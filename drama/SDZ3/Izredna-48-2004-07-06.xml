<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-48-2004-07-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|37999C5175A77614C1256F0F00305F1C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=37999C5175A77614C1256F0F00305F1C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-48-2004-07-06.DZ" n="48">
               <name>Izredna</name>
               <date when="2004-07-06"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-48-2004-07-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 48. izredne seje</stage>
            <stage type="date">(6. julij 2004)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.03 uri. </stage>


            <sp xml:id="SDZ3-Izredna-48-2004-07-06.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke in kolegi poslanci, gospe in gospodje, lep dober dan
               vsem! Pričenjam nadaljevanje 48. izredne seje državnega zbora Republike Slovenije.
               Gospoda predsednika vlade in predstavnike vlade Republike Slovenije med nami prav
               lepo pozdravljam!</p>
               <p>Obveščena sem, da so zadržani in se današnje seje ne morejo udeležiti naslednji
               poslanci: Roberto Battelli, Mihael Brejc, Anton Butolen, Ivan Kebrič in Alojz
               Peterle.</p>
               <p>Prehajamo na <title>2. TOČKO DNEVNEGA REDA - OBRAVNAVO PREDLOGA PREDSEDNIKA VLADE
                  REPUBLIKE SLOVENIJE ZA IMENOVANJE GOSPODA IVA VAJGLA ZA MINISTRA ZA ZUNANJE ZADEVE.</title>
               </p>
         

               <p>Predsednik vlade Republike Slovenije mag. Anton Rop je državnemu zboru 24.6.2004
               predlagal, da za ministra za zunanje zadeve imenuje gospoda Iva Vajgla. K besedi
               vabim predsednika vlade mag. Antona Ropa za dodatno obrazložitev predloga. Izvolite.
           </p>
            </sp>
            <sp xml:id="SDZ3-Izredna-48-2004-07-06.sp2">

               <speaker>MAG. ANTON ROP:</speaker>

               <p>Spoštovane poslanke in spoštovani poslanci! Pred vami je predlog za imenovanje
               ministra za zunanje zadeve. Kandidat, ki ga predlagam, ima dolgoletne izkušnje v
               zunanji politiki, in prepričan sem, da je pravi. Do sedaj je vseskozi opravljal
               pomembne naloge v okviru ministrstva za zunanje zadeve, kjer je bil državni sekretar
               za multilateralo in bilateralo. V svoji dolgoletni karieri je opravljal mnoge
               pomembne naloge. Med drugim je bil veleposlanikRepublike Slovenije na Švedskem in
               akreditiran v vseh osmih nordijskih in baltskih državah, bil je tudi veleposlanik
               Republike Slovenije v Avstriji. Zelo pomembno je, da je v obdobju do leta 2000
               opravljal tudi funkcijo vodje misije Republike Slovenije pri OVSE na Dunaju,
               akreditiran tudi kot veleposlanik pri mednarodni agenciji za atomsko energijo na
               Dunaju. To, da je opravljal funkcijo vodje misije pri OVSE, je pomembno, ker, kot
               veste, se Slovenija pripravlja na funkcijo predsedujoče znotraj OVSE, in bodočemu
               ministru oziroma kandidatu za ministra seveda ne bo težko učinkovito koordinirati
               dela pri pripravi na to odgovorno nalogo. Od leta 2002 pa do danes pa opravlja
               funkcijo veleposlanika Republike Slovenije v Nemčiji.</p>
               <p>Gre več kot očitno za enega od najbolj izkušenih slovenskih diplomatov. Ne nazadnje
               velja ob tem tudi posebej povedati in poudariti, da je ob tem, ko je služboval v
               številnih evropskih državah, vseskozi skrbel za promocijo kulturne identitete
               Slovenije v svetu. In kar je tudi izjemnega pomena, posebno pozornost je vseskozi
               posvečal tudi uveljavljanju slovenskih gospodarskih interesov v Evropi in v svetu.</p>
               <p>Glede na njegovo izkušenost, glede na vse to, kar je do sedaj opravljal, in seveda
               tudi sposobnosti, sem prepričan, da bo lahko nemudoma, da bo lahko takoj učinkovito
               in kvalitetno prevzel funkcijo slovenskega zunanjega ministra. Prepričan sem, da bo
               to funkcijo opravljal učinkovito in dobro, zato vam predlagam, da to kandidaturo
               podprete. Hvala.</p>
            </sp>
            <sp xml:id="SDZ3-Izredna-48-2004-07-06.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V skladu z 230. členom poslovnika zbora se je kandidat predstavil
               matičnemu odboru za zunanjo politiko ter odgovarjal na vprašanja članov odbora. Iz
               mnenja odbora izhaja, da je bila predstavitev kandidata ustrezna. Mnenja odbora ste
               prejeli. Besedo pa dajem poročevalcu odbora, predsedniku gospodu Jelku Kacinu.
               Izvolite.</p>
            </sp>
            <sp xml:id="SDZ3-Izredna-48-2004-07-06.sp4">

               <speaker>JELKO KACIN:</speaker>

               <p>Hvala lepa za besedo, gospa podpredsednica. Kolegice in kolegi! Gospod predsednik
               vlade! Spoštovani gospod kandidat! Predstavniki javnosti!</p>
               <p>Delo odbora za zunanjo politiko ni bilo zastonj. Ministra smo razrešili, zato je
               naše mnenje v predstavitvi predlaganega kandidata za ministra za zunanje zadeve, kot
               smo rekli na zalogo, dobrodošlo in primerno.</p>
               <p>Kandidat za ministra za zunanje zadeve Ivo Vajgl je v svoji uvodni predstavitvi
               povedal, da je z zunanjepolitičnim odborom že sodeloval kot državni sekretar
               ministrstva za zunanje zadeve v letih 1992, 1998 in 2002 in se nam predstavil tudi v
               vlogi kandidata za veleposlanika Republike Slovenije na Švedskem, v Avstriji in tudi
               v Nemčiji. Dejal je, da je vabilo za današnje zasedanje odbora, se pravi takratno
               zasedanje odbora, prišlo nepričakovano sredi njegovega mandata veleposlanika
               Republike Slovenije v Nemčiji, pomembni partnerski državi, članici EU in Nato, s
               katero imamo najrazvitejše gospodarske odnose insodelovanje na različnih drugih
               področjih. Poudaril je, da se kot kandidat za ministra za zunanje zadeve, za kar ga
               je predlagal predsednik vlade Republike Slovenije, zaveda odgovornosti, ki si jo je
               pripravljen naložiti in časti, ki jo predstavljanje Republiki Sloveniji tudi prinaša.</p>
               <p>V nadaljevanju je poudaril, da bo izhodišče za njegovo delo kot ministra za zunanje
               zadeve, če bo potrjena kontinuiteta zunanjepolitičnega delovanja, ki je v trinajstih
               letih obstoja Slovenijo pripeljala do članstva v Evropski uniji in Natu in je
               utemeljena na dokumentih državnega zbora, katerih bistvena komponenta je bila
               vseskozi enotnost o strateških ciljih naše države na zunanjepolitičnem področju.
               Povedal je, da namerava posebno pozornost posvetiti delovanju Slovenije v EU in Natu
               ter razvijanju čim tesnejšega sodelovanja s strateškimi partnerji v svetu in pri tem
               posebej navedel ZDA, Rusko federacijo in Ljudsko republiko Kitajsko. V središču
               pozornosti pa še naprej ostajajo tudi odnosi s sosednjimi državami kot stalnica vsake
               učinkovite in razumne diplomacije. Poudaril je, da bodo v prihajajočem obdobju v delu
               ministrstva za zunanje zadeve prednostne naloge tiste, ki izvirajo iz našega članstva
               v EU. Izpostavil je, da Evropska unija potrebuje Slovenijo predvsem v odnosih z
               zahodnim Balkanom. Slednjemu Evropska unija še vedno pripisuje posebno pozornost kot
               področju s potencialom novih kriz in zaostrovanj, vzporedno z začetki demokratičnih
               procesov pa tudi evropeizacije celotne regije. Kot bistven prispevek Slovenije k
               skupnim naporom za dokončno stabilizacijo zahodnega Balkana Evropska unija pričakuje,
               da pomaga predvsem pri politični analizi zbranih informacij na podlagi kontaktov, ki
               jih imamo z voditelji držav, predstavniki civilne družbe in mnenjskimi voditelji v
               regiji da daje iniciative in predlaga ustrezne politične projekte za stabilizacijo
               miru na Balkanu ter da deluje kot povezovalec med državami zahodnega Balkana in
               Evropsko unijo. Menil je, da lahko Slovenija tudi z organizacijo različnih
               mednarodnih srečanj in konferenc postane referenčna točka za vse, ki želijo
               prispevati k miru, prosperiteti, krepitvi človekovih pravic in multi etičnemu sožitju
               v regiji. Kljub omejenosti človeških resursov v Sloveniji si je potrebno prizadevati
               za vključitev večjega števila slovenskih strokovnjakov v dejavnost Evropske unije in
               ostalih organizacij na področju zahodnega Balkana. Pri tem se bomo morali še bolj
               naslanjati na kadre, ki lahko pridejo bodisi iz gospodarstva, civilne družbe in
               institutov.</p>
               <p>Na ministrstvu za zunanje zadeve je potrebno vzpostaviti učinkovito organizacijo
               notranjih organizacijskih enot, ki se ukvarjajo z zahodnim Balkanom in se tesneje
               povezovati z raziskovalnimi institucijami in organizacijami civilne družbe, ki
               sodelujejo s partnerskimi organizacijami držav tega področja.</p>
               <p>Članstvo Slovenije v EU in Nato in tudi odnose s sosednjimi državami kot
               tradicionalno prioriteto slovenske zunanje politike postavlja v nov kontekst in tudi
               skrbi za položaj slovenskih manjšin, ki ostaja stalna naloga zunanje politike
               ministrstva za zunanje zadeve ter del strategije dobrega sosedstva. Zaključil je
               željo po tesnejšem sodelovanju tako z državnim zborom kot celoto kot tudi vsemi
               poslanci ter posebej z odborom za zunanjo politiko kot matičnem delovnim telesom, s
               katerim se kreira in potrjuje naša zunanja politika.</p>
               <p>Po končani razpravi so člani odbora za zunanjo politiko s trinajstimi glasovi za in
               nobenem proti sprejeli naslednji sklep: Odbor za zunanjo politiko meni, da je bila
               predstavitev pogledov kandidatov za ministra za zunanje zadeve Iva Vajgla ustrezna.
               Zato vam v imenu odbora za zunanjo politiko kandidata priporočam v naklonjenost in za
               glasovanje v njegovo podporo. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim predstavnike poslanskih skupin. Najprej nam bo stališče
               poslanske skupine Slovenske ljudske stranke predstavil gospod Janez Podobnik.
               Izvolite.</p>
            </sp>
            <sp xml:id="SDZ3-Izredna-48-2004-07-06.sp6">

               <speaker>JANEZ PODOBNIK:</speaker>

               <p>Hvala, podpredsednica. Spoštovani predsednik vlade, spoštovani kandidat za ministra,
               gospod Vajgel. Zelo na kratko bom predstavil stališče poslanske skupine Slovenske
               ljudske stranke.</p>
               <p>Poslanska skupina Slovenske ljudske stranke predloga predsednika vlade, da se za
               zunanjega ministra imenuje gospoda Iva Vajgla, ne bo podprla. V poslanski skupini smo
               nasprotovali odločitvi predsednika vlade, da nekaj mesecev pred volitvami na tako
               pomembnem vladnem resorju, kot je zunanjepolitični, predlaga zamenjavo. Ko se je in
               ker se je to zgodilo, pa smo pričakovali oziroma bi pričakovali, da bi predsednik
               vlade tudi v skladu s prakso v nekaterih drugih evropskih državah za ta kratek čas
               sam prevzel vodenje tega resorja. Zato poslanska skupina predloga za imenovanje
               gospoda Vajgla ne bo podprla. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp7">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije
               nam bo predstavil gospod Franc Lenko. Izvolite.</p>
            </sp>
            <sp xml:id="SDZ3-Izredna-48-2004-07-06.sp8">

               <speaker>FRANC LENKO:</speaker>

               <p>Hvala za besedo, gospa podpredsenica. Spoštovani predsednik vlade, spoštovani
               kandidat za ministra, kolegice in kolegi poslanci! Naša poslanska skupina bo za
               razliko od Slovenske ljudske stranke predlog za imenovanje gospoda Vajgla za ministra
               za zunanje zadeve podprla, saj meni, da bo kandidat zaradi svojih dosedanjih
               strokovno političnih izkušenj uspešno opravljal funkcijo zunanjega ministra do izteka
               tega mandata. Iz njegove predstavitve na seji odbora za zunanjo politiko izhaja, da
               bo njegovo izhodišče za delo kontinuiteta dosedanjega zunanjepolitičnega delovanja,
               ki je našo državo v preteklih 13 letih uvrstila v EU in zvezo Nato. Takšna politika
               je utemeljena tudi v dokumentih našega parlamenta, s čimer je državni zbor po našem
               mnenju prispeval bistvene elemente glede enotnosti strateških ciljev naše države.
               Strinjamo se z ugotovitvami kandidata, da je potrebno poleg posebne pozornosti, ki ji
               posvečamo delovanje EU in Nata, razvijati tudi čim tesnejše sodelovanje s strateškimi
               partnerji in drugimi državami, kot so ZDA, Rusija, Kitajska, Indija in tako dalje.
               Soglašamo tudi z mnenjem, da morajo biti v središču naše zunanje politike tudi odnosi
               s sosednjimi državami, predvsem pa z državami zahodnega Balkana. S tako orientacijo
               zunanjepolitičnih odnosov z Balkanom soglašamo, saj bi lahko na ta način naša država
               pripomogla pri razreševanju težav ob morebitnih novih krizah. In prav je, da naša
               država pomaga pri vzpostavljanju takih demokratičnih procesov, ki bodo pripomogli k
               evropizaciji celotne regije. K temu nas vodijo tako varnostni, gospodarski in
               kulturno politični razlogi.</p>
               <p>V poslanski skupini Demokratične stranke upokojencev menimo, da je prav, da se naša
               zunanja politika aktivira tudi v tej smeri, da naša država postane nosilec različnih
               mednarodnih srečanj in konferenc, ki bi poleg našega interesa izražale tudi interes
               EU in naše države v tej regiji. Večkrat se je slišalo, da na ministrstvu zunanjih
               zadev vse službe ne funkcionirajo tako, kot bi bilo potrebno. Zato bo potrebno čim
               prej vzpostaviti učinkovito organizacijo vseh notranjih organizacijskih enot, s
               poudarkom na bolj sistematičnem in analitičnem delu pri ustvarjanju temeljev za
               učinkovitejšo zunanjo politiko. Prav tako pa menimo, da mora ministrstvo za zunanje
               zadeve v tem obdobju skupaj s parlamentom vzpostaviti takšno obliko sodelovanja, ki
               bo našemu parlamentu omogočil, da učinkoviteje izrazi svojo vlogo pri oblikovanju
               evropskih predpisov.</p>
               <p>Zaradi vsega navedenega bomo v poslanski skupini Demokratične stranke upokojencev
               podprli predlog predsednika vlade Republike Slovenije za imenovanje gospoda Vajgla za
               ministra za zunanje zadeve, saj smo prepričani, da je kandidat ustrezna oseba za
               opravljanje te funkcije. Njegove velike strokovno-politične reference, njegov značaj
               in način dela pa dodatno kažejo na to, da bo uspešno opravljal funkcijo zunanjega
               ministra ter da se ob tem ne bo po nepotrebnem izpostavil politični javnosti.
               Skratka, da je po svoji naravi oseba, ki bo delovala kot most k vsem skupinam, ki
               bodo oziroma so zainteresirane za uspešno politično podobo naše države. Hvala
               lepa.</p>
            </sp>
            <sp xml:id="SDZ3-Izredna-48-2004-07-06.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov nam bo
               predstavil gospod Samo Bevk. Izvolite.</p>
            </sp>
            <sp xml:id="SDZ3-Izredna-48-2004-07-06.sp10">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor. Poslanska skupina Združene
               liste socialnih demokratov bo podprla predlog predsednika vlade za imenovanje Iva
               Vajgla za ministra za zunanje zadeve.</p>
               <p>Naj že na začetku povem, da opozicija očitno ni imela nobenih vsebinskih pripomb in
               argumentov zoper izbiro predsednika vlade magistra Ropa, da za zunanjega ministra
               predlaga Iva Vajgla, razen poslovniških, ki so jih predstavili na seji odbora za
               zunanjo politiko. Zaslišanje kandidata za ministra je bilo opravljeno v narekovajih,
               da rečem, "na zalogo", nič spornega po tolmačenju zakonodajno-pravne službe. Poleg
               tega pa je svojo odločitev na seji pojasnil tudi predsednik državnega zbora Borut
               Pahor, toda o tem bo tako ali drugače sodila državnozborska komisija za poslovnik,
               kajti to je tudi njega pristojnost. Konec koncev je kandidata pred dvema letoma za
               veleposlanika v Berlinu na odboru za zunanjo politiko podprla tudi opozicija. Nobenih
               vsebinskih pripomb torej na delo diplomata Iva Vajgla, in to vse do takrat, dokler ni
               v javnost prišel predlog za razrešitev dr. Dimitrija Rupla in se je ime veleposlanika
               Republike Slovenije v Berlinu Vajgla pojavilo kot alternativna rešitev. Tako se je
               kot obremenjujoče dejstvo pojavilo njegovo službovanje v jugoslovanski diplomaciji.
               Toda več ali manj so vsi karierni diplomati na našem zunanjem ministrstvu imeli
               krajšo ali daljšo službeno izkušnjo v diplomaciji SFRJ. Če bi šteli samo leta,
               opravljena v slovenski diplomaciji, bi slovenski diplomat z najdaljšimi delovnimi
               izkušnjami imel danes komaj 13 let delovne dobe. Ne bom našteval vrsto kariernih
               diplomatov, ki so s svojimi bogatimi izkušnjami pripomogli k uspehom slovenske
               zunanje politike, ker to tudi ni moj namen.Konec koncev je prav Ivo Vajgl junija 1991
               postal svetovalec ministra za zunanje zadeve Republike Slovenije in tiskovni
               predstavnik ministrstva za zunanje zadeve. Takrat in tudi kasneje mu je dr. Dimitrij
               Rupel očitno zaupal. Kasneje je bil veleposlanik na Švedskem, v Avstriji in v
               Nemčiji, kjer je zelo uspešno opravljal svoje delo.</p>
               <p>Ne samo to, diplomat Ivo Vajgl je bil tudi dvakrat kandidat za zunanjega ministra
               Republike Slovenije, prvič leta 1997 in drugič leta 2000. V časopisu smo lahko
               prebrali kratko in jedrnato oceno, da je bila izbira predsednika vlade Antona Ropa,
               da je na položaj novega zunanjega ministra predlagal enega najbolj rutiniranih
               slovenskih diplomatov, predvidljiva in logična. S tem se lahko strinjamo. Poleg tega
               je kandidat za zunanjega ministra Ivo Vajgl, kot eden najizkušenejših diplomatov,
               sodeloval pri vseh pomembnih projektih slovenske zunanje politike v zadnjih letih,
               posebno pri vključevanju Slovenije v Evropsko unijo in Zveze Nato. Kot rečeno, bo
               poslanska skupina Združene liste socialnih demokratov imenovanje Iva Vajgla za
               zunanjega ministra Republike Slovenije podprla. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Nove Slovenije nam bo predstavil mag. Janez
               Drobnič. Izvolite.</p>
            </sp>
            <sp xml:id="SDZ3-Izredna-48-2004-07-06.sp12">

               <speaker>MAG. JANEZ DROBNIČ:</speaker>

               <p>Spoštovane kolegice in kolegi, predstavniki vlade. Najprej moram v imenu poslanske
               skupine povedati, da poročilo, ki ga je dal predsednik matičnega odbora, je
               nepopolno, vsaj glede izražanja stališč Nove Slovenije in ostalih opozicijskih
               strank. Zgodilo se je to, da je Nova Slovenija v bistvu obstruirala, ker se ni
               strinjala z zamenjavo ministra oziroma ker premier ni navedel utemeljenih razlogov za
               zamenjavo ministra. Ker je pravzaprav šlo za izrazito notranje strankarske probleme
               oziroma slabo osebno razumevanje med premierjem in pa zunanjim ministrom. To pa
               zagotovo niso takšni razlogi, da bi zamenjevali zunanjega ministra tri ali dva meseca
               pred volitvami, in to še v času pravzaprav počitnic. Iz tega razloga, če se že gospod
               premier ne razume dobro po osebnostni liniji z zunanjim ministrom, sedaj že bivšim
               ministrom, bi torej lahko prišlo do razrešitve, vendar bi lahko ta posel zunanjega
               ministrstva opravljal sam. Premier tudi vodi zunanjo politiko države, tako ni
               nobenega razloga, da bi imenovali novega človeka. Zato se moramo pred tem imenovanjem
               vprašati, kakšne nove usmeritve pa lahko pričakujemo od zunanjega ministra. Kaj se bo
               pa vendarle spremenilo?</p>
               <p>Iz obrazložitve, iz analize, iz predstavitve ugotavljamo, da nič posebnega. Torej ni
               ne vem kakšnih razlogov za zamenjavo, razen osebnostnega nerazumevanja med prejšnjima
               sodelovcema, torej vodjem vlade, predsednikom vlade in pa zunanjim ministrom. Če je
               bil samo osebnostni profil tisti, bi seveda predlagal premieru, da naredi potem
               osebnostni profil kandidata za ministra in ugotovi, če se mu morda ne bo spet kaj
               zapletno. Kaj lahko pričakujemov zvezi z zunanjo politiko, kaj je morda z imenovanjem
               diplomatov? Ta vprašanja so bila namreč postavljena včeraj. V zvezi s tem bi bilo
               potrebno odgovoriti. In kaj v zvezi kandidatom, ki ga predlaga premier, lahko
               rečemo?</p>
               <p>Gospod predsedujoči oziroma gospa predsedujoča! Mislim, da je težko karkoli govoriti,
               ker teče v tem avditoriju izredno živahna razprava, čeprav sedaj razprave nimamo.
           </p>
            </sp>
            <sp xml:id="SDZ3-Izredna-48-2004-07-06.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir! Hvala lepa. Izvolite.</p>
            </sp>
            <sp xml:id="SDZ3-Izredna-48-2004-07-06.sp14">

               <speaker>MAG. JANEZ DROBNIČ:</speaker>

               <p>Torej kandidat je deloval v času pred osamosvojitvijo na strani starih preizkušenih
               struktur. To je diplomat, ki je za druge čase, za nekdanjo Jugoslavijo, po katerim se
               nekaterim tudi kolca. Prihaja iz tako imenovane družbe beograjskih časov, ki
               nadaljujejo tradicijo v drugačni preobleki, nekateri tudi preko Foruma 21, ki ga je
               skozi stranska vrata obiskal tudi premier Rop.</p>
               <p>Kaj naj počne minister, ko bo vstopil za dva meseca na ministrski položaj? Bo morda
               imel drugačno usmeritev glede na Nato, glede na EU? V tem osamosvojitvenem obdobju je
               bil tudi dejaven član Markovičeve stranke za Jugoslavijo. Tako lahko tudi skozi ta
               vidik presojamo človeka. To pa je za zunanjo politiko vsekakor tudi potrebno
               upoštevati. Ravno tako se razmeroma dobro pozna z nekdanjimi varnostnimi službami v
               prejšnjem sistemu in je dosti dobro sodeloval. Namesto da bi se ukvarjali z
               zakonodajo, ki je potrebna zaradi uskladitve z Evropsko unijo, se seveda opravljajo
               zamenjave zaradi notranjih strankarskih problemov. To seveda niso resne zadeve in
               izgubljamo čas. Predloga, ki ga je predložil premier državnemu zboru v poslanski
               skupini Nove Slovenije ne bomo podprli. V tem času, če je že prišlo do razrešitve
               zunanjega ministra, katerega predloga nismo podprli, pa bi lahko predsednik vlade v
               tem kratkem času v času počitnic opravljal zunanjepolitične zadeve.</p>
            </sp>
            <sp xml:id="SDZ3-Izredna-48-2004-07-06.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče Stranke mladih Slovenije nam bo predstavil gospod Peter Levič.
               Izvolite.</p>
            </sp>
            <sp xml:id="SDZ3-Izredna-48-2004-07-06.sp16">

               <speaker>PETER LEVIČ:</speaker>

               <p>Hvala lepa, gospa predsedujoča. V tej nenavadni situaciji, tri mesece pred volitvami
               in pred poletjem je verjetno zelo vseeno, kdo bo zunanji minister, zato nasprotovati
               kandidatu ni smiselno. To velja tudi za gospoda Vajgla, ki nam ga je v izvolitev
               predlagal predsednik vlade kot novega zunanjega ministra. Njegovo preteklo delovanje
               je večino ocenjevalcev ocenila kot dobro in strokovno.</p>
               <p>V Stranki mladih Slovenije predvsem računamo na njegovo strokovnost. Glede na
               situacijo, zaradi katere bo danes verjetno potrjen, mu kakšno ukvarjanje z notranjo
               politiko odsvetujemo v čim večji meri. Tu mislimo na zaplet s predlogom za razrešitev
               doktorja Dimitrija Rupla z vsemi utemeljenimi in neutemeljenimi komentarji, stališči
               in medsebojnim obtoževanjem na vseh verjetnih in neverjetnih situacijah znotraj
               vladne koalicije, kot smo slišali včeraj.</p>
               <p>Spoštovani kandidat za zunanjega ministra! Stranka mladih Slovenije bo podprla vašo
               kandidaturo, upamo, da boste vodili modro politiko v danih okvirih do poteka mandata
               te vlade.</p>
               <p>Slovenija postaja država, ki je vse bolj priznana tudi v mednarodnem okolju. Porodni
               krči so že zdavnaj mimo in mednarodna javnost pričakuje zrele politične reakcije ob
               še tako nesprejemljivih ravnanjih sosednjih držav.</p>
               <p>V Stranki mladih Slovenije poudarjamo dialog strpnosti, ki pa ne sme iti na rovaš
               izgubljenih priložnosti ali poslabšanja položaja za Slovenijo. Slovenija se mora kot
               mlada država, ki je tudi formalno postala del Evropske unije, čim intenzivneje
               vključevati v mednarodne institucije in konstruktivno sodelovati pri ureditvi
               mednarodnega okolja.</p>
               <p>V Stranki mladih Slovenije smo mnenja, da mora Slovenija delovati na vseh področjih,
               zlasti Evropske unije in Združenih narodov, na katerih sodobna Evropa tudi temelji.
               Predvsem je potrebno povrniti moč in ugled, ki ne bo odvisen od trenutnih ekonomskih
               in političnih pogledov največjih svetovnih sil. Nujno je tudi, da se pogajanja s
               Hrvaško o mejnih zadevah, kot tudi drugih spornih vprašanjih nadaljujejo in tudi čim
               hitreje rešijo, saj dušijo sicer zdrave medsebojne odnose.</p>
               <p>Ne gre le za vprašanja nasledstva oziroma usode vprašanja Ljubljanske banke in
               problemov na meji, temveč tudi za vprašanje gospodarskih, prometnih, energetskih in
               drugih povezovanj. Slovenija se mora prizadevati za to, da se razrešena vprašanja ne
               bodo vedno znova odpirala, če kateri strani odločitve niso najbolj po godu. S Hrvaško
               se je treba pogovarjati tudi o projektih na področju turizma in unovčiti izgradnjo
               boljših prometnih povezav do hrvaškega ozemlja. Seveda pa niso pomembni le odnosi z
               južno sosedo, ampak tudi z ostalimi.</p>
               <p>Italija je po nekaj letih slabših odnosov postala dobra zunanjepolitična partnerica.
               Slovenija mora te stike ohraniti tudi zaradi slovenske manjšine v Italiji. Pričakuje
               pa tudi podporo pri reševanju ključnih vprašanj znotraj Evropske unije.</p>
               <p>Avstrija sicer zaradi politične strukture predvsem koroške regije v zadnjih letih
               morda ni bila tako blizu Sloveniji kot Italija, vendar ocenjujemo, da so odnosi med
               državama primerni.</p>
               <p>Slovenija postaja del mednarodnega okolja tudi na formalni ravni. Po priznanju
               neodvisne in suverene Republike Slovenije in vključitvi v Združene narode Slovenija z
               vstopom v dve novi mednarodni instituciji, Evropsko unijo in Nato, postaja
               polnopravna članica mednarodne skupnosti na različnih ravneh zunanjepolitičnega
               odločanja. Vendar z vstopom se je trdo delo Slovenije šele dobro začelo.</p>
               <p>V Stranki mladih Slovenije smo mnenja, da se bo uspešnost naše mlade države pokazala
               šele z dejanskim vključevanjem v navedene mednarodne institucije. Če ne bomo tega
               znali izkoristiti tudi v sosedskih odnosih, so bila vsa prizadevanja Slovenije v
               zadnjih letih zaman.</p>
               <p>Gospod Vajgl, verjamemo, da ste v vseh letih diplomatskega dela pridobili dovolj
               izkušenj za vodenje zunanjega ministrstva, čeprav menimo, da se v teh nekaj
               počitniških mesecih kaj dosti ne da spremeniti. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije nam bo
               predstavil gospod Roman Jakič. Izvolite.</p>
            </sp>
            <sp xml:id="SDZ3-Izredna-48-2004-07-06.sp18">

               <speaker>ROMAN JAKIČ:</speaker>

               <p>Hvala za besedo spoštovana podpredsednica. Predsednik vlade, generalni sekretar,
               kandidat. Imenovanje novega ministra za zunanje zadeve poteka v napetem ozračju. Na
               to seveda kaže poskus opozicije, da bi preprečila imenovanje novega ministra in s tem
               oslabila Vlado Republike Slovenije. Opozicijske stranke so namreč poskušala
               preprečiti že samo predstavitev novega kandidata za ministra in tako protestirale
               zaradi, po njihovem mnenju, neupravičene predstavitve kandidata za novega zunanjega
               ministra gospoda Iva Vajgla, še preden je državni zbor končal postopke za razrešitev
               sedanjega ministra Dimitrija Rupla. Pri tem ravnanju so vztrajale kljub pojasnilu
               vodstva državnega zbora, da postopek razrešitve ministra za zunanje zadeve in
               postopek imenovanja v državnem zboru poteka v skladu z določili poslovnika in
               dosedanjo prakso in kljub odločitvi predsednika državnega zbora gospoda Pahorja, da
               je predlog za predstavitev kandidata matičnemu delovnemu telesu dodelil, upoštevaje
               dosedanjo prakso, po kateri je postopek za razrešitev ministra in postopek za
               imenovanje novega ministra potekal sočasno. Predstavniki opozicijskih strank so
               trdili, da predstavitev ni smiselna, saj ni zagotovil, da bo državni zbor dosedanjega
               ministra za zunanje zadeve razrešil. Seveda je včerajšnje glasovanje pokazalo, da so
               njihovi očitki neupravičeni in da so njihove namere spodletele. Državni zbor bo danes
               na plenarnem zasedanju, ko je sedanji minister razrešen, odločal o imenovanju novega
               ministra za zunanje zadeve. In v tem kontekstu naj povem, da ne želim videti gospoda
               Vajgla kot talca dr. Dimitrija Rupla. Gospod Vajgl se je osebno izpostavil s tem, da
               je bil zaslišan, medtem ko še dr. Rupel ni bil razrešen in s tem seveda pokazal
               določeno mejo hrabrosti v političnem prostoru.</p>
               <p>Vlada in s tem vladajoča koalicija želi pokazati, da je trdna in da je politične
               spletke, v katere se je vpletel dosedanji zunanji minister, ne morejo spodkopati. Z
               imenovanjem novega ministra želi tudi pokazati, da ima v primeru, če se eden od
               ministrov odloči, da ne želi več sodelovati v tej vladi, za vsako mesto v vladi
               ustreznega kandidata, ki lahko odgovorno in strokovno opravlja ministrsko funkcijo.
               Nihče v tej državi ni nezamenljiv. Ta vlada bo tako končala ta mandat v polni sestavi
               in do volitev, dokončala tudi še vse preostale neizvršene naloge.</p>
               <p>Gospod Vajgl ima že dolgo politično kariero, trenutno pa je slovenski veleposlanik v
               Nemčiji. Svoje politično udejstvovanje je začel kot generalni konzul tedanje SFRJ v
               Clevelandu v letih 1984, 1988. Vemo njegovo pot in vemo tudi, da je bil predstavnik
               ministrstva za zunanje zadeve oziroma tiskovni predstavnik takratne Jugoslavije.
               Ampak zanimivo, da mu to oporekate, če ravno vsi vemo, da je na dan slovenskega
               plebiscita o neodvisnosti odstopil z mesta tiskovnega predstavnika ministrstva za
               zunanje zadeve SFRJ in da je po dogovoru s slovensko vlado ostal na ministrstvu in na
               njem deloval za Slovenijo, za njeno neodvisnost in njeno prihodnost. In zato seveda
               tudi potem prešel na ministrstvo za zunanje zadeve Republike Slovenije, ker je
               deloval kot svetovalec ministra za zunanje zadeve. Seveda njegov "curriculum vitae"
               je dostopen in je, kar se tiče diplomatskih izkušenj, zelo bogat.</p>
               <p>Se pravi, gospod Ivo Vajgl ni užival tolikšnega soja žarometov kot dosedanji
               minister, kar pa ne pomeni, da ne gre za zaslužnega in kompetentnega strokovnjaka. Po
               našem mnenju oziroma prepričanju gre za enega od mnogih zaslužnih in skromnih
               Slovencev, ki so veliko prispevali k temu, da je Slovenija suverena in spoštovana
               članica mednarodne skupnosti in članica EU ter Nata. Pa zato niso zahtevali
               odlikovanj ali si neskromno lastili zaslug.</p>
               <p>Poslanska skupina LDS od novega ministra za zunanje zadeve pričakuje poudarek na
               področju evropskih zadev. Po vstopu Slovenije v EU je potrebno večjo vsebinsko in
               kadrovsko pozornost posvetiti sektorju za EU, ki naj se ukvarja s širšim spektrom
               vprašanj. Potrebna je krepitev gospodarskega sodelovanja, zlasti sodelovanja z
               državami Balkana, kjer lahko postane ob pomanjkanju drugih neposrednih tujih naložb
               slovenski delež bistveno bolj opazen. Pri vprašanju širitve EU se mora posebej
               posvetiti Hrvaški in se z njo ob njenem približevanju EU pogajati tudi s stališča
               naših konkretnih interesov do te države. Seveda pa ne sme pozabiti tudi na druge
               zunanjepolitičen akterje in v tem kontekstu vidimo možnost, da bi se oziroma moramo
               se posvečati tudi vprašanjem, ki zadevajo varnostnisvet in pa seveda samo
               Organizacijo združenih narodov.</p>
               <p>Republika Slovenija je uresničila vse velike zunanjepolitične cilje, EU in Nato,
               sedaj je čas za politiko majhnih, premišljenih korakov. V LDS smo prepričani, da je
               za to nalogo primeren gospod Vajgl in zato bomo predlog predsednika vlade v naši
               poslanski skupini soglasno podprli. Hvala.</p>
            </sp>
            <sp xml:id="SDZ3-Izredna-48-2004-07-06.sp19">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. stališče poslanske skupine Slovenske nacionalne stranke nam bo
               predstavil gospod Bogdan Barovič, izvolite.</p>
            </sp>
            <sp xml:id="SDZ3-Izredna-48-2004-07-06.sp20">

               <speaker>BOGDAN BAROVIČ:</speaker>

               <p>Hvala lepa, gospa predsedujoča. Kolegice, kolegi, premier, gospod kandidat! Jaz sem
               upal, govorim seveda kot član Slovenske nacionalne stranke, da ne bo toliko
               politizacije ob obrazložitvi, kot smo jo na začetku spet slišali. Ni nam všeč, 114.
               in 112. člen pač obstaja, daje pravico mandatarju, da uporabi, tako se je premier
               odločil in dejstvo je, da se moramo v tem državnem zboru konstruktivno odločati.</p>
               <p>Dejstvo je tudi, da ni prav, da govorijo eni ali drugi, da je to ne vem, metanje
               polen pod noge, preprečevanje tega ali onega. V Slovenski nacionalni stranki menimo,
               da je vsebina tistega, kar kandidat za zunanjega ministra ponuja, bistvo vsega, ne pa
               to, kaj reče desnica ali levica, kdo komu želi nagajati in zakaj. Dejstvo je, da
               država Republika Slovenija potrebuje zunanjega ministra, res je, da bi lahko to delo
               tudi lahko opravljal predsednik vlade, res pa je, da se je predsednik vlade na osnovi
               ustavnih določil odločil, da bomo danes izbrali novega ali pa ne izbrali novega
               zunanjega ministra. In da ne bom govoril, bom šel k dejstvom, k tistemu, kar sem
               ravnokar povedal.</p>
               <p>Gospod Ivo Vajgl se je predstavil in podal vsebino. O tej vsebini bom v imenu
               Slovenske nacionalne stranke govoril in povedal, s čim se in s čim se ne strinjamo.</p>
               <p>Kandidat za zunanjega ministra gospod Vajgl je največ pozornosti namenil vlogi in
               delovanju Slovenije v Evropski uniji. To dejstvo sodi na pozitivno stran, saj je
               Slovenija z odločitvijo, da vstopa v Evropsko unijo, sprejela veliko pravic, še več
               pa dolžnosti. Prav je da se zunanje ministrstvo tej vlogi posveča maksimalno. Prav
               tako je prav, da bo Slovenija pomagala pri vključitvi pri tako imenovanih balkanskih
               držav v Evropsko unijo, že zaradi ohranjanja miru, ki je po mnenju Slovenske
               nacionalne stranke edini opravičljiv razlog za obstoj Evropske unije. Prav je, torej
               tudi na pozitivni strani, da bo gospod Vajgl, če bo imenovan, posvetil sektorju za
               Evropsko unijo posebno pozornost, posvetil pozornost koordinaciji med ministrstvom za
               zunanje zadeve, službo vlade za evropske zadeve in ministrstvom za evropske zadeve.
               Prvi minus, ki ga bom v imenu Slovenske nacionalne stranke in predvsem v svojem imenu
               dal, da pri tej trditvi, spoštovani gospoda kandidat, mogoče niste za nalašč, ampak
               niste pač dali največji poudarek odnosa z državnim zborom, parlamentom. Tu pač vidim
               neko pomanjkljivost, ker se mi zdi, da je predvsem vloga parlamenta, še posebej
               sedaj, ko se določene odločitve sprejemajo zgolj in samo na evropskem nivoju, je še
               toliko bolj pomembna predvsem vloga nadzora in sodelovanja z vladnimi predstavniki, z
               ministrskimi predstavniki v Evropskem svetu.</p>
               <p>Gospod Vajgl kot kandidat tudi podpira prioritete nizozemskega predsedstva Evropske
               unije in je seveda povedal tudi nekaj o ratifikaciji evropske ustavne pogodbe. Mogoče
               bom slišal kasneje odgovor; gospod Vajgl je dejal, da pričakuje, da bo ratificirana v
               nekem normalnem roku. Po mnenju Slovenske nacionalne stranke in po mojem mnenju bi
               bilo prav, da na področju zunanje politike točno povemo, da bi bilo dobro in prav in
               da moramo narediti vse, da bo ratificirana v dogovorjenih dveh letih, ne pa v nekem
               določenem normalnem roku. Seveda pa je to vprašanje izida referendumov ob sprejemanju
               evropske ustave in pa seveda mnenjem gospoda Vajgla, češ, da se strinja z gospodom
               Fischerjem, da je potrebno čakati na razvoj dogodkov in iskati rešitve. Mislim, da ni
               dovolj, in Slovenska nacionalna stranka misli, da ni dovolj čakati na razvoj
               dogodkov, temveč da je potrebno, če smo že v veliki državi, ki združuje 25 manjših in
               večjih držav, da je potrebno poiskati rešitev, da bo ustavna pogodba ratificirana in
               veljavna za vseh 25 držav v najkrajšem možnem času, saj bo predstavljala akt, na
               osnovi katerega bomo enakopravno, poudarjam, enakopravno, tudi Slovenci delovali v
               Evropski uniji</p>
               <p>Prav tako bi v imenu Slovenske nacionalne stranke in svojem imenu dal na tisto stran
               plus trditev, še posebej plus gospoda Vajgla, da Slovenija mora sama sprejemati svoja
               stališča, povezano s članstvom Slovenije v Natu. To je zelo pozitivno in zato upam,
               spoštovani gospod kandidat, če boste izbrani, da bomo pri tem tudi vztrajali.</p>
               <p>Poudaril ste nacionalne interese, ki jih mora Slovenija uveljavljati v Natu. Prav
               tako je pozitivno, da je kandidat opozoril na pomembno vlogo predsedovanja Slovenije
               odboru za varnost in sodelovanje v Evropi, ki se začne drugo leto, in da je poudaril,
               da bo dal še posebno pozornost tej vsebini, če bo seveda izvoljen. Glede na to, -
               spoštovani gospod kandidat, da je Slovenska nacionalna stranka tista, ki jih je svet
               edino interes slovenskega naroda, pa moram reči, da je vsaj po mnenju Slovenske
               nacionalne stranke in po mojem mnenju pod velikim minusom vaše stališče in
               navdušenje, citiral vas bom, v zvezi s Hrvaško: "Vse bomo naredili, da bomo svoji
               sosedi stali ob strani, nanjoprenašali svoje znanje in ji pomagali v meri, kot bo
               želela."</p>
               <p>Dovolite mi, spoštovani gospod kandidat, "zakaj velik minus, zato, ker ima Slovenija
               s Hrvaško absolutno nerešena vsa vprašanja, ker Slovenija samo govori, kaj bi,
               Hrvaška pa ima jasna stališča in jih je uveljavila do Slovenije in pri tem pridobila
               10 korak prednosti. Zunanja politika, ki smo ji v Slovenski nacionalni stranki včeraj
               nasprotovali, je sicer trdila, da bo Slovenija v času, ko bo vstopila v Evropsko
               unijo, ravnala enako, kot je ravnala Italija do Slovenija leta 1994 do 1996 v
               bilateralnih odnosih, da je Slovenija sploh lahko postala pristopna ali pa kandidatka
               za vstop v Evropsko unijo. Mi smo pričakovali, da bo imela Slovenija enkrat vendarle
               stoičen, trden, jasen odnos do sosednjeHrvaške, kajti po mnenju Slovenske nacionalne
               stranke mi od Hrvaške ne zahtevamo popolnoma ničesar, kar ni našega, popolnoma
               ničesar, kar ni našega. In tudi s strani Slovenske nacionalne stranke, spoštovani
               gospod kandidat, ne bi bilo pošteno, da bi šli mimo vašega stališča. Jaz upam in
               želim, da boste trdni in stoični pri iskanju zahtev in pravic, ki gredo Sloveniji v
               odnosu do sosednje Hrvaške. Nihče ne želi nikakršnih sporov, želimo pa, da imamo
               stališča in pravice, ki jih imamo, jasno določene in opredeljene.</p>
               <p>V Slovenski nacionalni stranki velja dogovor, spoštovani gospod kandidat, da vašemu
               imenovanju ne bomo nasprotovali. Sam osebno, Bogdan Barovič, član Slovenske
               nacionalne stranke pa vam povem, da ravno zaradi stališča in zaradi vztrajnosti pri
               tem stališču do Hrvaške bom stisnil gumb "kvorum". To vam povem jasno in glasno,
               nasprotoval ne bom, pritisnil bom kvorum. Želim vam, če boste spoštovani gospod
               kandidat postali zunanji minister, da bo vaše stališče do prioritet v zunanji
               politiki te države Republike Slovenije trdno, jasno in stoično in takrat boste imeli
               v Slovenski nacionalni stranki vedno absolutno podporo.</p>
            </sp>
            <sp xml:id="SDZ3-Izredna-48-2004-07-06.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče Slovenske demokratske stranke bo predstavil gospod Janez Janša.
               Izvolite.</p>
            </sp>
            <sp xml:id="SDZ3-Izredna-48-2004-07-06.sp22">

               <speaker>IVAN (JANEZ) JANŠA:</speaker>

               <p>Spoštovane kolegice in kolegi, spoštovani kandidat za zunanjega ministra, spoštovani
               predsednik vlade v odsotnosti, kar je že običajno v tem državnem zboru. Toliko
               nespoštovanja do državnega zbora še doslej noben predlagatelj na tem mestu še ni
               izkazal, kot ravno sedanji predsednik vlade, ki pač pove svoje in odide, nikoli ne
               zagovarja predloga oziroma prebere referate in potem si lahko vsak misli, kar hoče.
               Včeraj smo glasovali o njegovem predlogu brez njegove prisotnosti in tudi brez
               prisotnosti ministra, ki ga je zamenjaval. Saj res ne vem, zakaj je bil tisti tukaj,
               če predsednika vlade, ki je to predlagal, ni bilo.Ne vem, če je še kje kakšen
               parlament, ki ga tako malo spoštuje lastna vlada, kot je to v Sloveniji.</p>
               <p>Predlog, ki ga imamo danes pred seboj, ne bo podprt s strani Slovenske demokratske
               stranke. Po našem mnenju gre za neprimerno zamenjavo. Imamo praktično nadaljevanje
               neke scene, ki se je začela lansko leto. Dva dni se državni zbor ukvarja z notranjimi
               težavami največje vladne stranke. Na začetku teh dogajanj v lanskem letu smo morali
               tukaj sedeti in trošiti čas, ko je vladna koalicija sklicevala izredne seje za
               izbrisane, sedaj rešuje notranjepolitične težave. Namesto da bi danes državni zbor
               obravnaval zakon o izravnalnih shemah, s katerim bi rešili ta zaplet v zvezi s
               povišanimi premijami v zdravstveni zavarovalnici, ki bodo udarile po žepu več kot
               300.000 slovenskih upokojencev, rešujemo tukaj notranje težave največje vladne
               stranke.</p>
               <p>Po našem mnenju je bil tako predlog za zamenjavo dosedanjega ministra za zunanje
               zadeve neprimeren in neprimeren je tudi predlog za njegovo nadomestitev. Glede na
               glasovalni stroj, ki ga premore vladajoča koalicija, ki za potrebe važnih glasovanj
               nakupi še nekaj glasov v tako imenovanih manjših opozicijskih strankah, ne dvomimo,
               da bo ta predlog predsednika vlade potrjen. V primeru, če bo gospod Vajgl imenovan na
               mesto zunanjega ministra, ga bomo kot opozicija podpirali v tistih korakih, ki jih bo
               delal v dobro Slovenije. Če bomo ocenili, da ne dela takšnih korakov, bomo temu
               nasprotovali, tako kot tudi doslej. Toliko v zvezi z načeli in stališčem.
               Pričakujemo, da se bo pač trudil v tej smeri.</p>
               <p>Opozarjamo pa na to, da včerajšnja izkušnja, še posebej obrazložitev predsednika
               vlade za zamenjavo dosedanjega zunanjega ministra, kaže, da enostavno ni dovolj ali
               pa da sploh ni pomembno, ali je minister delal dobro ali ne. Se pravi, gospod Vajgl,
               to, kar ste našteli kot prioritete na odboru za zunanjo politiko, boste lahko 100%
               uresničili, lahko boste dobili 100% podporo tega državnega zbora, lahko boste na
               politbarometru, ki ga plačuje vlada, ocenjeni kot najboljše ministrstvo, vendar vas
               lahko kljub temu septembra zamenjajo. Nobene garancije ni, da vas ne bodo zamenjali,
               kljub temu, da boste delali dobro. Nauk včerajšnje zgodbe namreč je, da ni važno, ali
               minister dela dobro, važno je, da se ne zameri predsedniku vlade, ali morda Gregorju
               Golobiču, ali Slavku Gabru, ali, bog ne daj, kakšni vplivni gospe dvora okoli
               predsednika vlade. To je ključno za ocenjevanje ministra, kajti vašega predhodnika
               včeraj vaši kolegi iz vladnih strank niso zamenjali zato, ker bi delal slabo ali pa v
               škodo Sloveniji, ampak zato, ker se je zameril predsedniku vlade. Čeprav noben
               minister ne priseže predsedniku vlade, ampak priseže, da bo spoštoval ustavo in delal
               za blaginjo Slovenije.</p>
               <p>Nauk včerajšnje zgodbe je torej slab. Predsednik vlade brani najslabše ministre v
               svoji ekipi in odstavlja najboljše. Ne samo po mnenju opozicije, ampak po mnenju
               javnosti in po mnenju raziskav, ki jih plačuje ta sama vlada in tudi po mnenju
               vladnih poslancev, ki so rekli, da minister ni delal slabo, vendar pa da se je sprl s
               predsednikom vlade. Torej nauk je jasen. Lahko delate tudi slabo, tudi v škodo
               države, ne smete pa se zameriti predsedniku vlade. In tega ni bilo v vaših usmeritvah
               na odboru za zunanjo politiko, zato je veliko vprašanje, če tudi za vaše mesto ni kje
               kakšen kandidat na zalogo, ki ga bodo potegnili čez dvameseca iz rokava in vas bodo
               zamenjali. Formula je popolnoma enostavna. Tako jaz ne bi bil tako vesel v zvezi z
               ugotovitvami, kako je dobro imeti kandidate na zalogo. Nastopate v neki druščini
               oblastne paradigme, ki ima kandidate na zalogo. Če se nekdo, ki sicer dela dobro in v
               korist države, zameri nekaterim v vrhu oblasti, ga lahko brez problema zamenjajo.
               Poslanci, ki naj bi glasovali po svoji vesti iz vladnih strank, to seveda 100%
               potrdijo. Ni rečeno, da tisto, kar je gospod Kacin včeraj govoril o vašem
               predhodniku, ne bo čez dva meseca povedal o vas, ali pa se bo javil kakšen drug iz
               vladne koalicije, ki je navajen plezati preko trupel, političnih trupel in bo
               obračunal z vami. Tako nobenih garancij, glede na kriterije, ki so bili včeraj
               postavljeni, nimate, da bo dobro delo dejansko tisto, na podlagi česar vas bodo vaši
               kolegi ocenjevali. Dejstvo je, da predsednik vlade ima pravico, da predlaga zamenjavo
               ministra, državni zbor o tem odloča, predsednik vlade ima pravico, da predlaga novega
               ministra in državni zbor o tem odloča, vendar pa so sporne obrazložitve in sporni so
               kriteriji in sporni so moralni nauki te zgodbe, ki smo jo doživljali včeraj. Jaz
               mislim, da se morate tudi vi, gospod Vajgl, zamisliti nad tem. Enako, kot ste vi
               ravnali s svojim predhodnikom, bodo ravnali vaši podrejeni v zunanjem ministrstvu in
               diplomaciji, ker ste jim dali takšen vzgled. Mimo vas bodo poročali predsedniku
               vlade, po domače rečeno vas bodo tožarili, tako kot so nekateri ali pa ste nekateri
               vašega predhodnika. Takšno delovanje, takšno razdiralno delovanje razžre vsak sistem,
               kaj šele zelo občutljiv sistem zunanje politike in diplomacije. Mandat bo sicer
               kratek, ampak kot je bilo včeraj rečeno s strani predsednika vlade, če bi bilo treba
               zamenjati ministra, ki se mu je zameril, dva tedna pred volitvami, potem bi to
               naredil. Mislim, da ste v teh usmeritvah, ki ste jih predstavili pred matičnim
               delovnim telesom, pozabili omeniti ključno stvar, ki se je včeraj izkazala za najbolj
               pomembno za obstoj nekoga na ministrskem položaju. Niste napisali, da se ne boste
               zamerili predsedniku vlade s kakšno zasebno dejavnostjo, politično dejavnostjo. Vse
               ostalo je manj pomembno, kar je bilo tukaj napisano. Dejstvo je pač, da stopate v
               prevelike čevlje na način, ki je moralno sporen, ki daje slab zgled celotni državi.
               Nekdo, ki dobro dela, bo razrešen, nekdo, ki bo pa ponižen, ki ne bo imel svojih
               stališč, ki ne bo delal za dobro države, se pa ne bo zameril predsedniku vlade, bo pa
               napredoval. Formula ni dobra, spominja na ravnanje v rimskem cesarstvu v zadnji fazi
               razpadanja. Mislim, da je slovenska oblast zelo blizu temu. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp23">

               <speaker>POPDREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Zdaj vabim k besedi poslanke in
               poslance. Gospod Juri, vi ste na vrsti. Izvolite.</p>
            </sp>
            <sp xml:id="SDZ3-Izredna-48-2004-07-06.sp24">

               <speaker>AURELIO JURI:</speaker>

               <p>Hvala podpredsednica. Sodim med tiste, gospod Vajgl, ki trdijo, da zlasti kot
               novopečena članica Evropske unije Slovenija lahko in mora odigrati ključno, osrednjo
               vlogo, vlogo najbolj kvalificirane kandidatke oziroma članice Evropske unije pri
               urejevanju in stabiliziranju razmer na prostoru bivše Jugoslavije oziroma na zahodnem
               Balkanu. In ker vidim, da vaši pogledi gredo v to smer, si kot kandidat mojo podporo
               zaslužite, kar sem vam jo izrekel že na seji odbora za zunanjo politiko. Dodatno
               zato, ker na sami predstavitvi v odboru za zunanjo politiko ste povedali, seveda zelo
               diplomatsko, da se vendarle zavedate zmotnosti ameriške zavezniške agresije na Irak
               in nuje,da se pri izgradnji stabilnega okolja, kot ste se izrazili, v povojnem Iraku
               upoštevajo tako osrednja vloga Združenih narodov, kot tudi tesneje sodeluje s tistimi
               državami, zlasti Evropske unije, ki so bile do intervencije v Iraku zadržane. Zlasti
               me pomirja to, da se ne mislite zavzemati za kakšno večjo vlogo Slovenije kot članice
               Evropske unije in Nato, kot to, kar danes v bistvu že počne, in sicer s tem, da nudi
               pomoč pri usposabljanju varnostnih sil oziroma varnostnih služb Iraka. To se mi zdi
               zelo pomemben poudarek, na ozemlju tretjih držav. Ne boste se zavzemali za to, da bi
               mi pošiljali naše vojake oziroma policiste v sam Irak, in ste soglašali s tem, da
               mora Slovenija nekako večjo vlogo odigrati pri nudenju gospodarske, organizacijske,
               humanitarne pomoči Iraka, in to seveda pod okriljem organizacije Združenih narodov in
               v dogovoru z iraškimi oblastmi. To so razlogi, zaradi katerih bom danes z veseljem
               podprl vašo kandidaturo.</p>
               <p>Še beseda, dve o Hrvaški. Soglašam z vašo oceno, da je treba gojiti dobre sosedske
               odnose, podpirati prizadevanja Hrvaške, da vstopi v EU pod enakimi pogoji, kot smo
               vstopili mi in vse ostale članice.</p>
               <p>Veste, kaj si mislim o urejevanju zgodbe o meji na morju. Veste, da ne vidim izhoda,
               to že skoraj drugo leto poudarjam, iz tega zapleta brez mednarodne arbitraže in da
               opozarjam, da če meja ne bo določena in mednarodno verificirana do trenutka, ko naj
               bi vstopili v schengenski prostor, zadali smo si letnico 2006 in delamo v to smer, da
               bi do tega trenutka vse pogoje za priključitev k schengenskemu sporazumu izpolnili,
               tvegamo tudi nadaljnji odmik tega vstopa. Če ne bo meja na morju določena, se lahko
               najdejo razlogi, da mi v Schengen ne vstopimo in to bo velika žalost vseh nas. Zato
               od vas pričakujem, gospod kandidat, da se boste do tega tveganja odgovorneje
               postavili, kot vaš predhodnik, in računam, da se bo to tudi zgodilo. Hvala.</p>
            </sp>
            <sp xml:id="SDZ3-Izredna-48-2004-07-06.sp25">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. K besedi vabim dr. Bernika, izvolite.</p>
            </sp>
            <sp xml:id="SDZ3-Izredna-48-2004-07-06.sp26">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Gospod kandidat, kolegice in kolegi! Ko sem prebiral
               poročilo o seji odbora za zunanjo politiko, na kateri se je predstavil gospod Vajgl,
               kot kandidat za zunanjega ministra, sem opazil to, da predsednik tega odbora govori,
               da se je kandidat pripravljen spoprijeti s tem ministrstvom z vso odgovornostjo in
               častjo. O teh dveh stvareh bom govoril še kasneje. Trenutno bi pa šel nazaj na tisti
               rek, ki sem ga včeraj omenil, da se je v zunanjem ministrstvu "zgodil Rop", danes pa
               vidim, je "ta Rop že popravljen" in je gospod kandidat tukaj.</p>
               <p>Gospoda kandidata sem srečal že pred več leti, ko je bil veleposlanik na Dunaju, in
               moram reči, da sva se kar dobro pogovorila. Vendar o gospodu kandidatu sem pa seveda
               slišal kar nekaj drugih stvari, to pa še v času, ko sem bil slovenski izbrisanec 50
               let. Ta kvalifikacija "slovenski izbrisanec" je bila pridobitev revolucije za vse, ki
               smo bili zunaj slovenske države in prostora.</p>
               <p>Pregledal sem kar dosti gradiva o tem imenovanju itd., govor je o velikih problemih
               slovenske države, ki jih je treba zasledovati itd. In tudi mnogo teh prijateljstev,
               ki jih moramo vzdrževati, pa naša skrb za nekatere sosede, kot je Makedonija, Hrvaška
               in podobno. To je pravzaprav lepo, vendar v poročilu ni niti enkrat omenjeno, niti v
               vprašanjih poslancev, niti v govorih danes ni niti enkrat omenjeno nekaj, čemur bi se
               lahko reklo, da je velika luknja v poročilu in razmišljanju. To je pravzaprav cela
               "ozonska luknja"; kajti to ministrstvo ima pod seboj tudi urad za Slovence v
               zamejstvu in po svetu, kot da bi bil ta urad del tega ministrstva, sicer je bolj
               "švoh" del - če smem tako reči -, ampak kdo bi mislil, da ko govorimo o odgovornosti
               in časti, da bi vsa ta stvar prišla v fokus in bi bilo tudi kaj rečeno o tem. Saj
               tudi člani koalicije, ki imajo v odboru, v komisiji nekaj ljudi - ni prišlo do tega,
               da bi se spomnili na to zadevo. Veste kaj, že dolgo imam vtis, da so naši
               veleposlaniki, tukaj ne mislim na vas, ampak splošno, nekaki človeški avtomatiki, ki
               jih nekdo v ministrstvu, kakšen politkomisar ali kdorkoli programira v iste politične
               uniforme in pa miselne vzorce. Poleg tega pa ima ministrstvo svojo lastno gojišče za
               mlade diplomate tako, da bodo ja šli v smeri te programitizacije, in sicer za svoje
               lastne kadre in to prek sklada, ki ni dosti poznan, ima pa bogate vire, to se pravi,
               iz proračuna, in to je institut "ad kultura". Morda gospod minister, boste lahko to
               pogledali.</p>
               <p>Gospod kandidat, upam, da boste po prevzemu odgovornosti, časti tudi pogledali v
               veljavno kadrovsko politiko, vendar se bojim, da se v naši vladi ni dobro zameriti
               predsedniku vlade, in vam pač želim, da boste naredili to, kar mislite, da je treba
               za slovensko državo, ne pa za predsednika vlade.</p>
               <p>Še nekaj drugega stoji na poti kot ovira. Gotovo se spomnite, bili ste 1984. ali
               1988. generalni konzul v Clevelandu starega komunističnega, jugoslovanskega režima.
               Ne vem, če veste, če vam je kdo kdaj to povedal, ampak to je splošno veljalo in to
               smo vsi emigranti oziroma tako imenovani izbrisani po celi Ameriki vedeli, da ste vi
               bili najboljzagrizeni, najbolj Jugoslovan in sovražni do slovenskih emigrantov;
               tistih, ki nismo bili prave barve." To vam povem zato, da nimam posebnega zaupanja,
               da boste morali nekatere stvari spremeniti v svojem gledanju in v delovanju.</p>
               <p>Torej, Slovenci po svetu in v zamejstvu so del vašega resorja in treba je nekaj
               narediti s tem ministrstvom. Reči moram, da prejšnji minister tega ni delal, ali ni
               mogel ali karkoli. Začeli smo z ministrom brez resorja za Slovence po svetu in z
               nekim gotovim proračunom, potem pa gre dol in dol in dol, tako v denarnih sredstvih
               kot tudi v zasedbi tega urada. To je bila čakalnica za ljudi, ki so hoteli priti na
               druga mesta, od njih pa ni bili včasih absolutno nič.</p>
               <p>Za konec naj omenim še to, če imate kakšne dobre povezave še vedno z Beogradom. Naša
               komisija je obiskala Beograd pred nekaj meseci in tam smo obiskali tudi nekaj
               ministrstev. Lahko povem vsem, da imata Srbija in Črna gora dve ministrstvi za Srbe
               po svetu. Eno je na federalni ravni, drugo je na srbski ravni - ne vem, kako to
               imenujejo. Dve ministrstvi, seveda jih je več, mi bi lahko imeli vsaj eno. In za to
               se jaz zavzemam.</p>
               <p>Gospod kandidat, jaz vam osebno želim veliko uspeha in zadovoljstva, vendar upam, da
               boste imeli toliko odgovornosti in časti, da se boste spomnili Slovencev po svetu in
               zanje tudi nekaj naredili; to se pravi, da postanejo živi del našega narodnega
               telesa. Torej, veliko uspeha in hvala.</p>
            </sp>
            <sp xml:id="SDZ3-Izredna-48-2004-07-06.sp27">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. K besedi vabim gospo Širca, izvolite.</p>
            </sp>
            <sp xml:id="SDZ3-Izredna-48-2004-07-06.sp28">

               <speaker>MAJDA ŠIRCA:</speaker>

               <p>Hvala lepa. Dovolite mi, gospod kandidat in ostali, da navedem nekaj svojih opažanj,
               ki so mogoče neke vrste osebna izkaznica vašega dosedanjega dela, ampak se mi zdijo
               pri nadaljnjem vašem predvidenem poslanstvu zelo pomembna.</p>
               <p>To kar sem - seveda, bolj posredno - opažala pri vašem dosedanjem delu, ne samo kot
               državnem sekretarju, predvsem v diplomaciji, in to, kar spoštujem, je velika
               sistematičnost. Vidim, da so pri vašem dosedanjem diplomatskem delu vaše odločitve
               bile zelo sistematične, bile so mirne, tihe in zelo timske, kar se mi zdi v smislu
               diplomatskega udejstvovanja in razmišljanja zelo pomembno. Mogoče temu pristopu
               botruje nek imanenten talent, ki ni nepomemben v diplomaciji, zagotovo pa je, če je
               ta talent oplemeniten s posebnim analitičnim pristopom, potemdelo diplomata zelo zelo
               pomembno. Naj razložim, kaj mislim s tem analitičnim pristopom. Pomembna je zagotovo
               študioznost. Študioznost, ampak kot vem je bil vaš pristop pri delu v smislu tega
               analitičnega dela izražen na ta način, da se s problemom niste soočili na površen
               način, ampak ste problem vedno analizirali z vseh možnih zornih kotov. Se pravi, da
               ni šlo samo za prisluhniti nekemu faktu, temveč ta fakt videti v vseh njegovih
               aspektih. To pomeni, da ste zahtevali originalne materiale, da ste analizirali ne
               posredne, ampak izvirne tekste, in šele na osnovi tega ste lahko - in seveda tudi
               svetovalcev - prišli do stališč. Tak pristop - pa ne samo v diplomaciji, ampak v
               diplomaciji še posebej zagotovo - je lastnost dobrih diplomatov. Znano mi je, da ste
               se nadpovprečno angažirali pri podpisu kulturnega sporazuma med Avstrijo in
               Slovenijo, to vemo vsi, kakšna velika rak rana je bila oziroma koliko časa se je ta
               sporazum pripravljal, koliko let je potreboval, je nedvomno pomemben dosežek, saj na
               nek način razbremenjuje kopico odprtih vprašanj na tem področju, posebej vprašanja
               manjšin med Avstrijo in Slovenijo. Skratka, kot vem, vaše delovanje ni bilo zgolj
               oficialno, se pravi, na način, ko se lahko diplomat, in marsikje je tako, udeležuje
               zgolj proslav in teh končnih protokolarnih predstavitev, temveč ste se z ljudmi
               pogovarjali. Takšne so moje informacije in takšni so moji podatki in tudi izkušnje.
               In s tem, ko ste se pogovarjali pomeni, da ste se srečevali z njihovimi resničnimi
               problemi. V tem smislu, vem so vas tako avstrijski sogovorniki kot tudi predstavniki
               naših manjšin cenili in to ne glede na to, iz kakšnih političnih opcij so prihajali.</p>
               <p>Naj poudarim še eno plast, še en pristop, ki je z mojega vidika zelo pomemben za
               delovanje zunanjega ministra, seveda je pa osnovan že v vaši preteklosti; se pravi v
               diplomaciji, da ne govorim še o prejšnjem novinarskem delu. Konec koncev v 80-ih
               letih, kot vem, so vas tuji novinarji dvakrat izvolili za predsednika združenja
               tujega tiska, imeli ste izjemno dobre osebne in sicer kontakte, pri tem kontaktu
               tujih novinarjev z, bom rekla, ambasadorstvom in prepoznavanjem Slovenije v tujini.</p>
               <p>No, ampak to, kar sem hotela še posebej poudariti in kar mi je ljubo, je vaša
               dosedanja vloga pri prezentaciji Slovenije na kulturnem področju. Postavljali ste
               tako na Švedskem, da ne omenjam Dunaja oziroma Berlina, Slovenijo v luč javnosti
               skozi tisto opcijo, skozi kulturno udejstvovanje oziroma skozi njeno prezentacijo
               njene, danes slišimo vse prevečkrat ogrožene, kulturne identitete. Ampak ne na način
               organiziranja oziroma stimuliranja, se opravičujem, nekih protokolarnih slavnostnih
               dogodkov, ampak na način združevanja tako imenovane kulturne diplomacije z
               gospodarsko diplomacijo. Mi vemo, da ministrstvo za zunanje zadeve ne razpolaga,
               sploh pa veleposlaništva, več z nikoli velikimi, ampak vsaj relativnimi vsotami, ki
               bi stimulirale to prezentacijo, zaradi tega je toliko bolj pomembno, da se v take
               projekte vključuje tudi gospodarstvo. In to je bila ena vaših večjih prednosti, ko
               ste, kamorkoli ste pač prišli, poskušali delovati v imenu države Slovenije seveda kot
               njen ambasador v njeni prepoznavnosti. Ko ste bili na Švedskem, se o Sloveniji ni
               dosti vedelo - še v tistih časih - ali pa se je manj govorilo o naši deželi, predvsem
               pao njenih potencialih in sami ste to seveda zelo uspešno prezentirali. Mogoče je
               iskati določene vzroke tudi v vašem poznavanju glasbe, s čimer se sicer ne hvalite
               kot mogoče kdo drugi ki zna tudi kakšen inštrument, vi ga znate, pa tega nekako ne
               nosite s seboj.</p>
               <p>Naj zaključim: kaj je pomembno v diplomaciji? Pomembno je to, da diplomat - in
               seveda govorim o vaših preteklih izkušnjah zaradi tega, ker te bodo osnova za
               delovanje znotraj ministrstva -, da kot diplomat znaš prisluhniti, ne samo okolju, v
               katerem si, temveč, da znaš svojemu, v preteklosti, nadrejenemu predlagati tudi
               rešitve. In kot mi je znano, vi ste to počeli, kar pomeni, da je to zelo
               razbremenjevalo delo ministrstev, ker so pač rešitve že imeli na mizi, hkrati pa ste
               tudi stimulirali, take kontakte, ki so se vedno dogajali na način predhodnih
               pogovorov, ko je šlo za mednarodno diplomatsko sodelovanje.</p>
               <p>Kakorkoli že, mislim, da bo vaše delovanje uravnoteženo do mednarodnih vprašanj,
               seveda s posebnim poudarkom na, bom rekla, na ambasadarstvu naše dežele v tujini. Še
               posebej pa mislim, da se bodo mogoče z vašo prisotnostjo uravnotežila tudi tista
               razmerja znotraj določenih evropskih držav, ki so bila eventualno v zadnjem času
               nekoliko pomanjkljivo ali pa površno izpeljana. Kot vem, bodo to že prve vaše delovne
               izkušnje, ko se boste srečali z nekaterimi ministri evropskih držav, s katerimi smo
               se mogoče do sedaj premalo. Zato vam ob današnji, upam, izvolitvi želim dobro delo.
               Hvala.</p>
            </sp>
            <sp xml:id="SDZ3-Izredna-48-2004-07-06.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Cukjatija, izvolite.</p>
            </sp>
            <sp xml:id="SDZ3-Izredna-48-2004-07-06.sp30">

               <speaker>FRANCE CUKJATI:</speaker>

               <p>Hvala za besedo. Glede na to, da bo ob zaključku razprave imel gospod kandidat kar
               dovolj časa za razpravo in odgovore, dovolite, da postavim nekaj vprašanj, za katere
               me zanima, kako se boste odzvali v podobnih situacijah. Namreč, v teh treh mesecih,
               kolikor je pred vami ministrovanja, gotovo ne boste naredili velikih revolucionarnih
               sprememb v zunanji politiki. Zagotovo pa se boste srečali s številnimi zunanjimi
               ministri drugih dežel in verjetno vas bodo vprašali, kje pa je gospod Rupel, zakaj je
               bil zamenjan. Zagotovo bodo taka vprašanja padla. Glede na to, da ni bilo izraženih
               ne tukaj, ne na zaslišanju, ne pri pismeni obrazložitvi premiera nobeno krivdno
               dejanje, noben krivdni razlog za razrešitev, me zanima- kaj boste odgovorili? Ali:
               zameril se je premieru. Ja, kako zameril, s čim? Ja, šel je na neko tribuno, ki jo je
               sklicala civilna družba, in je tam govoril neke svoje stvari. Ali boste rekli: preveč
               se je pogovarjal z opozicijo, preveč je simpatiziral z njimi? No, zagotovo bodo to
               vprašanja in me zanima, kaj boste odgovorili na ta vprašanja.</p>
               <p>Druga stvar, kar je seveda drugo področje vprašanj. Ne bi se spuščal in tudi osebno
               nimam nič pripomniti ali kakšnih očitkov rojevati glede na vaše diplomatsko delo v
               nekdanjem režimu v nekdanji SFRJ. Tudi glede vaše dejavnosti pred 20-imi leti v
               Clevelandu, kamor ste bili verjetno poslani tudi z nekaterimi navodili in določenimi
               nalogami prejšnjega režima, predvsem glede naših političnih emigrantov, slovenskih.
               Tudise ne bi spuščal, kako dosledno in navdušeno ste izpolnjevali te naloge. Dopuščam
               možnost, iskreno dopuščam možnost, da se človek z leti spreminja, da njegov svetovni
               nazor in njegovo življenjsko stališče zori v pozitivnem smislu. Tako glede
               preteklosti nimam nobenih ovir glede vašega dela, vsaj zaenkrat ne. Imam pa
               vprašanje, zelo konkretno, glede sedanjega vašega stališča, glede sedanjih odnosov do
               politične situacije tudi v Sloveniji.</p>
               <p>Če bi, recimo, ne civilna družba, opozicija, sklicala javno tribuno v Cankarjevem
               domu na temu zunanje politike Slovenije, na temo, kaj Slovenija sedaj pomeni v Evropi
               in v svetu, njeno mesto v svetu, kako naj se opredeli in zavzame glede posameznih
               vprašanj v svetu. Ali bi prišli na to tribuno, če bi bili povabljeni?</p>
               <p>Nadaljnje vprašanje. Ali boste pripravljeni se pogovarjati tudi z opozicijo, kot
               opozicijo glede posameznih vprašanj? Bojim se, da če bo tako, potem se vam slabo
               piše, slabo piše, gospod kandidat! In verjetno boste potem šli po neki poti, ki je
               bila usojena tudi gospodu Ruplu. Vi ste vedeli, zakaj je gospod Rupel razrešen,
               verjetno ste tudi seznanjeni z vsemi prefinjenimi vzroki, ki so v ozadju. Vi ste, ko
               ste sprejeli kandidaturo, na nek način soglašali s tem načinom dela v tej vladi, ki
               je seveda drugačen, kot je bil pred štirimi leti, ko je ta vlada nastopila. Vi
               verjetno tudi veste, da se ta politični kalup delovanja v tej vladi zožuje, vi ste
               pristali na to, pristali, da boste imeli z opozicijo slabe kontakte, nek, bi rekel,
               odnos do opozicije, češ, kaj paje tega treba bilo, čemu ta opozicija, samo moti nas.
               Zagotovo boste morali popraviti napake oziroma ne boste smeli delati napak, ki jih je
               delal Rupel, in sicer boste morali delati v smeri privatizacije zunanje politike,
               strankarske privatizacije zunanjepolitike. Ne iskati širokega konsenza glede zunanje
               politike, ker nekako v Evropi je navada, da je zunanja politika ena od tistih tem, ki
               ne sme biti strankarsko preveč obarvana in podvržena strankarskim spremembam v
               deželi, ampak mora vladati nek konsenz nek dogovor, nek višji nivo politične kulture
               pri oblikovanju zunanje politike. Seveda vprašanje glede tribune je simbolično,
               skriva pa to vprašanje vso paleto teh drobnih vprašanj, ki se bodo javljala.</p>
               <p>Same zamenjave ne podpiramo in tudi jaz, ne podpiram, čeprav, kot sem rekel, proti
               vam kot kandidatu, nimam nič osebnega, tudi vaši preteklosti nimam kaj očitati,
               stvari iz preteklosti se pozabljajo oziroma se gradi na novih stališčih in ta
               stališča, sedanja stališča, so pomembna. Prosil bi seveda, če potem v zaključku
               odgovorite na ta vprašanja.</p>
            </sp>
            <sp xml:id="SDZ3-Izredna-48-2004-07-06.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Božiča. Izvolite.</p>
            </sp>
            <sp xml:id="SDZ3-Izredna-48-2004-07-06.sp32">

               <speaker>IVAN BOŽIČ:</speaker>

               <p>Hvala lepa, gospa podpredsednica. Lepo pozdravljeni, gospod kandidat, kolegice in
               kolegi.</p>
               <p>Če bi nadaljevali včerajšnjo razpravo, bi lahko rekli pač tako, da bi se predsednik
               lahko odločil, da bi za tri mesece sam vodil resor zunanjega ministrstva. Ampak tako,
               kot je predlagal, pač je in danes govorimo o kandidatu. Seveda bi tako kot drugi,
               tudi sam postavil samo dve vprašanji našemu kandidatu.</p>
               <p>In sicer: Kaj mislite o naših diplomatskih predstavništvih v članicah Evropske unije?
               Kajti v Evropski uniji, sedaj petindvajseterici, bomo imeli veliko skupnega. In: Ali
               bodo naša predstavništva še tako velika, kot so bila do sedaj?</p>
               <p>Kajti, v zakonu o zunanjih zadevah, diplomacija, mednarodne pogodbe in ministrstva v
               14. členu piše: "Pri odločanju o odprtju in zaprtju predstavništa se upoštevajo
               intenzivnost bilateralnih odnosov, gospodarsko sodelovanje, prisotnost slovenske
               narodne manjšine ter slovenskih izseljencev in zdomcev oziroma drugi razlogi."
               Mislim, da v EU imamo veliko stvari urejenih, vsaj tu v tem državnem zboru smo veliko
               zakonov sprejeli, ki te zadeve urejajo.</p>
               <p>Drugo vprašanje pa imam okoli zakona o spodbujanju tujih neposrednih investicij in
               internacionalizacij podjetij. Imeli bomo drugo obravnavo. Namreč, na predzadnji seji
               državnega zbora je Slovenska ljudska stranka zagovorajala, da pri ministrstvu za
               gospodarstvo ni potrebna javna agencija za neposredne tuje investicije, da naj bi to
               opravljali naši predstavniki na diplomatskih predstavništvih v tujih državah, torej v
               državah, kjer so. Kajti 15. člen prej že citiranega zakona pravi tako: "V
               predstavništvih delajo tudi zaposleni, ki jih je minister za zunanje zadeve na
               podlagi pisnega sporazuma s predstojniki državnih in drugih organov in organizacij
               imenoval za določen čas za opravljanje nalog na gospodarskem, obrambnem, kulturnem,
               znanstvenem informativnem in drugih področjih." Gospodarsko področje - zakaj imeti
               zaposlene že na diplomatskem predstavništvu, hkati pa imeti pri ministrstvu za
               gospodarstvo posebno agencijo? Pred dvema mesecema smo rekli, da je to nepravilno.
               Bilo je tudi veliko pomislekov na odboru za gospodarstvo, 9., 11. in 14. člen tega
               citiranega zakona pa o tem govorijo. Rad bi slišal vaše mnenje. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp33">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. Besedo ima gospod Pohorec, izvolite.</p>
            </sp>
            <sp xml:id="SDZ3-Izredna-48-2004-07-06.sp34">

               <speaker>VALENTIN POHOREC:</speaker>

               <p>Hvala za besedo, gospa podpredsednica. Spoštovani gospod kandidat Ivo Vajgel,
               kandidat za ministra za zunanje zadeve.</p>
               <p>Naša poslanska skupina je že izrazila v svojem stališču svojo podporo vašemu
               imenovanju, ker vas pač poznamo kot dobrega diplomata, sposobnega človeka, ki pozna
               razmere v svetu in še posebej v Evropi, pa na tem prostoru, kjer se Slovenija posebej
               angažira v svoje okolju, in da boste to svojo funkcijo lahko dostojno, kvalitetno
               opravili, četudi je mandat, pač, do naslednjih volitev krajši. Tudi za en dan je
               treba imeti človeka na svojem mestu, da opravi naloge. Tako imamo ustavo in take
               imamo zakone, da bi si lahko tudi predsednik vlade tudi to pooblastilo vzel k sebi,
               kot prav tako daje možnost ustave. Pa je predsednik vlade imel, kot je sicer
               tukajnegativno ocenjeno, "človeka na zalogi", da zamenja dosedanjega zunanjega
               ministra. Sam ne vidim v tem nič slabega, ampak vidim dobro, da imamo tudi druge
               sposobne ljudi, ki so v stanju mesto kateregakoli od ministrskih položajev prevzeti.
               To se mi zdi pozitivno. Saj tudi opozicija že ima "vlado na zalogi", čeprav je še ne
               upa pokazati, ker bi mogoče potem bilo daleč slabše razpoloženje pred volitvami.
               Nekaj jih celo usposablja v sedanjih vladnih krogih, sedanjih ministrstvih, da
               koristijo te izkušnje, ki jih sedanja vlada pač ima.</p>
               <p>Hočem reči, da nihče ni nenadomestljiv, kot se je mogoče kdaj v preteklosti počutil
               in se obnašal gospod dr. Dimitrij Rupel. Pogosto. Tudi na naših sestankih, na raznih
               odborih za zunanjo politiko in podobno, je včasih deloval tako nervozno na neka
               vprašanja, kot da, pustite mi pri miru, tukaj sem jaz suveren. Ne. Tudi naš državni
               zbor, naši organi državnega zbora oziroma odbori in komisije imajo svoje pristojnosti
               in imajo pravico postavljati vprašanja, ki jim pač gredo in morajo dobiti takšen
               odgovor, kot se ga tudi pričakuje.</p>
               <p>Velikokrat je bilo doslej poudarjeno, da je Slovenija te svoje velike cilje v zunanji
               politiki dosegla, Evropska unija in Nato in druge asociacije. Zdaj je pa treba v teh
               seveda živeti in iz teh asociacij potegniti kar se da najboljši položaj za nadaljnje
               življenje. Predvsem se mi zdijo pomembni gospodarski odnosi tako z Evropsko unijo,
               državami, ki so članice tukaj, z ostalim svetom, kot ste navedli te velike države,
               kot je Ruska federacija, Kitajska in druge, ne nazadnje Mediteran, Afrika, kjer se
               bodo trgi odpirali. Bližnji vzhod. Ta prostor bivše Jugoslavije, kjer nas na
               nekaterih področjih celo v teh novih nastalih državah kličejo Slovence, posebej,
               pridite k nam in vložitev več kapitala v naš razvoj, ampak tudi za našo slovensko
               korist.</p>
               <p>Nedolgo tega sem bil v Makedoniji, so nam rekli: v neposredni bližini Skopja, več
               kot polmilijonskega mesta, in letališča in avtoceste, vam ponujamo terme, pa jih
               nihče noče. Hočem pa "sunčani Hvar", recimo. Ali res ni perspektiva tudi tam, pa
               Ohrid, kjer ponujajo velike stvari? In bo to naša bodoča možnost ekspanzije, predvsem
               te turistične industrije Slovenije. Treba bo prisluhniti temu, kajti naša diplomatska
               služba, kjer sem bil, pa govoril, ponuja in zbira informacije, daje slovenskemu
               gospodarstvu, daje slovenski gospodarski zbornici, ampak tukaj, izgleda, ni dovolj
               posluha za to dobro sodelovanje. Zdi se mi, da bi na tem področju morali kaj več v
               naši skupni politiki, diplomacija, ki te zadeve zunaj pozna, raziskuje, informira, pa
               naši domači akterji, gospodarstvo, zbornice, vlada, da bi te možnosti izkoristili.
               Živeli bomo samo od tega, kar bomo ustvarili doma in kar bomo lahko koristili v tem
               mednarodnem prostoru.</p>
               <p>Jaz sem prepričan, da boste svojo vlogo opravili vestno, pošteno, kvalitetno, kot
               mož, ki je to že dokazal v preteklosti, in vam želim seveda veliko uspeha pri tem
               delu. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Bajuka, izvolite.</p>
            </sp>
            <sp xml:id="SDZ3-Izredna-48-2004-07-06.sp36">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Spoštovani gospod kandidat. Slovenija je mlada država
               in seveda se tudi trudi, da bo ustvarila, kar je najtežje ustvariti, neko
               dolgotrajno, močno zunanjo službo, in to je pa del naše stvarnosti. Ker to se ne da
               čez noč ustvariti inmoramo računati tudi na neko dolgoročno politiko vzgajanja
               kadrov, tudi na močno delovanje neke stabilne diplomatske kariere. O teh stvareh - vi
               dobro veste, da je tako - imate prav gotovo tudi svoje poglede, kako naj bi se to
               dolgoročno še bolje napravilo, kot se je v tem obdobju do sedaj. Vendar vas ne bom o
               tej stvari spraševal, ker v prihodnjih dveh ali treh mesecih, ko boste imeli to
               odgovornost, če vas bo ta državni zbor tudi danes potrdil, ne boste mogli zelo veliko
               na tem področju napraviti. Lahko pa potegnete eno zelo pomembno potezo, ki jo kot
               izkušen diplomat prav gotovo tudi razumete.</p>
               <p>Dobro veste, gospod kandidat, ker ste bili tudi v imenu naše države veleposlanik v
               normalnih parlamentarnih demokracijah, da so naši dvomi glede zamenjave zunanjega
               ministra v takšnih okoliščinah, kot se je ravno zdaj dogajalo v Sloveniji, da to ni
               nevarno, da to ni normalno, predvsem pa ni normalno, da se predsednik vlade ni
               izrazil na jasen način, ali se je za ta korak odločil na podlagi notranjih političnih
               problemov v svoji lastni stranki in strukturi, marveč je tu pustil odprto vprašanje,
               ali gre za neko nesoglasje ali nesporazum z bivšim zunanjim ministrom na podlagi
               zunanje politike. Mislim, da je ta korak, ki ga pričakujemo od vas - in to je
               vprašanje, ki vamsedaj bom tudi zastavil. Imate to možnost, da pojasnite: Ali ste v
               svojih pogovorih z gospodom predsednikom vlade vi osebno lahko zaznali neko spremembo
               v slovenski zunanji politiki? Kje so tiste novosti, ki jih od vas pričakuje
               predsednik vlade? To ni samo vprašanje tega državnega zbora ali te poslanske skupine,
               opozicije v državnem zboru, marveč vprašanje celotne javnosti, ki gleda Slovenijo v
               teh dneh z nekim začudenjem, ravno zaradi tega, kar sem že omenil in vi dobro
               razumete, da je to nenavadna stvar Jaz vas ne bom prosil, da boste komentirali, če je
               to navadno, nenavadno, ker vem, da to veste in ne bi rad povzročil kakšno malodušje
               med vami in gospodom predsednikom vlade, ker vemo, kakšne posledice lahko ima. Prosim
               vas pa, gospod minister, da tukajpojasnite: "Ali ste seznanjeni s katerokoli potezo
               ali dejanjem bivšega zunanjega ministra, ki je bila v očeh predsednika napaka in ki
               vam je bila predstavljena kot tista ključna zadeva, ki jo boste vi v teh dveh ali
               treh mesecih morali popraviti?</p>
               <p>Ponavljam, to ni vprašanje samo tega državnega zbora, to je vprašanje normalnega
               sveta, ki gleda to našo Slovenijo in hoče vedeti, ali imajo opravka z nekim presukom,
               z neko spremembo v smeri slovenske zunanje politike, ali pa je to res le tako, kot je
               zvenelo do sedaj na podlagi vseh intervencij gospoda predsednika vlade včeraj in
               seveda tudi danes. Ker tudi danes ni čudil potrebe, da bi nam tukaj obrazložil, kaj
               vas je prosil, v čem bo vaše delovanje različno in gre za zunanjo politiko države, ki
               jo imamo pa vsi radi, prav gotovo, vi tudi. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite.</p>
            </sp>
            <sp xml:id="SDZ3-Izredna-48-2004-07-06.sp38">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Spoštovani kandidat za ministra, kolegice in kolegi. Nekaj
               tez - tri vsaj so se pojavile danes v tej razpravi, četudi razprava ima nekaj
               nostalgičnega in bolj teče v smeri, kaj je bilo včeraj kot, kaj je danes in kaj bo
               jutri. Ampak vendar.</p>
               <p>Ena teza je, da predsednik vodi zunanjo politiko. Zakaj torej potrebujemo ta hip
               zunanjega ministra, saj predsednik vlade vodi tudi gospodarsko politiko pa prometno
               itd. In skozi to tezo bi lahko zožili vlado pač na nekega predsednika - kar seveda ni
               v redu, ni dobro in s to tezo nima smisla, po moje, preveč polemizirati, je preveč
               enostavna.</p>
               <p>Druga teza: Ni se dobro zameriti predsedniku vlade. Torej, kandidat za ministra je
               sedaj poslušen in zato slab. Seveda, tu se zamenjujejo reči. Korektnost ni nujno
               poslušnost, tu ni enačaja in seveda od ministra, tudi od gospoda Vajgla, se pričakuje
               v odnosih v vladi tudi korektnost, ne poslušnost. Nikakor, to je podteza te teza, ni
               zožen prostor za zunanjega ministra in za zunanje ministrstvo, nikakor ne. S tem, da
               bomo dobili novega zunanjega ministra, se ne zožuje prostor, prostor je popolnoma
               enak in gospod Vajgl bo po moji sodbi dobro opravil in zapolnil ta prostor, ki ga
               moramo zapolniti.</p>
               <p>Tretja teza: Bil je diplomat nekega preteklega obdobja, torej je za neke druge čase.
               Nihče od nas se ni rodil leta 1991, ampak kolikor vem, smo vsi malce starejši in smo
               nekaj počenjali tudi prej. Seveda, med tiste, ki je počenjal nekaj prej, sodi tudi
               Ivo Vajgel, ki je zelo uspešno počenjal nekaj prej in to zelo uspešno na področju, za
               katerega si želimo, da bi imeli dobrega in uspešnega zunanjega ministra tudi vnaprej.
               Zato je to kvečjemu lahko referenca in ne slabost: Ne diplomat za neke druge čase,
               ampak uspešen sposoben diplomat. Diplomacija je poklic in tam je nekdo dober ali ni
               dober. In ocene so, da je bil gospod Ivo Vajgl dober diplomat.</p>
               <p>Samo področje, ki ga mogoče nekoliko bliže poznam - Avstrija, kjer je bil
               veleposlanik. V času njegovega uspešnega udejstvovanja so mnoga vprašanja
               depolitizirana tudi, ali predvsem z njegovo pomočjo - recimo, zelo pomembna vprašanja
               jedrska problematika, nemško govoreča etnična skupina, trdno zagovarjanje manjšin,
               uveljavljanje Slovenije kot enakovrednega partnerja in še bi lahko našteval. To so
               pomembne reči in to so reference za nekoga, ki nekaj počne.</p>
               <p>Jaz sem prepričan, da bo gospod Ivo Vajgl zelo uspešno opravljal delo zunanjega
               ministra. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp39">

               <speaker>PODPREDSEDNICA IRMA PRAVLINIČ KREBS:</speaker>

               <p>Hvala lepa. Besedo ima gospod Pukšič, izvolite.</p>
            </sp>
            <sp xml:id="SDZ3-Izredna-48-2004-07-06.sp40">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Kolegice in kolegi, gospod kandidat za zunanjega
               ministra! Jaz se bom nekoliko osredotočil na tisti del, katerega sem tudi v tem
               mandatu pokrival kot predsednik komisije za Slovence v zamejstvu in po svetu.</p>
               <p>Iz magnetograma, ki ga imam, ko ste se predstavljali na odboru za zunanjo politiko,
               ste temu področju sicer namenili izredno malo časa, pa vendar se mi zdi bistven
               stavek, ki ste ga povedali: "Bistveni dokument, ki opredeljuje odnose Slovenije za
               Slovence po svetu, je in ostaja resolucija o odnosih Slovenije s Slovenci po svetu,
               ki je bila sprejeta v državnem zboru januarja 2002." Popolnoma se strinjam z vami.
               Podlaga seveda za delo s Slovenci v zamejstvu je tudi resolucija iz leta 1996 in tako
               kot tista resolucija iz 1996 leta kot ta iz leta 2002 nista bili realizirani. Možnost
               realizacije je seveda v zakonu. Zakon je bil pripravljen zelo dobro, zunanje
               ministrstvo je sodelovalo pri njem. Potem je prišel na urad, na uradu so se žal v tem
               mandatu zamenjali sekretarji kar tako, po tekočem traku, ampak kljub temu da so se
               menjavali, nam je uspelo držati kontinuirano dobro sodelovanje - ne samo formalno,
               ampak resnično vsebinsko. V zadnjem času, ko urad več nima državnega sekretarja,
               ampak ima direktorja oziroma direktorico, pa je to sodelovanje pravzaprav, ne bom
               rekel, zamrlo, ampak pognalo kolesje pravzaprav v nasprotno smer. Pa ne samo s
               komisijo, tudi s Slovenci v zamejstvu in po svetu.</p>
               <p>Da bom zelo konkreten, te dni sem dobil glasilo Slovencev v Kanadi in med drugim
               pišejo takole v svojem glasilu. Nek zelo užaljen in ogorčen bralec glasila svetuje,
               da ji pošljemo sledeče - govori o direktorici urada gospe Jadranki Šturm. "Draga
               mačeha Jadranka, z vašimi objavljenimi nazori o Slovencih v diasfori bi bilo
               najbolje, da preimenujete naziv vašega vladnega urada v urad za odtujevanje Slovencev
               v zamejstvu in po svetu." Skratka, huda obtožba, zelo huda obtožba.</p>
               <p>Gospod kandidat! Če boste izvoljeni za ministra danes, potem seveda verjamem, da
               boste obveznosti in dogovore, ki so tekli prej z ministrom, tudi osebno kot novi
               minister za zunanje zadeve tudi izpolnili. V četrtek imamo vseslovensko srečanje in
               ob desetih je predvideno, da bo nagovoril Slovence iz zamejstva in po svetu minister
               za zunanje zadeve Slovenije. Upam, da se boste opredelili tudi do tega, zakaj do
               danes, čeprav so pred dvema mesecema napovedovali,da bodo v roku enega meseca vložili
               nov zakon - ministrstvo, vlada - za Slovence v zamejstvu in po svetu, pa nič od tega
               ni. Upam, da mi boste v ponedeljek, če boste minister, odgovorili na poslansko
               vprašanje bivšemu kolegu ministru, ki sem ga postavil tukaj, pa je bil v tujini
               opravičeno odsoten, kjer je gospa direktorica Šturmova na komisiji za Slovencev v
               zamejstvu in po svetu na parlamentarni komisiji jasno povedala, da je bil izbor
               tistih, ki bodo delali revijo za Slovence po svetu, drugačen, kot je bil predlog
               strokovne komisije. Ampak to ne bi bilo nič spornega, če ne bi v razpisnih pogojih
               pisalo, kakšni so pogoji, da izberejo uredništvo za revijo Slovenci po svetu.
               Skratka, kršila je 602. točko svojega lastnega razpisa. In do danes, po dveh mesecih
               nismo dobili v parlament, čeprav smo zahtevali na zadnji seji komisije, tudi vlado
               pozvali, ker pač prek urada na gre, direktorica nam ne da, pravi, da so to zaupni
               dokumenti - v redu, ampak poslanke in poslanci tega državnega zbora in tudi
               prejšnjih, znamo ravnati z dokumenti zaupne narave. Torej, da bomo tudi to dobili, če
               boste izvoljeni minister.</p>
               <p>Upam, da se boste odzvali in mi pisno odgovorili tudi na dopis, ki je bil na ministra
               naslovljen v zvezi z gospo veleposlanico Stabejevo v Kanadi in njenim spodrsljajem.
               Vsekakor pa pričakujem, da boste, če boste izvoljeni za ministra, spodbudili
               veleposlaništvo v Budimpešti. Glede na obisk, ki ga je naša komisija naredila v zvezi
               z izpolnjevanjem mednarodnega sporazuma med Republiko Slovenijo in Madžarsko, ker
               Madžarska sploh ne izpolnjuje niti črke iz tega sporazuma, Slovenija pa seveda še več
               kot to. Potem je bil na ministrstvu za manjšine na Madžarskem z njihovim državnim
               sekretarjem v prisotnosti našega veleposlanika dogovorjeno, da bomo 25. junija imeli
               ponovni obisk v Monoštru in si ogledali tako eno šolo na madžarski strani, na
               monoštrski strani, in eno na naši strani. Potem se bo ugotovilo, kdaj kdo in česa kdo
               ne naredi. Ne nazadnje tam ne funkcionira niti radio niti časopis oziroma radio eno
               uro na dan - v primerjavi s tem, kar ima madžarska manjšina na naši strani. S tem
               seveda ne želim reči, da ima kaj preveč: slovenska manjšina na Madžarskem nima nič, v
               tem je problem.</p>
               <p>Upam, da boste jasno zastopali stališča Republike Slovenije, državnega zbora
               Republike Slovenije in seveda tudi naše komisije, da Republika Avstrija resnično mora
               spoštovati sprejeta odločitve svojega lastnega ustavnega sodišča v zvezi s
               topografijo in uporabo jezika. In seveda, je že čas, da tudi Italija začne spoštovati
               sprejeti zakon o zaščiti slovenske manjšine v Italiji. Za konec našega mandata, in
               seveda tudi vašega, ker s koncem in volitvami bo prenehal vsem mandat, pa vendar pred
               koncem bomo obiskali še Republiko Hrvaško, takšen je sklep naše komisije, ter vas
               zaprosili za izhodišča v zvezi s Hrvaško, kdaj, kako in na kakšen način bo vrnila
               nazaj v svojo ustavo, kar je tudi sama napovedala, slovensko manjšino, ki jo je iz
               nekih razlogov izbrisala. Ti razlogi pa seveda niso jasni oziroma niso bili nikoli
               nam niti predstavljeni. Mislim, da je ob tem primerno Hrvatom povedati, da je pač
               treba te zadeve, če so torej naredili napako, ki se pač naredi v politiki, priznati
               in seveda potem tudi popraviti. Tako upam, da bomo na tem področju še kaj lahko
               naredili skupaj.</p>
               <p>Predvsem pa bi bil vesel, če boste izvoljeni za ministra, da bi se še v tem mandatu,
               torej proti koncu - ne zato, da bi bilo sprejeto -, da bi šel zakon v proceduro. Sam
               ne verjamem, žal ne verjamem tisto, kar smo pravzaprav delali tri in pol leta,
               resnično 99,9% soglasno sprejemali odločitve, kjer smo izločali dnevno in strankarsko
               politiko, zato da smo čim več in čim bolje lahko naredili za Slovence v zamejstvu in
               po svetu, in to je bil tudi produkt te resolucije iz leta 2002. Seveda, nadgradnja je
               bila v zakonu, ker je tudi v resoluciji iz leta 1996 tudi odnos, kako bo vlada
               uresničevala odnos do Slovencev po svetu, zapisano, da bo to prek ministrstva. Sedaj
               ni niti prek sekretarja več, ampak je šlo na nek uradniški nivo. Rezultati so, žal, v
               zadnjih treh mesecih pravzaprav postali porazni in tudi vse skupaj se je zreduciralo
               na to, komu in koliko bo kdo dal tega denarja iz proračuna, ko pa vprašamo za
               konkretne programe, pa pošljejo na takšno pomembno sejo komisije nepristojne ljudi iz
               ministrstva, gospa se pa udeleži pač- tako je bilo rečeno -, pomembnega političnega
               sestanka stranke, ki pa seveda ne more biti nobeno opravičilo - najprej je služba,
               potem so pa ostale zadeve.</p>
               <p>Upam, da boste našli čas za tako pomembna vprašanja, saj oba veva, da je ogromno
               ljudi razseljenih, da ogromno Slovenk in Slovencev živi po svetu, da so veliko
               doprinesli k temu, da imamo že 13 let samostojno državo, da smo uspeli v vseh teh
               integracijah in seveda sedaj naslednja faza, o kateri smo se tudi veliko pogovarjali
               ob obiskih Slovenk in Slovencev po svetu, z gospodarstveniki. Tudi na tem področju se
               da odpirati marsikatero poglavje. Ne pa tako, da pridejo iz Kanade in po letu dni
               morajo ponovno delati vozniški izpit, kar je nepojmljivo, ampak to samo zaradi tega,
               gospod kandidat, ker minister za zunanje zadeve v svoji odredbi ne napiše, da tega ne
               rabijo delati tudi iz države Kanade. Vemo pa, kakšni so pogoji, ali pa tisti, ki se s
               tem strokovno ukvarjajo. Pridobitev vozniškega, recimo, to je samo majhen segment, ki
               sem ga omenil. Tudi na to je seveda naša komisija opozorila in tudi ministra za
               notranje zadeve je še posebej na to opozorila. Vesel bom, če bom dobil tudi kakšen
               vaš odgovor danes. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kanglerja, izvolite.</p>
            </sp>
            <sp xml:id="SDZ3-Izredna-48-2004-07-06.sp42">

               <speaker>FRANC KANGLER:</speaker>

               <p>Hvala za besedo. Spoštovani kandidat, gospod Ivo Vajgl! Spoštovane poslanke in
               poslanci!</p>
               <p>Predsedujoča, mene osebno moti klepetanje mojih poslanskih kolegov in se ne morem
               skoncentrirati za svojo razpravo. Prosim, če jih pomirite.</p>
               <p>Moje stališče je podobno stališče in tudi moja odločitev bo takšna, kot je napovedal
               vodja poslanske skupine, gospod Janez Podobnik. Gospodu kandidatu za zunanjega
               ministra - nedvomno bo tudi danes, po vsem tem, kar se je dogajalo včeraj, tudi
               gospod Vajgl dobil podporo - bi težko lahko kaj očital, kot to, da v tistih časih, ko
               je bil profesionalni diplomat v bivši državi, ni verjel v osamosvojitev. Da bi naj
               nagovarjal v svojih krogih, svoje prijatelje, da naj glasujejo proti plebiscitu in
               osamosvojitvi Vendar sem prepričan, da gospod Ivo Vajgl danes verjame v to našo
               slovensko državo in da je tudi kot veleposlanik v Zvezni republiki Nemčiji lojalen
               naši novi državi, samostojni Sloveniji in da tudi zastopa stališče vlade Republike
               Slovenije.</p>
               <p>Seveda se mi ob takšni kadrovski politiki, ki danes je prisotna s strani predsednika
               vlade in s strani vrha Liberalne demokracije Slovenije, postavlja več vprašanj, ki so
               zelo zanimiva predvsem v zadnjem obdobju tega dogajanja v notranjepolitičnih razmerah
               Republike Slovenije. Temeljito sem tudi prebral mnenje o predstaviti predlaganega
               kandidata za ministra za zunanje zadeve, vas gospod Vajgl, da je tudi vabilo za
               današnje zasedanje zbora prišlo nepričakovano sredi vašega mandata kot veleposlanika
               Republike Slovenije v Namčiji, pomembni partnerski državi članici EU in Nato, s
               katero imamo najrazvitejše gospodarske odnose in sodelovanje na različnih drugih
               področjih.</p>
               <p>Namreč, zdi se nenormalno, da ste se na pol poti, ki ste jo prehodili kot
               veleposlanik, o pomembni vlogi, ki ste jo opravili kot veleposlanik, pri tranziciji
               Republike Slovenije v mednarodne integracije, kot je EU in Nato, tudi kot piše v
               mnenju, odločili in sprejeli povabilo predsednika vlade, da se vračate v Republiko
               Slovenijo in prevzamete mandat ministra za zunanje zadeve dva meseca oziroma tri
               mesece pred iztekom mandata oziroma pred državnozborskimi volitvami.</p>
               <p>Poklicni diplomat opravlja svoje delo profesionalno in pričakoval bi, da bi vi ta
               mandat v Zvezni republiki Nemčiji tudi zaključili. Tudi vaše navedbe so bile, da je
               Zvezna republika Nemčija zelo pomembna država, naša zelo pomembna partnerica. Bojim
               se, da gre spet za eno izmed kadrovanj tako vladujoče stranke LDS-a, kot je bilo pri
               kadrovanju ministrice za pravosodje, kjer je bilo treba sprostiti generalno državno
               tožilstvo na ta način, da se za en mandat podaljša mesto drugemu tožilcu. Namreč, iz
               kuloarjev smo tudi posamezni poslanci dobili namig, da so veliki apetiti po tem
               delovnem mestu - biti veleposlanik v Zvezni republiki Nemčiji, daje treba gospoda
               Vajgla odpoklicati na ta način, da mu za obdobje treh mesecev ponudiš funkcijo
               zunanjega ministra, na to mesto pa predlagaš nekoga drugega, ki si želi na to mesto
               priti. Takšna priča smo bili pri kadrovanju za ministrico za pravosodje, z vsem
               spoštovanjem do ministrice.</p>
               <p>Tudi malo pred mojo razpravo me je tudi gospod iz samega vrha LDS-a malo izzval, ko
               mi je dejal, da verjetno bom zadovoljen, ker sam prihajam iz Maribora in glede na to,
               da ste tudi vi rojeni pri Mariboru, mišljeno je, da zunanjo politiko je treba voditi
               na ta način, da je to politika celotne države, res pa je, da sem velikokrat
               zagovornik, da je potrebno v tej državi nekatere stvari decentralizirati, enakomerno,
               regionalno tudi porazdeliti te funkcije, in prav gotovo to dejstvo in ti namigi, ki
               so prišli do mene, da bi bilo potrebno tudi na mesto veleposlanika Zvezne republike
               Nemčije sprostiti na ta način, da se vas spoštovani gospod Vajgl odpokliče na ta
               način, da se vam za obdobje treh mesecev dodeli funkcija zunanjega ministra in
               nedvomno boste tudi danes izvoljeni.</p>
               <p>Me preseneča pa to, da je nedavno končal svoj mandat bivši zunanji minister in tudi
               veleposlanik v Združenih državah Amerike, ki prav tako prihaja tudi iz Maribora, dr.
               Kračun, da se tudi dr. Kračuna, ki trenutno nima takšnega mesta za to obdobje treh
               mesecev, ni povabilo k tej funkciji in vas pustilo, da bi to funkcijo do konca
               svojega mandata opravili. To mi potrjujejo ti indici, ki so prišli k meni, mi dali ta
               namig, da dejansko gre za kadrovsko reševanje znotraj vladajoče stranke.</p>
               <p>Verjetno kdo z mojo razpravo ne bo zadovoljen, vendar priča smo, kot smo tudi bili
               priča včerajšnji razpravi, da v zadnjem času so bili v slovenski politiki medijski
               napadi, neki konstrukti zoper nekatere vidne slovenske politike, nedvomno tudi zoper
               gospoda Rupla. Dejstvo je, da dobro poznam nekatere medijske linčne ali konstrukte in
               tudi tiste posameznike, ki jih v danem trenutku ni v tej dvorani, ki so sposobni
               takšne konstrukte izvršiti in tudi narediti v škodo posamezne osebe, ne glede na to,
               ali je kriv ali ne. Če se spomnim samo nazaj na mariborskega rektorja gospoda Toplaka
               in tudi sam sem si želel, ko sem videl te medijske konstrukte in tudi politične
               konstrukte zoper njega, da bo novi rektor, ki prihaja na njegovo mesto, imel malo
               mirnejše deloin manj problemov z mediji in napadi, se te zgodbe ponavljajo in ti
               medijski linči se vršijo naprej. Skoraj me nihče ne bo prepričal, da ne gre za
               posameznike, ki imajo takšne ali drugačne ali tudi politične interese, da za temi
               medijskimi linči ali konstrukti tudi stojijo in nedvomno v zadnjem času so pri vašem
               predhodniku, ki bo v naslednjem tednu tudi postal naš poslanski kolega, gospodu
               Ruplu, so bili kakšni konstrukti. Takšni konstrukti, gospod kandidat, so velika škoda
               za naš zunanji ogled in mednarodno aktivnost zunanjega ministra in vse slovenske
               diplomacije. Jaz sem prepričan, da boste vi danes podporo tu dobili, z moje strani,
               če bo vaša aktivnost v dobrobit naše države na mednarodnem področju boste mojo
               podporo tudi imeli in tudi podporo poslanske skupine. Danes v danem trenutku, kot je
               vodja poslanske skupine gospod Janez Podobnik povedal razloge, zakaj vas ne moremo
               podpreti, bo naše stališče takšno. Vendar dovolite mi, da zaključim svojo razpravo z
               nekaterimi vprašanji, na katera bi želel, da mi odgovorite v vašem zadnjem nastopu.</p>
               <p>Nedavno smo v državnem zboru imenovali kar nekaj ministrov, ki so bili po izjavah
               samega vrha LDS-a in nekaterih drugih političnih funkcionarjev apolitični. Danes smo
               lahko priča, da so "prostovoljno", pod narekovaji, vsi razen ministra za kmetijstvo
               vstopili v stranko LDS, če me moje informacije ne zavajajo.</p>
               <p>Zanima me, ali ste tudi vi član LDS-a, ali ste morali vstopiti v stranko LDS tako kot
               vsi predhodniki, razen ministra za kmetijstvo. Kolega Jakič, to je vprašanje, ki je
               na mestu, in mislim, da danes se nihče ne rabi sramovati, ali je član LDS-a ali je
               član Slovenske ljudske stranke ali v Novi Sloveniji. Konec koncev biti minister za
               zunanje zadeve je politična funkcija in biti minister kateregakoli resorja je
               politična funkcija in odgovarja politično predsedniku vlade. Moje vprašanje je
               korektno in na mesto do gospoda Vajgla.</p>
               <p>Zadnje vprašanje, gospod Vajgl, pa je, kaj je bilo tisto, da ste se odločili, da
               končate na pol poti kot veleposlanik v Zvezni republiki Nemčiji in da ste se
               odločili, da sprejmete ta izziv, da za obdobje treh mesecev postanete zunanji
               minister Republike Slovenije. Vam bom zelo hvaležen za temeljite odgovore.</p>
            </sp>
            <sp xml:id="SDZ3-Izredna-48-2004-07-06.sp43">

               <speaker>PODPREDSEDNIK VALENTIN POHOREC:</speaker>

               <p>Hvala kolega Kangler. Alojz Sok dobi besedo.</p>
            </sp>
            <sp xml:id="SDZ3-Izredna-48-2004-07-06.sp44">

               <speaker>ALOJZ SOK:</speaker>

               <p>Hvala lepa za besedo. Spoštovani predsedujoči, spoštovani kandidat za ministra,
               kolegice poslanke in poslanci! Danes je tukaj v parlamentu manj naelektreno ozračje,
               kot je bilo včeraj. Razprave so bistveno drugačne, gospoda kandidata opozicija v
               glavnem sprašuje, želi dobiti njegove odgovore, pozicija pa ga seveda ne žali, kot
               smo bili priča včerajšnjemu dogajanju. In to je pravzaprav za začetek vašega mandata,
               spoštovani gospod Ivo Vajgl, dobro.</p>
               <p>Vseeno pa ostaja v zraku neko nerazrešeno vprašanje včerajšnje razrešitve. Gospodu
               Ruplu se je očitalo, da je razrešen zaradi tega, ko sem še enkrat pogledal celotni
               magnetogram, takole na hitro, da je pač občasno kritizal vlado in pa predsednika
               vlade. Seveda vsi vemo, da je bil odstavljen definitivno v končni fazi zaradi nekega
               drugega svojega dejanja, zaradi udeležbe na javni tribuni. Tukaj je gospod evro
               poslanec včeraj izjavil, da mora zunanji minister, ki je druga najpomembnejša
               funkcija v vladi, takoj za predsednikom vlade, podpirati vse odločitve vlade, ne
               glede na to, ali se z njimi strinja ali ne. Moram reči, da gospodu Ruplu ni bilo
               očitano, da ne izvaja sklepov vlade.</p>
               <p>Mene zelo, spoštovani kandidat, zanima, ali boste res tako ravnali, kot je bil
               včeraj nasvet s strani največje stranke, da boste podpirali vse odločitve vlade, ne
               glede na to, ali se z njimi strinjate, ali pa boste vendarle kot drugi najbolj
               odgovoren v vladi včasih pač v tem času, kolikor vam ostane, dosti ga ni, le
               povedali, da pa mogoče se s kakšnim dejanjem predsednika vlade, s kakšno potezo ne
               strinjate? Konstruktivna kritika je seveda vedno na mestu, ne pa da se slepo izvaja
               vse, kar se pač predsednik vlade zamisli oziroma izpolnjujejo njegove želje.</p>
               <p>Gospodu Ruplu se je včeraj tukaj očitala nenačelnost, spraševalo se ga je po morali,
               govorilo se mu je, da je "zdrahar" v vladi. Podpredsednica parlamenta je celo
               izrekla, da se strinja s časopisnim člankom, češ, da je gospod Rupel velik mož z
               majhnimi načeli. Tudi sam sem slišal na vaši predstavitvi, da ste se zelo pozitivno
               izrekli do gospoda Rupla in to je tudi dobro in sam pozitivno ocenjujem to vaše
               stališče do zunanjega ministra.</p>
               <p>Nekaj je bilo izrečeno tudi cvetk, eno sem si, dve, tri sem si zapisal. Tukaj je en
               poslanski kolega rekel, da je gospod Rupel začel nekako z odklonom od sporazuma
               Drnovšek-Račan in sicer zaradi udinjanja slovenski desnici. Tega pravzaprav niti si
               ne vem povsem razložiti, kaj naj bi to pomenilo. Rad bi vas vprašal, kakšno je vaše
               stališče danes do tega sporazuma oziroma kaj boste na tem področju ukrenili.</p>
               <p>Bilo je rečeno tudi, kar me je posebej zabolelo, in sicer gospod Lavrinc je rekel,
               da je gospod Rupel, da gre za ljubljanskega "pamža", ki se igra toliko časa, dokler
               se vsi igrajo, takoj, ko tega ni, pa to igro zapusti.</p>
               <p>To je nekaj zadev, ki seveda jih sam s strani dovčerajšnjih prijateljev ali pa
               morebiti še danes nisem pričakoval. In zakaj to povem? To povem zato, ker danes, ko
               vas kolegi iz vladajoče koalicije pretirano hvalijo, lahko kot minister seveda
               računate tudi s tem, da vas v nekem trenutku ne bodo tako močno hvalili, če boste
               seveda potegnili kakšno potezo, s katero se ne strinjate. Če nekdo tako nemočno
               poudarja neke vrline, potem človek dobi občutek, če se lahko tako izrazim da hoče
               nekomu nekam lesti.</p>
               <p>Pred vami, gospod minister, je odgovorno obdobje. Slovenija bo naslednje leto
               predsedovala organizaciji OVSE. Tu je 55 držav, med njimi tudi takšne, kot ZDA,
               Rusija. To bo verjetno eno zelo naporno in pa odgovorno obdobje, ko bo potrebno
               usklajevati te medsebojne odnose, ki so lahko v tem času oziroma sedaj in pa seveda
               tudi v prihodnje občasno zelo zapleteni in pa napeti. Zato bi me zelo zanimalo kako
               si vi zamišljate, kako boste kot zunanji minister, kako bo Slovenija odigrala to
               funkcijo v tej odgovorni vlogi, ki jo čaka.</p>
               <p>Področje naših odnosov s Hrvaško, to, kar je bilo danes že večkrat načeto. Jaz sem
               si včeraj zapisal, gospod Juri iz stranke Združene liste je rekel, da se je v odnosih
               med Slovenijo in Hrvaško premaknilo, ko je politiko na tem segmentu prevzel v roke
               dr. Drnovšek. Vsi poznamo to v nekem obdobju, ampak če pogledamo dejansko, ti odnosi
               Slovenije s Hrvaško v ničemer pravzaprav niso rešeni. Sprejeli smo sporazum o jedrski
               elektrarni, ampak zadeve se na tem področju zapletajo naprej. Opozicija je takrat
               temu sporazumu nasprotovala. Nasprotovala predvsem zato, ker ne rešuje ta sporazum
               enega od največjih problemov na tem področju, ne rešuje vprašanja odlaganja jedrskih
               odpadkov. S tem sporazumom smo dejansko ta del hrvaškega prevzema odpadkov preložili
               na neko obdobje, ko bo jedrska elektrarna nehala obratovati. Zato bi me zanimalo, kaj
               boste vi naredili na tem področju, da bi se to vprašanje razrešilo prej.</p>
               <p>Vseskozi se vleče tudi vprašanje hrvaških varčevalcev, razen nekaj posameznikov.
               Vemo, da je ta zgodba povsem na začetku, da pa so posamezniki, ki so tudi s pomočjo
               predsednika države gospoda Kučana, bivšega predsednika, prišli do svojih prihrankov,
               še bolj otežili neko definitivno in pa pošteno rešitev tega vprašanja.</p>
               <p>Drugo je vprašanje meje na morju. Jaz o tem ne bi veliko govoril. Želel pa bi vas ob
               tej priliki opozoriti na dilemo, ki me lokalno zelo zaposluje. Sam prihajam iz
               Ormoža. Ta sporazum Drnovšek-Račan je seveda definiral mejo v celotnem področju med
               Slovenijo in Hrvaško. Rad bi vas opozoril, da je za časa bivše Jugoslavije v bližini
               Ormoža bilo zgrajeno akumulacijsko jezero, in sicer za hidroelektrarno Varaždin. To
               akumulacijsko jezero je približno dve tretjini na slovenskem področju in eno tretjino
               na hrvaškem področju in se z imenom imenuje Ormoško jezero. S tem sporazumom je
               celotno Ormoško jezero bilo prepuščeno Hrvaški. So pa v tem jezeru potopljena
               kmetijska zemljišča, bivši agrarni skupnosti, mislim, da gre za tri: Pušenci,
               Frankovci in pa Obrež. Predstavniki teh agrarnih skupnosti se s tem dejanjem počutijo
               na nek način izigrane, niso namreč dobili v ničemer teh zemljišč povrnjenih, država
               pa se je enostavno Ormoškemu jezeru odpovedala. Je pa v bodoči perspektivi želja, da
               bi ob tem jezeru v naši občini ustanovili krajinski park. Sam kot lokalni poslanec
               mislim, da ta rešitev in ta prepustitev Ormoškega jezera v celoti državi Hrvaški ni
               dobra in da se bo na tem področju treba na novo dogovoriti. Danes vas kot
               najverjetneje bodočega ministra tudi s tem problemom in pa nezadovoljstvom lokalnega
               prebivalstva seznanjam.</p>
               <p>Jaz vam, gospod minister, želim, da bi uspešno opravljali svoje delo. Ne dvomim o
               tem, da boste izvoljeni. Vabim vas, da tako kot vaš predhodnik minister Rupel v
               nekaterih nacionalnih projektih, ki so za državo seveda pomembni, in meja vsekakor to
               je, povabite k sodelovanju tudi opozicijo, kot je to bilo za projekt Evropske unije
               in pa Nata, kajti le tako lahko kot zunanji minister tudi uspete, tako lahko, kot
               zunanji minister pridobite naklonjenost opozicije. Vaš predhodnik dr. Rupel je
               nedvomno, in to je tudi včerajšnja razprava pokazala, to podporo opozicije imel. Zato
               je tudi vstop v Evropsko unijo in pa vstop v zvezo Nato bil tako uspešen.</p>
               <p>Da zaključim. Obilo uspeha vam želim in upam, da boste to napotilo vzeli zares.
               Hvala lepa.</p>
            </sp>
            <sp xml:id="SDZ3-Izredna-48-2004-07-06.sp45">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Sok. Roman Jakič, dobi besedo za pravo. Prosim.</p>
            </sp>
            <sp xml:id="SDZ3-Izredna-48-2004-07-06.sp46">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Jaz moram povedati, da je zanimivo spremljati
               današnjo diskusijo ob predlogu za imenovanje novega zunanjega ministra.</p>
               <p>Presenetil me je, na primer, nastop gospoda Pukšiča, ki je govoril ali pa citiral
               pismo, ki se začne z žalitvami direktorice urada za Slovence po svetu. Jaz mislim, da
               je to nekorektno in meče slabo luč in na nek način ustvarja neko slabo klimo tudi ne
               nazadnje davkoplačevalcem, ki plačujejo za aktivnosti, ki jo Vlada Republike
               Slovenije in pa ministrstvo za zunanje zadeve vodi glede Slovencev v zamejstvu in po
               svetu. Jaz moram reči, da če bi se gospod Pukšič odpovedal vsem tem potovanjem, ko
               potuje po svetu na račun davkoplačevalcev, da bi tudi kakšna ura radijskega programa
               naših zamejcev bila več lahko sfinancirana s strani naše države, zato bi se bilo
               treba v naslednjem mandatu o tem malo zamisliti.</p>
               <p>Poleg tega sem poslušal spoštovanega kolega Kanglerja, ko je govoril o tem, kaj bi
               bilo bolje, kdo naj bi prevzel ministrstvo, ali dr. Kračun, ki se mu je iztekel
               mandat, ali gospod Vajgl, ki je sredi svojega mandata kot veleposlanik prišel v
               Republiko Slovenijo. Stvar je selektorja. In v tem primeru je to predsednik vlade. On
               pa se je odločil, da zaupa gospodu Vajglu. Gospodu Vajglu pa jaz ne bi očital, da se
               je sredi mandata vrnil in želi postati minister, ampak bi mu čestital, da je upal
               sredi mandata se vrniti in se postaviti na kritiko in nekritiko tega državnega zbora
               in javnosti, ker bi lahko ne nazadnje tako kot večina ali pa eden del politike, ko je
               zelo vroče in vroče, so ponavadi volitve, raje ostane. Gospod Vajgl bi lahko užival
               še dve leti na ambasadi in potem se vrnil v ministrstvo za zunanje zadeve in seveda
               čakal, kaj se bo zgodilo na naslednjih državnozborskih volitvah. Zato dajem na nek
               način priznanje gospodu Vajglu, da je bil hraber, da je izpostavil svoje ime,
               izpostavil svojo kariero, izpostavil tudi svojo družino, da je postal oziroma da bo
               postal zunanji minister. Ampak gospod Vajgl nima nič s tem, kar se je danes govorilo
               o 1. točki, o kateri smo razpravljali včeraj. Zakaj bi gospod Vajgl moral odgovarjati
               na vprašanje, zakaj je dr. Rupel bil zamenjan? Saj ga ni zamenjal on, ampak smo ga
               zamenjali v državnem zboru Republike Slovenije na predlog predsednika vlade. In
               tisti, ki ne veste, naj vam povem, da se v diplomaciji novega ministra ne sprašuje,
               zakaj je bil prejšnji razrešen, ker ni higienično, predvsem pa ni to neka stalnica v
               diplomaciji. Nasprotno, o tem se ne sprašuje. In moram reči, že včeraj sem poudaril,
               da vsi tisti, s katerimi sem jaz govoril, seveda vedo, da predsednik vlade lahko
               zamenja ministra, ker je to evropsko, evropski standard. Nekatere države, in velika
               večina teh je, ima seveda tudi zapisano, da minister to dela brez potrditve državnega
               zbora Republike Slovenije.</p>
               <p>Gospoda Vajgla jaz poznam od leta 1992, ko je bil ambasador na Švedskem. Ena
               kvaliteta poleg drugih, o katerih je bilo danes govora, me je seveda pri njem najbolj
               pozitivno presenetila. In to je kvaliteta dialoga. Kvaliteta dialoga v smislu, da mu
               ni bilo težko razpravljati o velikih državnih temah ali pa o lokalnih temah.
               Mimogrede, če grem nazaj na kritiko in pozive glede Slovencev v zamejstvu in v
               tujini, je ravno gospod Vajgl, ko je bilo najbolj vroče vprašanje Radia2, pomagal, da
               smo lahko pregovorili avstrijsko oblast, da je ta Radio2 ponovno zaživel, če hočete.
               Bil sem pa prisoten na sestankih, ravno z njim, z gospodom Klestilom in pa seveda s
               predsednikom odbora za zunanjo politiko Petrom Schiederjem, ki je tudi predsednik
               parlamentarne skupščine Sveta Evrope, kjer je zelona trdo postavljal vprašanje pravic
               Slovenk in Slovencev, živečih v Avstriji. Zelo na trdo ga je postavljal. Moram reči,
               da se mi je zato dopadel, da ni zgolj diplomatski, ko gre za interese Slovenije,
               ampak zna biti oster, ko gre za slovenske interese. Zato v tem kontekstu vidim
               delovanje gospoda Vajgla tudi za voljo teh treh mesecev, in upam, da tudi v
               naslednjem mandatu, kot pozitivno spremembo na ministrstvu za zunanje zadeve. Gospod
               Vajgl bo tudi zelo korektno sodeloval s poslanci v odboru, tako v odboru za zunanjo
               politiko kot seveda v samem državnem zboru, to ker je to že dokazal, da vsi poslanci,
               ne glede na funkcije, ki smo jih imeli, ki smo hodili na Švedsko, Avstrijo ali
               Nemčijo, smo bili sprejeti in suportirani, če hočete, z njegove strani popolno. Vsaj
               moja osebna izkušnja je taka, da gospod Vajgl mi je vedno pripravil in mi sugeriral,
               katere teme je potrebno še posebno izpostaviti pri razgovorih ali dogovorih s tujimi
               parlamentarci, tujimi predsedniki parlamentov, tujimi predsedniki odborov. In v tem
               kontekstu vidim gospoda Vajgla kot zelo dobrega kandidata za funkcijo zunanjega
               ministra. Kot sem rekel že danes v uvodu, žal ni užival takšnega soja žarometov kot
               dosedanji minister in ni zahteval odlikovanj ali si neskromno lastil zaslug za vse,
               kar je za to Slovenijo naredil. Zato je grdo, da ga imamo za talca dr. Dimitrja
               Rupla.</p>
               <p>Gospod Vajgl je kandidat, ki ga s prejšnjim ministrom veže prijateljstvo, o katerem
               je na zelo strpen način govoril, ga pa je seveda predsednik vlade Republike Slovenije
               povabil v vlado. In jaz mu čestitam na hrabrosti, ki jo je imel, da je sredi svojega
               mandata, kjer bi lahko užival v funkciji veleposlanika z vsemi bonitetami, ki mu gre
               do, užival lagodno še, kot nekateri pravijo, lagodno za veleposlanike še dve leti, da
               je zbral ta pogum, to hrabrost, izpostavil svoje ime in prišel sem za kandidata za
               bodočega zunanjega ministra.</p>
               <p>Jaz bom seveda gospoda Vajgla z velikim veseljem podprl za bodočega novega ministra
               Republike Slovenije za zunanje zadeve.</p>
            </sp>
            <sp xml:id="SDZ3-Izredna-48-2004-07-06.sp47">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Kangler dovolim vam repliko. Bili ste izzvani, imenovani,</p>
            </sp>
            <sp xml:id="SDZ3-Izredna-48-2004-07-06.sp48">

               <speaker>FRANC KANGLER:</speaker>

               <p>Točno tako je. Hvala za besedo. Kolega Jakič, kar v veliki meri se strinjam z vami
               in je ta vaš slavospev gospodu Vajglu na tem mestu danes bil odveč. Mislim, da je iz
               razprave vseh mojih predhodnikov in tudi poslancev iz opozicije, da imajo korekten,
               spoštljiv odnos do gospoda Vajgla in tudi cenijo njegovo dosedanje delo. Mislim, da
               bi razprava bila popolnoma drugačna, če ne bi bilo takšnega zaupanja in dosedanjega
               spoštljivega odnosa do gospoda Vajgla s strani nas opozicijskih poslancev.</p>
               <p>Res pa je, da sem omenil v svoji razpravi dr. Kračuna. Res je tudi to, da imam
               pravico kot poslanec postaviti vprašanje, zakaj se je gospod Vajgl odločil za to
               funkcijo zakaj je na polovici poti kot veleposlanik sprejel izziv, da kandidira za
               zunanjega ministra. Tretja resnica, kolega Jakič, pa je tudi ta, da me je pa vaš
               kolega izzval, da bom jaz zadovoljen, glede na to, da kolega Vajgl prihaja iz
               Maribora. Prav gotovo sem tudi sam omenil in sem tudi vesel, če bo lojalen zunanji
               politiki in politiki Republike Slovenije, da bo tudi imel podporo s strani opozicije.
               In tudi sem bil seznanjen, na tem mestu se upam in drznem tudi pohvaliti gospoda
               Vajgla, da je eden redkih veleposlanikov, ki ima spoštljiv odnos, odnos do poslancev,
               ko pridejo ti v tisto državo, kjer pač posamezni diplomati delajo, da je tudi
               spoštljiv njegov odnos do nas, ki kakorkoli potujemo po tujini in tudi njegov sprejem
               je nekoliko drugačen od sprejemov ostalih posameznih veleposlanikov. In velikokrat
               smo poslanci bili razočarani nad takimi sprejemi. Pri gospodu Vajglu, kolikor je meni
               znano in kolikor sem dobil informacije, so bili ti sprejemi korektni, tudi s svojo
               osebnostjo je na teh sprejemih svojo pozornost polagal tisti problematiki, ki smo jo
               pač bili poslanci deležni. Tako da ta replika, ki je bila z vaše strani dana meni, je
               bila nekorektna, netočna in navedbe niso točne. In če bi si prebral magnetogram
               mojega nastopa, bi lahko ugotovil, da, ne samo moj, ampak tudi vseh ostalih, da imamo
               nek spoštljiv odnos do tega kandidata. Kar se patiče gospoda Kračuna, res je, če je
               opravljal funkcijo veleposlanika v Združenih državah Amerike, ima ugled, je
               spoštovanja vreden. Problem je v tem, da je osebno odločitev predsednika vlade, zakaj
               tega gospoda ni povabil za to funkcijo oziroma zakaj mu je ni ponudil. Glede na to,
               ker ste velikokrat dejali in tudi v medijih je bilo, kolega Jakič, izrečeno, da imate
               veliko apolitičnih kandidatov, kot so bili tudi nekateri apolitični ministri
               imenovani na eni izmed prejšnjih sej, danes lahko ugotovimo, da teapolitičnosti pri
               teh kandidatih ni in da so politični. In moje vprašanje gospodu kandidatu je bilo na
               mestu. Če ga sprašuje po tem, ali je član LDS-a, ali je vstopil v stranko in kaj je
               tisto bilo, da se je odločil, da na polovici poti kot uspešen veleposlanik v Zvezni
               Republiki Nemčiji prevzame funkcijo za obdobje treh mesecev funkcijo zunanjega
               ministra. Mislim, da je vaša replika oziroma vaše navedbe, kar se tiče mojih navedb,
               so bile netočne in tudi po svoje nekorektne, kolega Jakič.</p>
            </sp>
            <sp xml:id="SDZ3-Izredna-48-2004-07-06.sp49">

               <speaker>PODPREDSEDNIK VALENTIN POHOREC:</speaker>

               <p>Kolega Jakič.</p>
            </sp>
            <sp xml:id="SDZ3-Izredna-48-2004-07-06.sp50">

               <speaker>ROMAN JAKIČ:</speaker>

               <p>Spoštovani podpredsednik, ker beseda ni konj bom še enkrat povedal to, kar sem
               rekel, in sicer, da je predsednik vlade Republike Slovenije tisti, ki se odloča, ali
               doktor Kračun ali gospod Vajgl. In le predsednik vlade ve, zakaj je povabil gospoda
               Vajgla.</p>
               <p>Druga netočnost je, da se kar tako lahko postavljajo vprašanja. Sprašujem: Zakaj pa
               Slovenska ljudska stranka tovrstnih vprašanj ni postavila tam, kjer jim je mesto?
               Kandidat za bodočega zunanjega ministra se je predstavljal na odboru za zunanjo
               politiko, kjer je bil tako imenovani hearing, v katerem bi ga lahko vprašali tudi to.
               Čeravno mislim, da je seveda politična pripadnost...</p>
            </sp>
            <sp xml:id="SDZ3-Izredna-48-2004-07-06.sp51">

               <speaker>PODPREDSEDNIK VALENTIN POHOREC:</speaker>

               <p>Prosim, dovolite, jaz sem dovolil nastop.</p>
            </sp>
            <sp xml:id="SDZ3-Izredna-48-2004-07-06.sp52">

               <speaker>ROMAN JAKIČ:</speaker>

               <p>Vsakega posameznika, seveda bo pa gospod Vajgl sam presodil, ali bo na to vprašanje
               odgovoril.</p>
               <p>Še enkrat poudarjam, da ste imeli možnost ga mnogo več vprašati, mnogo bolj
               detajlno, pa tega niste izkoristili , ker seveda želite izkoristiti priložnost
               neposrednega TV prenosa, ne pa dela v delovnih telesih.</p>
            </sp>
            <sp xml:id="SDZ3-Izredna-48-2004-07-06.sp53">

               <speaker>PODPREDSEDNIK VALENTIN POHOREC:</speaker>

               <p>Gospod Pukšič, jaz vas nisem videl, ko je Roman Jakič razpravljal. Nisem vas videl tu
               v dvorani. Niste bili v dvorani sploh, da... Zdaj, mogoče je kdo na službenem
               potovanju, pa je prišel... Dobro, imate besedo.</p>
            </sp>
            <sp xml:id="SDZ3-Izredna-48-2004-07-06.sp54">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi!</p>
               <p>Kar se tiče obiskov Slovenk in Slovencev po svetu, to kar je navajal gospod Roman
               Jakič, so navedbe netočne. Resnica je prav nasprotna. Tako odbor za zunanjo politiko
               kot naša komisija so po vseh obiskih dobivali poročila s strani veleposlaništev v
               Republiko Slovenijo in seveda tudi zunanje ministrstvo. Komisija, ki je sestavljena
               iz 10-ih članov parlamenta, iz vsake politične stranke po en član, razen Liberalne
               demokracije, ki je imela dva člana, v tej komisiji so bila vsa poročila sprejeta
               soglasno. Ni bilo nobene odločitve komisije za Slovence v zamejstvu in po svetu, ki
               bi ji poslanci Liberalne demokracije, Združene liste ali DeSUS-a nasprotovali. Tudi
               to je bilo v dogovoru in soglasno. Zato so navedbe kolega Romana Jakiča netočne. Res
               pa je, da je Roman Jakič v tem mandatu veliko potoval, vendar Slovenke in Slovenci
               niso zaznali njegovega potovanja v preferenčnih glasovih na volitvah.</p>
               <p>Jaz sem prepričan, da je bilo naše delo ne samo izraženo, ampak tudi v pisni obliki
               in z odobravanjem ter seveda premalo aktiviranosti in premalo aktivnim delom v
               prejšnjem času do Slovenk in Slovencev po svetu zelo temeljito in koristno predvsem
               za Slovenijo kot tako. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp55">

               <speaker>PODPREDSEDNIK VALENTIN POHOREC:</speaker>

               <p>Kolega Jakič, dve minuti še imate časa.</p>
            </sp>
            <sp xml:id="SDZ3-Izredna-48-2004-07-06.sp56">

               <speaker>ROMAN JAKIČ:</speaker>

               <p>Gospod podpredsednik, gospodu Pukšiču ste dali besedo, pa ga ni bilo v dvorani. Sploh
               ne ve več, o čem je govoril oziroma o čem sem jaz govoril.</p>
               <p>Kljub vsemu bi rad povedal, samo opozoril, da je polemiziral oziroma odprl je
               vprašanje, da on je podal poročila parlamentarna delegacija v parlamentarni skupščini
               Sveta Evrope pa ne. Jaz seveda verjamem, da bo kolega Pukšič, če seveda zna angleško
               to prebral v vseh zapisnikih, ki so redno pošiljani na državni zbor in kjer so
               zapisani vsi nastopi in ne nazadnje tudi obravnavane na odboru za zunanjo politiko
               aktivnosti parlamentarne skupščine Sveta Evrope, kjer sem jaz vodja delegacije.</p>
               <p>Trdim pa in se da izračunati, da je predsednik komisije za Slovence po svetu in v
               zamejstvu porabil več sredstev, kot sem jih jaz uporabil za svoje poti. In moja
               polemika je bila samo ta, da bi za ta denar lahko kakšna ura več programa bila
               namenjena našim Slovencem v zamejstvu, kot pa je namenjena.</p>
            </sp>
            <sp xml:id="SDZ3-Izredna-48-2004-07-06.sp57">

               <speaker>PODPREDSEDNIK VALENTIN POHOREC:</speaker>

               <p>Oddaljujemo se iz razprave o predmetu, ki ga imamo na dnevnem redu. Kolega Jožef
               Jerovšek, dobi besedo. Sedaj vas ni imenoval. Kolega Jerovšek, imate besedo. Dobro,
               izvolite.</p>
            </sp>
            <sp xml:id="SDZ3-Izredna-48-2004-07-06.sp58">

               <speaker>FRANC PUKŠIČ:</speaker>

               <p>Gospod podpredsednik, hvala lepa. Kolegice in kolegi. To, kar je kolega Roman Jakič
               navajal, ni točno. Prvič ni točno, da nisem poslušal razprave. On, če je bil v tej
               dvorani, seveda ne more vedeti, kje sem se nahajal in v katerem prostoru sem to
               delal. Ampak drugo, kar ni točno, da bi lahko iz tega naslova, niti enega samcatega
               tolarja ne bi bilo moč "prišparati", ker so postavke v proračunu opredeljene, tisto,
               kar je za program dela Slovencev v zamejstvu, tisto, kar je za program dela Slovencev
               po svetu. Res pa je, da je naša komisija soglasno vedno sprejela amandmaje, ki pa
               potem niso bili sprejeti v državnem zboru. To pa zato, žal, ker poslanci koalicije
               niso imeli mandata svojih poslanskih skupin, ampak seveda svoja osebna stališča, ki
               so bila bistveno bolj plemenita, kot so pač bila stališča poslanske skupine in
               takšnih poslancev, kot je Roman Jakič, ne glede na to, kar je v angleščini zapisano.
               Dejstvo je, da očitno tega tvojega dela Slovenke in Slovenci pač niso zaznali in ga
               ne zaznavajo.</p>
            </sp>
            <sp xml:id="SDZ3-Izredna-48-2004-07-06.sp59">

               <speaker>PODPREDSEDNIK VALENTIN POHOREC:</speaker>

               <p>Jože Jerovšek, beseda za razpravo.</p>
            </sp>
            <sp xml:id="SDZ3-Izredna-48-2004-07-06.sp60">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi! Spoštovani gospod
               kandidat! Sami ste na hearingu omenili, da vaš nastop na odboru za zunanjo politiko
               poteka pod emotivnimi okoliščinami, ki so obžalovanja vredne.</p>
               <p>Očitno ste se zamislili nad potrebami predsednika vlade in nad namero vladnih
               poslancev, da s kršitvijo poslovnika sprožijo proces imenovanja zunanjega ministra že
               pred razrešitvijo prejšnjega ministra, na zalogo, kot se reče. Jaz mislim, da bi si
               morali na zalogo morda predsednika vlade potrditi, ker tam so večje napake.</p>
               <p>Tudi sam obžalujem, da se je s tem rušila vaša diplomatska in osebnostna integriteta,
               ker vas poznam kot sposobnega diplomata, zelo izkušenega in mi ni težko vas v tem
               pohvaliti. Vendar opozarjam, da bo vaš mandat potekal ne samo znotraj emotivnih in
               populističnih potreb vlade, ampak tudi v času predvolilnih strasti. In vladajoča
               večina bo očitno brez zadreg skušala zlorabljati zunanjo politiko za svoje politične
               cilje. Tole se tu danes dogaja. Gospod Jakič napada predsednika komisije za Slovence
               po svetu, neutemeljeno, z natolcevanjem. Številni drugi primeri zlorabe zunanje
               politike. Nekaj jih bom še potem naštel. Ampak zaradi teh zlorab vas sprašujem, kako
               mislite, da boste lahko ulovili ravnotežje med tem, za kar vas obvezuje v državnem
               zboru sprejeta politika vlade in med tem, kar očitno pričakuje predsednik vlade, ki
               se nikakor ne more osamosvojiti pred drugim centrom moči, ki zastopa predvsem
               interese slovenske buržoazije. Včeraj se je pokazalo, da ne uklanjanje tem diktatom v
               slovenski vladi lahko pomeni znak za odstrel ministra.</p>
               <p>Če vam navedem en primer, kako se tudi v Sloveniji manipulira in dela. Glejte, vedelo
               se je, da državni zbor skoraj enotno podpira vključitev v Nato. Minister je to
               politiko z žarom in diplomatsko spretnostjo uspešno izvajal. Hkrati pa je velik del
               njegove stranke zakulisno nasprotoval odločitvi in skozi vplive in pritiske na medije
               širil natoskepticizem, in to borbeni natoskepticizem. O obstoju takega manevra
               manipulacije, innavajam primer in bom citiral je govoril urednik Dela Damjan Košir na
               Intelekti 15.06. 2004 v svoji radijski oddaji Intelekta. Ta dokaz je gospod Košir,
               kar sam ponudil in to s strani časnika, ki je na začetku gonje zoper bivšega ministra
               Rupla objavil očitno naročen pamflet: Veliki mož majhnih načel, na katerega so se
               včeraj sklicevali vladni poslanci in s tem kazali na politično popkovino z uredniško
               politiko. In ta citat se je glasil, glede vplivanja na volivce, pravi: "...in kako
               lahko na to vplivamo, se je pokazalo v trenutku pristopanja Natu, ko smo načrtno
               zasejali seme dvoma in se je natoskepticizem začel zelo širiti in je bil izid
               referenduma nekaj časa zelo negotov. Nakar smo ponovno pretehtali položaje in smo
               rekli, smo za. "To se je zgodilo takrat, ko so se nekateri vplivni politiki končno se
               opredelili tudi za Nato. In je bil gotovo poziv.</p>
               <p>Doktor Tone Kramberger, ki je sodeloval v isti oddaji, je to komentiral tako: "To je
               pa tipični primer angažiranega medija v političnih opcijah, ko so alternative še
               odprte. Ravno ta vloga medijev kaže, da mediji sodelujejo v oblasti neposredno in da
               lahko načrtujejo izide. Te manipulacije se mi zdijo perverzne." Tudi meni.</p>
               <p>In v takih okoliščinah, s takimi vzvodi, s takimi ozadji, gospod kandidat, boste
               morali v tem predvolilnem vročem času voditi zunanjo politiko. Predsednik vlade se ni
               odločil, da bi sam vodil to premostitveno obdobje, kar bi bilo najbolj logično,
               čeprav je v preteklosti že vodil prometno ministrstvo, pa ne vem kaj vse, ko je bil
               minister ljudske stranke na bolniški. In jaz vas sprašujem, če se zavedate tega
               položaja, kajti takšna je domača stvarnost vodenja sredinske politike na zunanjem
               področju. Ob taki vpetosti medijev in akterjev, rušitev bivšega ministra, mislim, da
               bo zelo težko vzpostaviti zopet to diplomatsko, se pravi strokovno držo zunanje
               politike slovenske, kajti skoraj povsem jasno je, da se bo hotelo olastniniti na nek
               način to, kar je napravil bivši minister, za kar ga je bilo treba odstreliti.</p>
               <p>Glejte, ni samo to. Ko je prejšnji minister Rupel na hearingu zamenjeval predhodnika,
               gospoda Frleca, sem ga vprašal, koliko zunanjih ministrov bo imela Slovenija po
               njegovem prevzemu. Kajti takrat se je v vseh medijih govorilo, da ima Slovenija vsaj
               tri zunanje ministre, bivšega predsednika države, takratnega predsednika vlade, ki se
               je zelo angažiral na zunanjepolitičnem področju, in takratnega zunanjega ministra. In
               gospod Rupel je, zavedajoč se, da ni enostavno voditi resor, rekel "vsi smo zunanji
               ministri", da se je diplomatsko izvlekel. In dejansko se je izkazalo, da so slovenski
               politiki zunanji ministri v ozadju, ki rušijo zunanje ministre, da je predsednik
               vlade včasih transmisija teh interesov iz ozadja.</p>
               <p>Ob teh zlorabah, po mojem mnenju, zunanje politike bi vas še nekaj vprašal. Zadnjič,
               ko je nizozemski veleposlanik predstavljal prednostne naloge nizozemskega
               predsedstva, je prišlo s strani dveh vplivnih poslancev LDS do, po mojem mnenju,
               nevljudnega, nesolidnega problematiziranja političnega profila bodočega predsednika
               evropske komisije, gospoda Barossa. Tu se je navajalo njegove negativne
               karakterizacije, da so bili na mizi pred njim bistveno boljši kandidati in tako
               naprej, kljub temu, da je že pred tem nastopom predsednik Rop dvignil roko za gospoda
               Barossa. Ta dvojnost, ta dvoličnost pred domačo publiko, ki se jo gredo v vladajoči
               politiki; in me zanima, kakšno imate vi mnenje o tem, da potem, ko se predsednik
               vlade opredeli za nekega politika, ki prihaja iz srednje države, kar je za nas,
               Slovence, po moje ugodno - ti poslanci so navijali, da bi moral biti iz Anglije ali
               pa iz neke močne države. Mislim, da bi bilo to za nas bistveno slabše. In tako
               polivati dobesedno z gnojnico že skoraj postavljenega predsednika evropske komisije,
               mislim, da gre na škodo slovenskih interesov. Tu bodo letele diplomatske depeše, prav
               gotovo. In ne vem, ali je edini interes škodovati slovenski poziciji.</p>
               <p>Potem bi vas vprašal, če mi lahko odgovorite, kako bi ocenili implikacije, trditve
               poslanca Battellija, ki je glasoval za vlado gospoda Ropa, ko je med obiskom
               zunanjepolitičnega odbora trdil, da se o vrnitvi umetnin v minoritski samostan v
               Piranu lahko pogajajo samo Vatikan, Sveti sedež in Republika Italija, da se o tem
               nima Slovenija kaj pogajati. Ali ni to očitno eklatantno zanikanje suverenosti
               Slovenije nad slovensko obalo? Ali boste kot zunanji minister za kupovanje teh
               manjšinskih glasov mirno gledali, kot se je kljub mojim opozorilom gledalo na takšne
               politike oziroma se je zadnjič celo hotelo izglasovati, da bi za celotno Primorsko
               izglasovali pokrajino s posebnim statusom z asociacijami na svobodno tržaško ozemlje,
               ki ni bilo pod suverenostjo ne Jugoslavije in ne tedanje Slovenije. In to se je mirno
               gledalo na takšne pomembne povezovalne politične implikacije nekaterih dokumentov.</p>
               <p>Tu se napada zavzemanje komisije gospoda Pukšiča za zamejce in hkrati pa niti bivši
               minister, niti ni bilo v tej vladi posluha, da bi lahko izposloval uresničevanje
               zakona o slišnosti slovenskih medijev. Zavestno se v tem mandatu pa že v prejšnjem ni
               izvajal izglasovan zakon.</p>
               <p>Zanima me, ali se boste vi zavzeli, vam je gospod Rop kaj obljubil, da boste lahko na
               tem področju kaj naredili. Da boste za slovenski patriotizem, za slovensko
               domoljubnost za slovensko čutenje zamejcev nekaj storili. Ali jih bomo odpisovali in
               prekriževali tako, kot se je dogajalo doslej?</p>
               <p>Bili ste že vprašanji glede morebitnih pritiskov po strankarski liniji za vstop v
               LDS. Mene to zanima, kaj predsednik vlade bodočemu kandidatu govori, glede, na
               takojšnji vstop teh mladih ministrov, ki so se predstavljali, kot nestrankarski
               strokovnjaki in sedaj so na vrat na nos, bi rekel, tudi z nepoznavanjem po mojem
               notranjih strankarskih razmer skočili v bazen brez vode. Ja, poglejte, kako naj
               drugače komentiram, če dr. Matej Lahovnik pravi, filozofine morajo pisati strategij.
               Pa ravno v tej stranki diplomirani filozof piše vse kadrovske strategije že ves čas,
               že 10 let. On pa govori, da filozofi ne morejo pripisati strategij. To je
               kontradikcija.</p>
               <p>Prav tako bi vas gospod kandidat za ministra, s katerim moram povedati, da sva se
               dostikrat strinjala v zunanjepolitičnih pogledih in v vaše zunanje politične poglede
               ne dvomim, vprašal glede na današnji nastop kolegice Širca, ko je omenjala vaše
               poznavanje glasbe, znanja igranja na glasbeni inštrument in je ob tem kontekstu z
               negativno konotacijo, kot vedno, omenila obvladovanje igranja orglic drugega
               zunanjepolitično uspešnega slovenskega politika, gospoda Peterleta. Ni ga omenila.
               Konotacija je bila ta, čet, "tudi vi bi lahko zaigrali, če to ne bi bilo nedostojno.
               Sedaj vas pa, ker ste bili preko soproge tudi kulturni ambasador Slovenije, me zanima
               vaše mnenje o kulturnem nivoju tovrstnega stalnega diskreditiranja nekdanjega
               zunanjega ministra gospoda Peterleta, ki je nedvomno uspešen ambasador Slovenije v
               tujini, v Evropski uniji.</p>
               <p>Spomnil bi na izjavo, ki je bila pred začetkom volilne kampanje povedana, "za
               evropskega poslanca je potrebno znati kaj več, kot znati igrati na orglice." Te
               stalne izjave dogmatskih levičarjev, s takimi izjavami, bi se vprašal, ali bodo ti
               diplomatski slovenski levičarji tudi danes, ko vidim tukaj sliko kandidata za
               predsednika s kitaro izjavili, "za bodočega ameriškega predsednika bo potrebno znati
               kaj več, kot igrati tudi na kitaro". To bi bila analogija. Ali se bodo tudi tako
               vmešavali in diskreditirali tudi ameriške politike.</p>
               <p>Res me zanima dostojnost takšnih nastopov vplivnih slovenskih politikov, in celo
               kulturnih, tistih, ki se prodajajo, kot da se spoznajo na kulturo.</p>
               <p>Gospod kandidat, vsem tem lahko zatrdim, da je očiten načrt, ki ga vi verjetno ne
               poznate, ker ste malo bili distancirani, da bi v tej državi bila zunanja politika
               dekla notranje politike, da bi se notranjipolitični neuspehi sedanje garniture
               zakrivali z uspešno zunanjo politiko v preteklosti. To je nedvoumno jasno. S tem
               manevrom zamenjave uspešnega zunanjega ministra se je prav gotovo zgodila
               diskreditacija slovenske diplomacije in poskus strankarskega ideološkega
               discipliniranja diplomacije, kar je v nasprotju z bistvom diplomacije kot servisa
               države. Jaz se čudim tem argumentacijam vsa ta natolcevanja, ki so se včeraj zgodila,
               zaradi tega, ker se je minister udeležil neke javne tribune.</p>
               <p>Glejte, gospod kandidat, še enkrat pravim, verjamem v vašo izkušenost, jo poznam,
               poznam vaše sposobnosti, vendar bom zaradi tega, da zaščitim vašo diplomatsko,
               politično in osebnostno integriteto, glasoval proti, da ne greste v to vlado, ki se
               poslužuje takšnih metod. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp61">

               <speaker>PODPREDSEDNIK VALENTIN POHOREC:</speaker>

               <p>Hvala kolega Jerovšek. Po vrsti prijavljenih in prisotnih, Zoran Gračner ima besedo.
           </p>
            </sp>
            <sp xml:id="SDZ3-Izredna-48-2004-07-06.sp62">

               <speaker>MAG. ZORAN GRAČNER:</speaker>

               <p>Spoštovani prisotni, spoštovani kandidat za ministra. Vsekakor bom glasoval za vašo
               izvolitev na mesto ministra, to pa zaradi tega, ker sem se tudi sam osebno lahko
               prepričal, da gre za enega najresnejših in najizkušenejših slovenskih diplomatov, ki
               je vse svoje službovanje izkoristil tudi zato, da je bil resnično kulturni ambasador
               Slovenije po vseh državah, kjer je deloval kot veleposlanik.</p>
               <p>Mogoče ob kritikah, ki sem jih poslušal tukaj, se mi je ponovno zbudila ista misel
               kot že včeraj. Na eni strani kolegi, ki so na odboru za zunanjo politiko ves čas
               napadali zunanjega ministra, so ga včeraj vsi branili. Na drugi strani pa bi rad
               povedal en podatek, morda zelo pomemben, in sicer da je gospod kandidat bil
               veleposlanik v 10 državah današnje razširjene EU in da smo ga tudi tukaj na odboru za
               zunanjo politiko, katerega član sem tudi sam, zasliševali. In lahko rečem, da je
               edini kandidat, ki do sedaj ni dobil glasu protisvoji izvolitvi. Tako da vse tisto,
               kar ste mu prej očitali, ne vem kje ste bili takrat, ko bi to lahko, ..../Oglašanje
               iz klopi./ so pa vaši prejšnji kolegi ...</p>
            </sp>
            <sp xml:id="SDZ3-Izredna-48-2004-07-06.sp63">

               <speaker>PODPREDSEDNIK VALENTIN POHOREC:</speaker>

               <p>Prosim!</p>
            </sp>
            <sp xml:id="SDZ3-Izredna-48-2004-07-06.sp64">

               <speaker>MAG. ZORAN GRAČNER:</speaker>

               <p>... vse tisto, kar ste očitali, kar je vaš vodja poslanske skupine, kar ste prej
               očitali, bi lahko že očitali na odboru za zunanjo politiko. To je ...</p>
            </sp>
            <sp xml:id="SDZ3-Izredna-48-2004-07-06.sp65">

               <speaker>PODPREDSEDNIK VALENTIN POHOREC:</speaker>

               <p>Prosim za mir! ...</p>
            </sp>
            <sp xml:id="SDZ3-Izredna-48-2004-07-06.sp66">

               <speaker>MAG. ZORAN GRAČNER:</speaker>

               <p>... edini kandidat, ki se lahko pohvali, da je vse mandate za veleposlanika prešel z
               vsemi glasovi podpore, niti enega ni bilo proti.</p>
               <p>Zato iz vseh teh navedb vsekakor bom svoj glas dal .../Opozorilni znak za konec
               razprave./ ... tudi sam k tej izvolitvi, pa tudi sam lahko rečem, da dvakrat ko sem
               bil v njegovi družbi v tujini, tako enkrat z delegacijo na Dunaju, kot enkrat v
               Berlinu, lahko zagotovim, da tudi sam izredno spoštujem in cenim, kajti po mojem
               mnenju in po mojem prepričanju je to resnično kandidat, ki si zasluži vso podporo.
           </p>
            </sp>
            <sp xml:id="SDZ3-Izredna-48-2004-07-06.sp67">

               <speaker>PODPREDSEDNIK VALENTIN POHOREC:</speaker>

               <p>Franci Rokavec ima besedo.</p>
            </sp>
            <sp xml:id="SDZ3-Izredna-48-2004-07-06.sp68">

               <speaker>FRANCI ROKAVEC:</speaker>

               <p>Hvala za besedo. Odkrito povedano menim, da je dobre dva meseca in pol pred
               volitvami to početje v državnem zboru, ki se ga gremo danes, smešno. Običajno zunanjo
               politiko v svetu in tudi pri nas predstavljajo v prvi vrsti predsednik vlade in
               seveda s predsednikom vlade tudi zunanji minister. Zato ne vidim drugega vzroka za ta
               predlog predsednika vlade, da se za novega zunanjega ministra imenuje gospoda Iva
               Vajgla, kot poskus dodatnega kadrovskega čiščenja na veleposlaništvih in seveda še v
               tem mandatu popolniti za naslednje mandatno obdobje novega kandidata na
               veleposlaništvu v Nemčiji.</p>
               <p>Menim pa, da je od gospoda kandidata, ki pač prevzema to funkcijo zunanjega ministra
               po prejšnjem ministru, zelo nehvaležna vloga. Nehvaležna vloga zaradi tega, ker je
               bil zunanji minister razrešen zaradi izražanja svojih drugačnih stališč, političnih
               mnenj glede oblikovanja možne nove še boljše koalicije v tej državi. Menim, da gre za
               nezaslišan poskus razvrednotenja enih temeljnih demokratičnih vrednot, ki bi tudi po
               naši ustavi moralo biti, da ima vsak državljan seveda pravico svobodno izražati svoja
               politična mnenja, pa tudi minister vlade, kadar to opravlja v zasebnih zadevah, ne
               kot minister vlade. Seveda nič od tega kar bi bilo prekoračeno v vlogi bivšega
               ministra, mu ni možno očitati, zato je seveda ta vloga, ki jo gospod kandidat
               prevzema, zelo nehvaležna. Menim pa, da so očitki s strani pozicije, predvsem
               Liberalne demokracije, absolutno neutemeljeni na račun opozicije, češ, da je
               opozicija že v dosedanjem obdobju na odboru za zunanjo politiko kritizirala politiko
               in pa delo bivšega ministra za zunanje zadeve. To v celoti ni res. Verjetno gre
               zasluga opoziciji, predvsem opoziciji, pa tudi takrat še Slovenski ljudski stranki,
               ko je bila v vladi, da je za bran ključnih nacionalnih interesov vedno tudi ščitila
               ministra za zunanje zadeve takrat, ko je seveda ta zagovarjal izvajanje ključnih
               nacionalnih prioritet, ki so bile: vstop Slovenije v Evropsko unijo, vstop Slovenije
               v Nato. Zato so kakršnakoli takšna natolcevanja milo rečeno tudi žaljiva. Žaljiva ne
               do opozicije, ampak predvsem do ključnih nacionalnih ciljev, ki smo si jih v tej
               državi seveda že zdavnaj pred leti tudi zadali. Seveda danes smo v tej situaciji,
               kakršni smo. Menim, da je tudi nepotrebno izgubljati veliko besed ob tem početju, ker
               menim, da so pred nami še mnogo bolj pomembne naloge. Menim, da je pa žalostno
               predvsem to spoznanje, ki je bilo ugotovljeno prek včerajšnjega in današnjega dneva,
               da so v tej državi načete temeljne demokratične norme, kadar gre tudi za dosego
               posebnih ciljev in pa, da tisto deklerativno razmišljanje tudi predsednika vlade, da
               ta vlada izvaja antibirokratski program, da poskuša zmanjševati število zaposlenih v
               upravi, zmanjšati porabo javne uprave, je samo floskula. Ko pa na drugi strani vidimo
               poskuse v vsaki kadrovski zapolnitvi, kako čim prej zapolniti manjkajoče delovno
               mesto v državni upravi ali na funkcijah in pririniti svoje kadrovske potrebe in tudi
               na ta način dodatno trošiti davkoplačevalski denar; to pa mislim, da je
               zaskrbljujoče. Še zlasti ob tem, ko smo bili včeraj priča zelo pompoznemu in
               populističnemu nastopu predsednika vlade, ko pa na drugi strani vsakodnevno smo lahko
               priča, kako se po nepotrebnem troši davkoplačevalski denar. Samo pričakujem, da bodo
               takšni dogodki, ki se odvijajo že kar nekaj časa, počasi tudi izbistrili odločitev
               volivk in volivcev ter da se bodo odločili za bolj racionalno vlado takrat, ko bodo
               imeli priložnost. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp69">

               <speaker>PODPREDSEDNIK VALENTIN POHOREC:</speaker>

               <p>Hvala. S tem smo končali razpravo prijavljenih kandidatov, ki so bili v času, ko bi
               bili na vrsti, v dvorani. Sedaj dajem besedo kandidatu za ministra gospodu Ivu
               Vajglu.</p>
            </sp>
            <sp xml:id="SDZ3-Izredna-48-2004-07-06.sp70">

               <speaker>DR. IVO VAJGL:</speaker>

               <p>Spoštovani gospod predsedujoči, spoštovane gospe poslanke, gospodje poslanci!
               Najprej bi se vam zahvalil za zelo visoko raven te današnje razprave, za to, da ste
               mnogi med vami naredili napor, da ste presegli tisto, o čemer smo, tudi jaz sem
               rekel, kar je bila neka emotivna karektaristika tega postopka.</p>
               <p>Dejansko bi lahko ostal še dve leti v Berlinu kot veleposlanik na relativno ugodnem
               zasebnem položaju in dovolj zanimivem profesionalnem izzivu. Vendar, ko mi je
               predsednik vlade ponudil, da se potegujem za mesto ministra za zunanje zadeve
               Republike Slovenije, sem to sprejel takorekoč brez premisleka.</p>
               <p>Gospod Kangler, odgovoril bom na vaše vprašanje v tem kontekstu in takoj. Jaz sem
               član Liberalne demokratske stranke že 10 let in seveda tudi funkcioniram kot član
               stranke in sem zainteresiran za njen program in sem se pripravljen tudi angažirati za
               ta program. Mislim sedaj tudi na volilni čas. Vendar pa je res tudi to, da nikoli
               nisem bil predvsem strankarsko razmišljujoč človek in ko sem šel v diplomacijo, sem
               strankarsko pripadnost in strankarsko obnašanje dal v drugi plan in sem se vedno
               obnašal - in me veseli, da ste nekateri med vami to tudi ugotovili - sem se obnašal
               kot uradnik in predstavnik države, ki sem jo predstavljal, predvsem, in je bil pri
               meni vedno dobrodošel, in ne samo dobrodošel, vsak ki je prišel z nekim mandatom, z
               neko nalogo v državo, v kateri sem služboval.</p>
               <p>Rekel bi, odgovoril bi na eno vprašanje, ki je bilo danes večkrat postavljeno.
               Vprašanje, kako si jaz kot možni zunanji minister predstavljam nadaljevanje slovenske
               zunanje politike v tem času, v tem mandatu, kolikor bo trajal. Na odboru za zunanje
               zadeve sem zelo eksplicitno povedal, da je bila slovenska zunanja politika tako
               konsistentna, da nas je pripeljala v Evropsko unijo in Nato kot ugledno članico. In
               zato mislim, da lahko kot minister, če me boste imenovali, nadaljujem in zagotavljam
               kontinuiteto takšne zunanje politike. Se pravi, mislim, da je ni treba spreminjati,
               in jaz vsekakor nimam te ambicije. Seveda, vsak človek opravlja svoje delo na svoj
               način in je pravzaprav stvar stila in temperamenta, tudi izkušenj, tudi neke
               življenjske filozofije, kako reagiraš na določeno situacijo. Mislim, da je pomembno
               za diplomacijo to, kar meni nekateri očitajo, da sem dolgočasen, da sem siv <stage>(sive
               lase imam res)</stage>, da ne govorim vedno jasno. Z mano imajo novinarji včasih težave, zato
               ker odgovorim na vprašanje tisto, kar hočem jaz odgovoriti, ne čisto tisto, kar me je
               novinar vprašal. Tako bo ostalo tudi naprej, kajti vsak odgovor, zlasti kadar gre za
               zunanjo politiko in kadar gre zaodgovornost, ki je na plečih zunanjega ministra, je
               pomembno, da ne reče vsega, da ne reče takoj, da ne odgovori takoj; da se razmisli.
               Ker izjava zunanjega ministra pomeni vezilo za državo in za obvezo v odnosu na druge
               države. Se pravi, nameravam delovati premišljeno in nameravam delovati diskretno in,
               če hočete, tudi tiho, in ne bom tega nikoli smatral za svojo slabost.</p>
               <p>Druga stvar, ki bi jo rad povedal, je naslednje. Z veseljem sem pogledal v
               opozicijske klopi, klopi mojih političnih prijateljev me tako ali tako zmeraj
               veselijo, ampak posebej me je veselilo, ko sem pogledal v klopi opozicije, ker sem tu
               med vami srečal zelo veliko članov parlamenta, s katerimi sem se srečeval v tujini,
               sem se srečeval kot državni sekretar in vzpostavil dobre in koristne odnose, tudi
               iskrene odnose. Jaz nisem taktiziral v teh pogovorih, ki smo jih imeli, ko smo se
               srečevali, ker sem vedno imel pred očmi interese naše države. Seveda se obvezujem, da
               bo moj odnos do opozicije, če me boste izvolili, če me boste podprli, tudi če me ne
               boste, ostal takšen, kot je bil doslej. Sem človek, ki išče konsenz, ki išče
               soglasje, ki išče dogovor, kreativen dogovor. Sleherna sugestija - in tu sem hvaležen
               kolegici Majdi, ki je to rekla -, dejansko gledam na kreiranje neke zamisli kot na
               nek mozaik, ki mora sproti nastajati, ki je odprt, ki se bogati in zato bom odprt za
               sleherno sodelovanje opozicije, za sleherno idejo. Navsezadnje je pomembno tudi to,
               tudi disonantni toni so pomembni v parlamentu, ker odpirajo področje in interese
               države, tudi kot rečejo v Nemčiji: "Links aus" in "recht aus", tudi skrajno levo
               krilo in skrajno desno krilo lahko odpira vprašanja, ki so za interese države izredno
               pomembna in kažejo potem v pozitivni luči tistega in tisto silo centra v državi, ki
               uspe formirati neko sredinsko politiko, neko politiko, ki tudi partnerjem daje vtis,
               da imajo solidnega partnerja.</p>
               <p>Zdaj sem, recimo, pri vprašanju, kako najprej. Natančno sem prisluhnil vašim
               vprašanjem v zvezi z odnosi s Hrvaško in odprtimi vprašanji, ki jih imamo. Normalno
               je, takšnih vprašanj nimajo države, ki niso sosednje države. V primeru sosednjih
               držav so vedno neka specifična vprašanja. Nekatera so težak in se jih rešuje skozi
               daljše obdobje. V tem kratkem času do volitev se jaz nameravam ukvarjati z nekaterimi
               od teh vprašanj. Mogoče vsaj, da se zastavi nek naslednji korak, ki ga bo mogoče
               napraviti šele po volitvah. Ampak na vsak način mislim temu vprašanju, če me boste
               izvolili, posvetiti posebno pozornost.</p>
               <p>Če dovolite, bi jaz zdaj skozi nekatere in mogoče se najprej opravičim, ker verjetno
               ne bom odgovoril na vsa vprašanja, ker tudi včasih ni bilo povsem jasno, ali je
               mišljeno kot vprašanje, ali je mišljeno kot komentar, ali je mišljeno preprosto kot
               izražanje neke sugestije, nekega napotila. Kar je bilo mišljeno kot napotilo, bom v
               maksimalni meri poskušal upoštevati, prebral bom stenogram tudi in če je kakšno
               vprašanje, ki zasluži pisni odgovor ali je bolje, da se pisno odgovori nanj, bom
               gledal, da odgovorimo nanj pisno. Zdaj bi šel na konkretna vprašanja. Ne zamerite
               mi... Sedaj sem našel. Jaz sem imel namreč zapisek tukaj še, nadaljeval sem zapiske z
               odbora za zunanjo politiko.</p>
               <p>Gospodu Podobniku sem v bistvu odgovoril s tem, ko sem rekel, da kot članica
               Evropske unije in Nata imamo trasirano zunanjo politiko, imamo deklaracijo državnega
               zbora in imamo seveda cilje, ki so enaki in vedno znova potrjeni v Evropski uniji.
               Evropska unija je organizacija, ki išče konsenz, ki je zgrajena na predpostavki, da
               se vselej najde konsenz, ker si ga članice tudi želijo. Mislim, da je za nas
               pomembno, da prihajamo v Evropsko unijo s konkretnimi svojimi pobudami in s svojimi
               stališči in da seveda pričakujemo, da bomo pridobili prijatelje in podporo v Evropski
               uniji, ne pa, da bomo nujno vsak svoj predlog v resnici tam tudi uveljavili.</p>
               <p>Gospod Drobnič me je vprašal, kaj se bo spremenilo v teh kratkih dveh, treh mesecih,
               v katerih naj bi se realiziral moj mandat. Mislim, da sem mu s tem odgovoril že prej,
               da ne gre za to, da spreminjamo zunanjo politiko. Gre za to, da znotraj dogovorjene
               zunanje politike razvijamo stalno aktivnost, da iščemo neke opore za to, da Slovenija
               dinamično brani svoje interese in jih predstavlja v svetu.</p>
               <p>Predstavnik Stranke mladih je opozoril na vprašanje narodnostnih manjšin. Na to
               vprašanje je opozoril tudi gospod Bernik, na to vprašanje je opozoril gospod Pukšič.
               Žal mi je, da v odboru za zunanje zadeve tej temi nismo mogli posvetiti nekaj več
               pozornosti. Jaz sem jo skiciral v svoji predstavitvi ravno zaradi tega, ker ji sam
               posvečujem posebno pozornost in sem pričakoval, da se bomo o tem več pogovarjali.
               Mene je moja profesionalna pot vodila skozi številne države, v katerih so bili
               Slovenci v različnih svojstvih, da tako rečem. Najprej sem deloval kot novinar v
               Italiji in spoznaval vprašanja slovenske manjšine v Italiji. Potem sem bil v
               Clevelandu, kjer sem spoznaval slovensko izseljeništvo, potem sem bil na Švedskem,
               kjer sem spoznaval evropsko izseljeništvo, ki je nastalo iz delavcev na začasnem delu
               v tujini, potem sem imel v Avstriji tipično zelo razvito slovensko manjšino na
               Koroškem in potem navsezadnje v Nemčiji sem se ponovno srečal z vprašanji naših
               zdomcev.</p>
               <p>Jaz bi rekel to, da vam zagotavljam, da če bom dobil mandat, da se tem vprašanjem
               nameravam posvečati zelo intenzivno, tudi če je treba tudi zelo jasno in zelo ostro.
               Brez zamere, dobro sosedstvo mora prenesti tudi kakšno malo ostrejše opozorilo, kadar
               imamo občutke, da se pravice naših narodnostnih manjšin kršijo. S tem v zvezi se
               pridružujem pripombi, ki je bila izrečena v zvezi z uresničevanjem avstrijske državne
               pogodbe in razsodbe avstrijskega ustavnega sodišča. Mislim, da bomo naše odnose s
               sosednjo Avstrijo, ki so izredno razviti in bistveno pomembni in za katere sem si
               tudi jaz zelo prizadeval, ko sem bi v Avstriji, da bodo še boljši, še bolj
               transparentni, še bolj pozitivni, če se bomo tudi o teh vprašanjih lahko pogovarjali
               kot dobri sosedi; na primer na način, kot se predstavniki avstrijskega političnega
               javnega življenja pogovarjajo o položaju nemško govoreče manjšine v Italiji na južnem
               Tirolskem.</p>
               <p>Tako da: da, Slovenci po svetu so del slovenskega naroda, del našega narodnega
               telesa, del naše narodne kulture in del našega aktualnega interesa, ko gre za
               gospodarsko povezovanje, ko gre za kulturno povezovanje, ko gre za povezovanje z
               intelektualnim potencialom, ki ga imajo naši ljudje.</p>
               <p>Jaz tudi mislim, da zakon, ki je bil predložen o Slovencih po svetu in v zamejstvu,
               da je zelo pomemben dokument in da ga je na vsak način treba dokončati in tudi
               sprejeti. Zdi se mi pa, da bo to verjetno težko v tem mandatu storiti. Če bo
               sodelovanje vseh dovolj intenzivno, dovolj izraženo, jaz ne bom ovira, da se na tem
               zakonu dela na način, da bo lahko sprejet, če ne, pa tudi se obvezujem, da bomo
               pripravili ta dokument tako, da bo lahko sprejet v naslednjem mandatu.</p>
               <p>Gospod Barovič je govoril o moji tezi, da je nizozemsko predsedstvo predstavilo pred
               sebe, ampak s tem tudi pred nas, neko nalogo, da v naslednjem obdobju do
               ratifikacije, ki je predvidena do leta 2006, agitiramo za ratifikacijo tega
               pomembnega dokumenta evropske ustave. Izrazil sem samo bojazen, ki je precej
               razširjena, da utegne veliko število napovedanih referendumov nekoliko zavleči proces
               ratificiranja ustave v celoti. Da pa je prepričanje v evropskih demokratičnih krogih,
               da se bo tudi ta zgodba razpletla, tako kot so se vendar razpletle vse evropske
               zgodbe, s kompromisom in da se ne bo razpletla na način, da se bo nekdo hotel
               izločiti iz takšne integrirane Evrope. Nihče doslej še ni izstopil iz Evropske unije
               in tudinajbrž nihče nikoli ne bo izstopil iz takšne unije; skratka, iskal se bo
               kompromis.</p>
               <p>Vloga Slovenije na Balkanu. Gospod Juri je govoril o tem, in jaz sem to izpostavil v
               svojih tezah, da se v iskanju nekega posebnega poudarka, neke posebne dodane
               vrednosti, ki jo Slovenija lahko pomeni za evropsko politiko, najbrž logično ustavimo
               pri tej niši, pri tem področju. Evropska unija pričakuje od nas, da se bomo
               angažirali na tem področju, da bomo neko svoje prejšnje vedenje o tem področju lahko
               uporabili <stage>(jezikin tako naprej)</stage> in ogromno število človeških povezav, ki so ostale
               zlasti na gospodarskem področju, pa tudi na drugih; neko zaupanje, ki ga imamo, ki ga
               Slovenija uživa na tem področju. Mislim, da je posebno razveseljivo dejstvo, da se je
               to zaupanje z vstopom Slovenije v Evropsko unijo in Nato očitno povečalo; da je
               Slovenija ne glede na relativno pravzaprav majhnost tudi na tem področju, da se je
               afirmirala in da v njej vidijo že precej pomembnega in velikega igralca. Zato mislim,
               da je pomembno, da v tem vidimo svojo prioriteto.</p>
               <p>Kar zadeva politiko in tega, kar se je zgodilo v Iraku, kot je gospod Juri
               apostrofiral. Rekel bi: iz Iraka in situacije, ki je danes tam, je pravzaprav cela
               svetovna javnost, mednarodna javnost, potegnila določene zaključke; določene
               zaključke, ki peljejo naprej, ki so bazirani na splošnem zadovoljstvu, da je en
               diktator manj na svetu in da se odpira možnost za nek stabilnejši in bolj
               demokratičen, našim vrednotam tudi bližji razvoj Iraka in cele regije. Vendar pa je
               dejstvo tudi to, da je obrazec, da je mogoče na hitro in z dovolj vojaškega pritiska
               rešiti problem, ta obrazec je nekaj izgubil na svojem sijaju. Ker je očitno vojno
               mogoče dobiti, mir je pa veliko težje vzpostaviti, zlasti je pa težko vzpostaviti nek
               nov državotvorni proces ob upoštevanju tradicionalnih vrednot določenega kraja in
               vrednot, ki jih prinašajo države s tradicionalnimi parlamentarnimi demokracijami in
               spoštovanjem človekovih pravic in tako naprej.</p>
               <p>In jaz mislim, da je prav in da je naša politika naše vlade in stališče, ki ga imamo
               do iraškega konflikta in povojne izgradnje in demokratizacije Iraka, ta, da
               sodelujemo maksimalno kot članica Nato in Evropske unije pri vseh nišah, po katerih
               se doseže soglasje v okviru Nata in Evropske unije. Da pa je našesodelovanje pri
               usposabljanju varnostnih sil striktno omejeno na teritorij tretjih držav.</p>
               <p>Meni je bilo tukaj nekajkrat postavljeno vprašanje, kako bom odgovoril na vprašanje,
               kaj se je zgodilo in zakaj je odšel minister Rupel s svojega mesta. Jaz sem te dni
               bral precej medijev v različnih državah, in so poročali o tem dogodku. Niso ga
               opisovali kot nek emotiven in travmatične dogodek, oni se sicer reducirajo na
               dejstva. In v dejstvih piše to, da sta se razšla predsednik vlade in zunanji minister
               na vprašanjih, ki so vprašanja notranje politike, ne zunanje politike. In moram reči,
               da imam vtis, da se potem prav veliko naslednjih vprašanj več ne bo pojavljalo. Zdaj,
               kar zadeva moj osebni odnos do tega, jaz sem ga povedal in vi ste videli, da so ga
               tudi mediji prinesli, jaz ne nameravam sodelovati v kakršnikoli polemiki, ki bi
               zmanjševala rezultate in ugled dela dr. Dimitrija Rupla. Bil sem njegov sodelavec v
               časih, ki so nas zbližali, zato ker so bili dramatični, ker so bili pomembni za
               Slovenijo, ker so bilikreativni, ker so zahtevali od vseh nas nek maksimum. Gospod
               Bernik, ki ga na žalost ni, se je dotaknil vprašanja, ki je njemu blizu - mojega dela
               kot generalnega konzula v Clevelandu. Tudi gospod Cukjati je o tem rekel nekaj besed.
               Moram reči, da je biloto obdobje 1984-1988 izredno komplicirano obdobje že razpada
               tiste države in kofliktov, ki so se kazali v najbolj zaostreni obliki najprej zunaj,
               preden so se prenesli navznoter. Moje razumevanje tistega časa in možnosti, ki so se
               mi odpirale, je bilo, daje treba že tam delovati na nek način, da ljudi različnih
               prepričanj, različnih usod združuješ. Nekajkrat sem pri tem kršil stroge predpise, za
               katere pravite, da so obvezovale tedanje diplomate tedanje države. Vključeval sem v
               pobude, ki smo jih imeli, kot je, recimo, bila poletna šola biznisa, ki smo jo imeli
               s Cleveland State University, kot predavatelje tudi predavatelje iz vrste te skupine,
               ki jo je gospod Bernik imenoval kot izbrisane. Nisem se oziral na to, kdo ima
               prepoved potovanja v tedanjo Jugoslavijo, dajal sem vize ljudem, ki jih ne bi smel
               dajati in tako naprej. Mislim, da kar zadeva moje delovanje tam, ni ostala nobena
               senca in bi težko sprejel to kvalifikacijo nekega človeka trde roke. To jaz nisem bil
               in tudi po naravi nisem tak.</p>
               <p>Kar zadeva, gospod Božič, vaše vprašanje o agenciji in o tem, ali lahko ekonomski
               svetniki pokrijejo v celoti to zadevo in zahtevo po informiranju potencialnih
               investitorjev in tako naprej. Na prvi pogled mislim, da je takšna agencija pomembna.
               Tudi zato, ker je mreža naših zunanje ekonomskih svetovalcev v bistvu še vedno nek
               "torzo", mi je nimamo razvite. Mi imamo vsega skupaj nekaj več kot ducat ekonomskih
               svetovalcev in ponavadi so to ljudje, ki so sami, ki nimajo logistične podpore, ki
               lahko spremlja, recimo, makroekonomske procese v svojih državah, lahko zbira
               informacije, lahko posreduje včasih kakšno informacijo, ampak globlje ne more iti.
               Recimo, ekonomski svetnik v veleposlaništvu v Berlinu. On sedi v Berlinu. Večina
               naših gospodarskih odnosov se odvija z Bavarsko, z Baden Württemberg, s temi južnimi
               predeli Zvezne Republike Nemčije, kamor on praktično ne pride. Enako velja za druge
               velike države, Francijo, ne vem, ostale, Poljska. Tako mislim, da ekonomski
               svetovalec ima svojo specifično funkcijo, drugi del infrastrukture, ki pa z njim
               korespondira, pa mora biti tukaj. To je tako, na prvi pogled moje mnenje, ampak, kot
               rečeno, se bom pozanimal o tem v gospodarskem ministrstvu in mogoče bom lahko kaj
               koristnega predlagal oziroma tudi vašo sugestijo upošteval</p>
               <p>Gospod Kangler, vi ste bolj komentirali, bolj razmišljali, kot mene spraševali. Tudi
               mene veseli, da nas bo več Mariborčanov tukaj v tem državnem zboru. To je moje mesto
               in ko ste govorili o decentralizaciji, se mi zdi tudi dobra ideja, da se kakšen
               zunanjepolitičen dogodek tudi decentralizira in zagotovo bom poskušal to nekako
               pravično decentralizirati po Sloveniji. Slovenija je v bistvu tako majhna, da je
               lahko eno samo prizorišče nekih dogajanj, kjer prihajamo v stik s svetom. Zlasti
               mislim to tudi za kulturo. Nimam časa več, da bi o tem govoril, ampak zelo sem
               prepričan promotor in organizator kulture in verjamem v to, da bo Slovenija verjetno
               najbolj razpoznavna postala v svetu in v Evropi, če bomo znali svojo kulturo odpirati
               in ponujati temu svetu.</p>
               <p>Kar zadeva - ne vem, če je bilo to vprašanje moje glasbene kulture in orglic itn. -
               moram reči, da sva se z gospodom Peterletom velikokrat dobila in na Dunaju in v
               Berlinu in imela zelo dobre odmore, da sem se sam tudi prepričal, da ima kot politik
               v svojem političnem spektru izredno velik ugled in to se je navsezadnje tudi pokazalo
               tako na volitvah tukaj kot na volitvah zunaj in naj mi bo dovoljeno, da to povem.</p>
               <p>Ne vem, če sem odgovoril na vsa vaša vprašanja. Moram reči, da je bilo zelo težko si
               pisati in nekako poskušati rezimirati. Na koncu se vam še enkrat zahvaljujem za vašo
               pozornost, za vašo ljubeznivost, za vašo dobronamernost in ponovno zagotavljam, da
               bom odprt za sleherno pobudo, če mi boste izkazali zaupanje, in da bomo, kot rečeno,
               nadaljevali z zunanjo politiko, ki je prinesla ugled in pravzaprav zadovoljstvo tudi
               državljanom Republike Slovenije. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp71">

               <speaker>PODPREDSEDNIK VALENTIN POHOREC:</speaker>

               <p>Hvala lepa, gospod Ivo Vajgel. Predsednik vlade je v tem času zaseden z obiskom
               predsednika države Romunije, zato ne more priti na našo sejo v tem času. Seznanil bi
               vas s potekom dela še naprej, da bi se potem lažje odločali za izrabo tega časa.</p>
               <p>Po končani tej točki, torej, po glasovanju in če bo kandidat za ministra potrjen, se
               bomo seznanili z dvema ugotovitvenima sklepoma, nato pa bomo delo za 45 minut
               prekinili, da bi tehnične službe pripravile potrebno spremembo glasovalne naprave za
               vrnitev razrešenega ministra dr. Rupla, ki se vrne v poslansko klop. Ko bomo tudi to
               končali, imeli napravo urejeno, bomo šli na 3. točko dnevnega reda. Zato vas sedaj
               sprašujem, ali želi še kdo razpravljati v skladu s 1. odstavkom 71. člena poslovnika?
               Hvala lepa, imam še štiri zapisane kandidate za razpravo po pet minut. Gospod
               Cukjati, imate besedo.</p>
            </sp>
            <sp xml:id="SDZ3-Izredna-48-2004-07-06.sp72">

               <speaker>FRANCE CUKJATI:</speaker>

               <p>Hvala za besedo. Gospod kandidat je odgovoril kar na nekaj vprašanj, na enega pa ni
               odgovoril, pa bi ga rad ponovil. Predlagam, da mu tudi date pet minut, da bo lahko
               odgovoril. In sicer, konkreten primer, da ne bomo preveč filozofirali.</p>
               <p>Če bi, ne bom rekel civilna družba, ampak kar opozicija organizirala javno tribuno v
               Cankarjevem domu na temo Slovenija in njeno mesto v Evropi in v svetu in bi povabili
               tudi gospoda ministra za zunanje zadeve, da poda neke informacije, mnenje, referat:
               ali bi se on udeležil te tribune - poudarjam, kljub temu, da jo organizira opozicija
               in kljub temu, če bi negodoval, recimo, gospod Gaber. Ali bi se udeležil te tribune
               in tvegal isto usodo, kot je doletela gospoda Rupla?</p>
            </sp>
            <sp xml:id="SDZ3-Izredna-48-2004-07-06.sp73">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek.</p>
            </sp>
            <sp xml:id="SDZ3-Izredna-48-2004-07-06.sp74">

               <speaker>JOŽEF JEROVŠEK:</speaker>

               <p>Spoštovani gospod kandidat, glede na to, da se na zaslišanju jasno nastopili proti
               slovenski medijski manipulaciji, ki širi glas, da parlament po vstopu v Evropsko
               unijo ne bo imel več pomembne vloge, ampak ste dejali, da bo in mora biti osrednja
               hiša informiranja politike, s čimer se jaz v celoti strinjam, me nekoliko čudi, da
               ste v odgovoru na poslansko vprašanje pa nastopili v skladu s svojo maksimo, kako ste
               nastopali do novinarjev kot "portparol" oziroma diplomat, da ste odgovarjali vedno
               tisto, kar ste hoteli odgovoriti, ne tega, kar so novinarji vprašali. Mislim, da bi v
               tej relaciji politik proti politiku, kandidat proti poslancu, bilo dobro, na kar je
               opozoril že kolega Cukjati, neposredno odgovorili. Morda je za odgovore na moja
               vprašanja zmanjkalo časa. Zaradi tega pričakujem, da bi morda še o tem, ali je o
               povolilnih frustracijah Liberalne demokracije govoriti skozi prizmo tega hudega
               poraza negativno o kandidatu za evropskega komisarja, ali je to za Slovenijo pametno,
               koristno. To je vprašanje, ki sem ga že postavil.</p>
               <p>Kot drugo bi se pa želel še nekoliko osredotočiti, kar sem prej pozabil, na politiko
               do sosednje Hrvaške. Tu so danes številni poslanci nastopali s svojimi pogledi na
               uresničevanje slovenske politike do sosednje Hrvaške. Upam, da se je kolegu Baroviču
               zgodil "lapsus lingue", ko je govoril, da mora biti naše stališče stoično, trikrat je
               ponovil besedo stoično. Sam ravno mislim, da je edino na tem področju Slovenija
               dejansko doslej delovala preveč stoično. Da je to področje, kjer bivši zunanji
               minister pravzaprav ni imel odločilne vloge, ker so se na to področje spuščali tako
               bivši predsednik vlade, gospod Drnovšek, kot sedanji predsednik vlade, gospod Rop, in
               to zaradi izrednih ideoloških, političnih povezav, politične enakosti s sosednjo
               Hrvaško pod prejšnjo vlado, in so se čutili domače, da je to njihov bazen. Zaradi
               tega me ne čudi oziroma se moram vprašati, kaj pomeni, da je v časniku, ki sem ga
               prej navedel, odgovorni urednik na nek način svojo politično popkovino, povezavo s
               temi centri moči, nakazal, s strani katerih je gospod Ruper rekel, da je prišlo
               povelje za njegovo razrešitev - da se tu zapiše, da je imel nekdanji minister oziroma
               da imate vi bistveno drugačno taktiko in stališče ter politiko do izsiljevalske in
               populistične politike do Hrvaške, ki bi jo naj vodil prejšnji minister. Menim, da
               ravno na tem področju Slovenija ni bila nikoli niti malo izsiljevalska, pa bi morala
               biti; morala bi svoje komparativne prednosti glede na položaj v Evropi in Natu
               izkoristiti, to je legitimno. Ampak tu se zdaj očita, kot da smo mi nekaj izsiljevali
               Hrvate. Kakšna politika se potem obeta, če pripisujejo vam, gospod kandidat, da boste
               pa zdaj bistveno bolj popustljivi? Ne vem, kje je to zraslo. Jaz imam do te politične
               potence do te novinarke določen odnos, ker je pač bila 10 dni skupaj z nami na obisku
               na Kitajskem, pa se na tiskovnih konferencah ni oglasila, žal ne. In zaradi tega me
               res zanima, kaj vse to pomeni. Glede na to,da je pa ta časnik izredno dobro obveščen,
               kot sem že rekel, s tem "podpalubjem" oblasti, pa me res zanima, kaj se tu
               predvideva. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp75">

               <speaker>PODPREDSEDNIK VALENTIN POHOREC:</speaker>

               <p>Kolega Janša.</p>
            </sp>
            <sp xml:id="SDZ3-Izredna-48-2004-07-06.sp76">

               <speaker>IVAN (JANEZ) JANŠA:</speaker>

               <p>Kandidat za zunanjega ministra je tudi v tem zadnjem nastopu veliko govoril o
               zunanjepolitičnih usmeritvah s tem, ko je odgovarjal na nekatera vprašanja, vendar pa
               je to za mesto za ministra za zunanje zadeve očitno popolnoma nepomembna zadeva.
               Včeraj smo govorili o sedaj že bivšem zunanjem ministru, ki je bil dober pri
               izvajanju teh zunanjepolitičnih usmeritev, verjetno celo boljši, kot boste vi lahko
               kadarkoli, ampak je predsednik vlade vseeno predlagal zamenjavo zaradi tega, ker mu
               osebno ni bil všeč, ker je šel na neko zborovanje v Cankarjev dom, zato predlagam, da
               v te svoje smernice dodate tudi, da se boste izogibali Cankarjevega doma, ker je to
               za ministra za zunanje zadeve bolj nevarno, kot pa če ne izvaja usmeritev državnega
               zbora.</p>
               <p>Dejstvo je, da je vladajoča koalicija iz zamenjave in imenovanje novega zunanjega
               ministra naredila farso, kjer argumenti ne veljajo nič in je tudi to pogovarjanje o
               teh zunanjepolitičnih usmeritvah več ali manj neka fasada, za katero pa se skrivajo
               povsem drugačni razlogi, pa tudi ocene uspešnosti dela v različnih vladnih resorjih.
               Tako da, kot že rečeno, za vašo usodo ali kateregakoli ministra v vladi, ki jo vodi
               gospod Rop, je popolnoma nepomembno, ali dela dobro ali dela slabo, važno je, da se
               mu ne zameri, pa tudi tistim ne okoli njega. In očitno je takšna politika, ki ne
               temelji na argumentih, temelji na neki realni presoji, ali nekdo dela za blaginjo
               Slovenije ali ne, moto dela sedanje vladne koalicije, ki se na srečo izteka.</p>
               <p>Prej je v enem od svojih nastopom nekdo od poslancev DeSUS-a izkoristil to
               priložnost in je govoril o strokovnem svetu Slovenske demokratske stranke, češ, da ga
               ni. Očitno ta poslanec ni vešč sodobnih tehnologij. Na naši spletni strani je že kar
               nekaj časa objavljena celotna struktura strokovnega sveta Slovenske demokratske
               stranke. Osem odborov za osem resorjev je imelo predstavitve doslej, javne
               predstavitve, ki so bile v glavnem tudi prezentirane v medijih, razen tistih najbolj
               trdorežimskih, in sem upal, da je to prišlo tudi do poslancev DeSUS-a. Ampak glede na
               to, da v štirih letih niso ugotovili, kaj piše v koalicijski pogodbi glede potrebe po
               izravnalnih shemah in niso zahtevali od lastnega ministra, da predlaga ta zakon, se
               ne čudim tudi temu, da niso ugotovili, da strokovni svet Slovenske demokratske
               stranke obstaja že nekaj časa, da so vsi predsedniki teh odborov predstavljeni, in da
               je bilo osem javnih predstavitev programa, ki so se začela bistveno prej, preden je
               vlada pripravila strategijo, tako imenovano strategijo razvoja Slovenije v prihodnje,
               ki je sedaj v javni razpravi, za katero smo plačali, bomo plačali vsi
               davkoplačevalci, s to strategijo pa se kiti največja vladna stranka. Vsaka stran -
               odgovarjam na to, kar je bilo v razpravi enega od poslancev DeSUS-a, mislim, da je o
               tem ravno predsedujoči govoril, in če je on lahko govoril, jaz lahko na to odgovarjam
               v času, ki mi je seveda na razpolago. Skratka, kar se tega tiče, ta program obstaja.
               Če poslanci DeSUS-a tega ne vedo, lahko še vedno to preberejo na naši spletni strani.
               15. julija bo v Cankarjevem domu tudi predstavitev celotnega programa strokovnega
               sveta Slovenske demokratske stranke za naslednji mandat in toplo vabljeni tudi vsi
               štirje oziroma trije prisotni poslanci DeSUS-a.</p>
               <p>Torej, nikoli ne bom pristal na to, da je v tem državnem zboru dovoljeno o nekih
               stvareh govoriti samo poslance vladne stranke, pa tudi če je to DeSUS, stranka ki se
               "kao" zavzema za upokojence, v štirih letih pa ni uspela prepričati lastnega ministra
               v vladi, da predlaga zakon o izravnalnih shemah.</p>
            </sp>
            <sp xml:id="SDZ3-Izredna-48-2004-07-06.sp77">

               <speaker>PODPREDSEDNIK VALENTIN POHOREC:</speaker>

               <p>Jaša Zlobec.</p>
            </sp>
            <sp xml:id="SDZ3-Izredna-48-2004-07-06.sp78">

               <speaker>JAŠA ZLOBEC LUKIČ:</speaker>

               <p>Hvala. "Kaj, Fanst, ki z Mefistom brusi nebeške parkete, žebelj v mojem v čevlju
               bolj je močan, kot vsa poezija, ki zmore jo Goethe. Zato so pa diplomatski parketi
               diskretni, sicer ne bi bili učinkoviti. Zato so ministri za zunanje zadeve, ki hočejo
               biti glavni plesalec, edini plesalec in zaradi tega svojega samopaštva in samoljubja
               pozabljajo, kaj je njihova naloga. In prepričan sem, kot poznam diskretnost novega
               zunanjega ministra, se ta ne bo polakomnil, da bi on sam bil veliki igralec in vsi
               ostali samo njegova senca. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Juri, izvolite.</p>
            </sp>
            <sp xml:id="SDZ3-Izredna-48-2004-07-06.sp80">

               <speaker>AURELIO JURI:</speaker>

               <p>Hvala. Zelo zanimivo je bilo poslušati nekaj razprav s tistega konca dvorane, ki so
               bile danes zelo kritične do naše diplomacije oziroma do naše zunanje politike, včeraj
               pa je s tistega konca prihajala vrsta pohval za ministra za zunanje zadeve, ki je
               prvi odgovorni za izvajanje te politike.</p>
               <p>Sicer bi jaz samo opomnil nekaj v zvezi z odgovori, ki jih je dal gospod kandidat,
               gospod Vajgl. Ko govorimo o Iraku in o vojni in o krizi - soglašam z vašo oceno, da
               je z vojaško silo lažje zmagati v vojni kot vzpostaviti mir kasneje. Problem je v tej
               krizi tudi pri tem, da tisti, ki je uporabil silo, je to uporabil mimo mandata edine
               avtoritete sveta, ki ga lahko podeli, to so Združeni narodi, in je uporabil to silo
               tudi z lažmi, kajti, vsi se veselimo, da tega diktatorja ni več, Sadama Huseina,
               ampak ni bil to razlog seveda za agresijo. Agresija je temeljila na domnevnem obstoju
               orožja za množično uničevanje in iz tega naslova je bilo zlagano vse od samega
               začetka. Svet je to spoznal, soglašam z vami, da je to v poduk svetu, svetovni
               skupnosti, ampak imeli smo že neko tako zgodbo z Vietnamom svoj čas in upam, da so
               spoznali tudi v Združenih državah Amerike, da potrebujejo neko prenovo v Beli hiši in
               da se tovrstne zadeve ne bodo ponavljale. Toliko, hvala.</p>
            </sp>
            <sp xml:id="SDZ3-Izredna-48-2004-07-06.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda kandidata, gospod Vajgl, izvolite.</p>
            </sp>
            <sp xml:id="SDZ3-Izredna-48-2004-07-06.sp82">

               <speaker>DR. IVO VAJGL:</speaker>

               <p>Spoštovani, gospod Cukjati, odgovoril na vaše eksplicitno vprašanje. Če bom dobil
               povabilo od kakršnekoli civilne družbe, politične stranke na pogovor o zunanji
               politiki o načelnih stvareh, načelnih problemih zunanje politike, bom takšno povabilo
               seveda sprejel. Ne bi ga pa bil sprejel povabila na zbor, kakor je bil sklican in
               kakor je bil formuliran, zato ker je bil formuliran tudi po mojem mnenju in po moji
               oceni kot iskanje alternative za to vlado in politično stranko, ki ji tudi jaz
               pripadam, tako da, sedaj sem vam volontiral z dvema odgovoroma. Ampak, v principu sem
               vselej za pogovor in za pogovor ne glede na to, kaj vemo drugo o drugemu in kakšna so
               naša politična izhodišča.</p>
            </sp>
            <sp xml:id="SDZ3-Izredna-48-2004-07-06.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane poslanke, spoštovani poslanci, zaključujem razpravo. Prešli
               bom na odločanje o naslednjem predlogu sklepa: "Za ministra za zunanje zadeve se
               imenuje gospod Ivo Vajgl". Obrazložitev glasu. Gospod Merlo, izvolite.</p>
            </sp>
            <sp xml:id="SDZ3-Izredna-48-2004-07-06.sp84">

               <speaker>ALEKSANDER MERLO:</speaker>

               <p>Spoštovane kolegi poslanci, lepo vas še enkrat pozdravljam. Dovolite, da se vam še
               zadnjič oglasim kot poslanec, preden se posvetim predvsem moji stroki.</p>
               <p>Včeraj sem skupaj z vami sodeloval praktično pri svojem tako rekoč zadnjem
               poslanskem opravilu. Kot zahteva normalna demokratična procedura, danes vračam to
               mesto v državnem zboru kolegu dr. Ruplu in ob tem naj mi bo dovoljeno, da mu izrečem
               najboljše želje pri delu v poslanskih klopih, ne glede nato, da je zapustil našo
               stranko. Želim mu, da bo nekoč našel tisto politično opcijo, v kateri bo končno
               dosegel izpolnitev svojih političnih ambicij.</p>
               <p>Danes bo tukaj teklo glasovanje o novem zunanjem ministru, ki pa ga tistim, ki jim
               slovenska diplomacija ni tuja, ni treba posebej predstavljati. Namreč, gospod Vajgl
               je poklicni diplomat, torej človek, ki si je za svoj poklicni in življenjski cilj
               zadal nalogo služiti Sloveniji pri njenem uveljavljanju v svetu, zlati pa pri zaščiti
               njenih interesov. Ne glede na to, kako težko je to včasih bilo, se nikoli ne sklicuje
               na pretekle zasluge, ampak je pripravljen poprijeti vsepovsod tam, kjer meni, da bo s
               svojim znanjem in izkušnjami lahko koristil svoji državi. O tem ne bi lahko pričali
               le kolegi diplomati, o tem lahko kaj povedo Slovenci po svetu, še zlasti pa naša
               slovenska manjšina. S tem je mag. Rop predlagal tako izkušenega in cenjenega
               diplomata, da mu vodi ministrstvo za zunanje zadeve, in je s tem pokazal, da ne ceni
               le njega osebno, ampak da spoštuje in ceni napore profesionalne diplomacije.</p>
               <p>Kolegi poslanci, zahvaljujem se svojim kolegom v Liberalni demokraciji za podporo,
               sodelovanje v teh skoraj osmih letih in v veliko čast mi je bilo delati z vami za
               .../Opozorilni znak za konec razprave./... ideje in cilje, v katere tudi sam globoko
               verjamem. Nasploh pa, spoštovani kolegi, vsi po vrsti, ne glede na barve, stranke in
               podobno, mislim, da smo v teh letih sodelovali korektno in s tem imeli en enoten
               cilj, in to je dobrobit države. Mislim, da to lahko vsi rečemo, ne glede na
               pripadnost strankarstvu. Vsem skupaj bi vam pri vašem delu želel še naprej uspešno
               delo in še zadnji tak medklic: lepo mi je bilo med vami. Hvala. .../Aplavz./...</p>
            </sp>
            <sp xml:id="SDZ3-Izredna-48-2004-07-06.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Partljič, izvolite.</p>
            </sp>
            <sp xml:id="SDZ3-Izredna-48-2004-07-06.sp86">

               <speaker>ANTON (TONE) PARTLJIČ:</speaker>

               <p>Nisem se oglašal ne včeraj ne danes, ker se mi na nek način ni zdelo korektno, kajti
               prejšnjega zunanjega ministra in bodočega poznam že dobrih 40 let, z enim sem vsaj
               pisateljski tovariš, če tako rečem, za gospoda Iva Vajgla pač rečem, mislim, da sva
               tudi prijatelja. In bi se mizdelo nekorektno še tukaj dodati. Rekel bi pa samo to, da
               ocenjujem to, kar je bilo v diskusiji večkrat imenovano kot druga možnost ali pa
               slaba izbira, mislim, da je odlična, da je premier se odločil postaviti oziroma
               predlagali zunanjega ministra. Meni bi bilo, čeprav veste, da gospoda Ropa spoštujem
               in je na mnogih področjih tudi odličen strokovnjak, saj je bil tudi minister za razna
               področja, bi mi bilo malo tesno pri srcu, če bi mislil, da nimamo zunanjega ministra.
               Pred nami so trije meseci, ampak v zunanji politiki in sploh se lahko zgodi hitro
               kakšna celo incidentalna reč in mislim, da potrebujemo profesionalca in strokovnjaka.
               Izbira je prava. Mislim, da pravzaprav, če sem rekel, da o nekaterih ne bom govoril,
               da smo izbrali najboljšega diplomata, ki ga imamo, upam, da bo izvoljen, in mislim,
               da je bila takšna poteza koristna za državo bolj, kot če bi si premier za ta čas
               prisvojil ta resor.</p>
            </sp>
            <sp xml:id="SDZ3-Izredna-48-2004-07-06.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Mrzel. Izvolite.</p>
            </sp>
            <sp xml:id="SDZ3-Izredna-48-2004-07-06.sp88">

               <speaker>JERICA MRZEL:</speaker>

               <p>Hvala, gospa predsedujoča. Spoštovani gospod kandidat Ivo Vajgl, poslanke in
               poslanci, ljubi ljudje! Zelo pozorno sem poslušala včerajšnjo in tudi današnjo
               razpravo in moram reči, da me je, odkar nas je doletela sreča, da smo se osamosvojili
               in dobili samostojno Slovenijo, preganjala samo ena skrb: da bi se nam zgodila
               protireformacija, ki se nam je že zgodila v zgodovini in za katero tako malokdo ve.
               Moram reči, da vse, kar se je dogajalo včeraj in v zvezi z Zborom za republiko, je
               pravzaprav neka prozorna maska prav za nekakšno protireformacijo; pa pustimo zdaj to
               ob strani.</p>
               <p>Moram reči, da me je presenetila predstavitev gospoda Vajgal. Prvi je omenil kulturni
               in intelektualni potencial. Njegova predstavitev je bila mirna in kulturna. Mislim,
               da politika nikakor ne more brez kulture in brez poznavanja kreativnega napora.
               Verjamem, da bo zelo dobro vodil ta resor, in glasovala bom za gospoda Vajgla. In se
               mu tudi zahvaljujem, da je v tako težkem času sprejel to kandidaturo. Hvala lepa.
           </p>
            </sp>
            <sp xml:id="SDZ3-Izredna-48-2004-07-06.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov.</p>
               <p>Prehajamo na odločanje o predlogu sklepa: "Za ministra za zunanje zadeve imenuje
               gospod Ivo Vajgl." Glasujemo. Navzočih nas je 72, za je glasovalo 47 poslank in
               poslancev, proti 23.</p>
               <p><stage>(Za je glasovalo 47.)</stage> <stage>(Proti 23.)</stage></p>
               <p>Glede na izid glasovanja ugotavljam, da je gospod Ivo Vajgl imenovan za ministra za
               zunanje zadeve.</p>
               <p>Ministru vlade Republike Slovenije iskreno čestitam k imenovanju in mu želim uspešno
               opravljanje dolžnosti! Prosim novoimenovanega ministra, da v skladu s 113. členom
               ustave Republike Slovenije priseže pred državnim zborom.</p>
            </sp>
            <sp xml:id="SDZ3-Izredna-48-2004-07-06.sp90">

               <speaker>DR. IVO VAJGL:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. /Aplavz./</p>
            </sp>
            <sp xml:id="SDZ3-Izredna-48-2004-07-06.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani gospod minister, sprašujem vas, ker imate priložnost, ali želite morda
               spregovoriti pred državnim zborom? Izvolite.</p>
            </sp>
            <sp xml:id="SDZ3-Izredna-48-2004-07-06.sp92">

               <speaker>DR. IVO VAJGL:</speaker>

               <p>To priložnost, spoštovane gospe in gospodje poslanci, bi izkoristil samo za to, da se
               vam še enkrat zahvalim za zaupanje, tistim, ki ste me podprli, in se priporočam za
               dobro sodelovanje s tistimi, ki me niste podprli. Ponovno bi se vam pa zahvalil za
               zelo prijazno, korektno in vsebinsko obravnavo; poskušal se vam bom oddolžiti. Hvala
               lepa. /Aplavz./</p>
            </sp>
            <sp xml:id="SDZ3-Izredna-48-2004-07-06.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Preden preidemo na obravnavo naslednje točke dnevnega reda, spoštovani državni zbor
               seznanjam tudi z naslednjima ugotovitvenima sklepoma.</p>
               <p>Prvič, v skladu s 14. členom zakona o poslancih doktor Dimitrij Rupel z današnjim
               dnem ponovno opravlja funkcijo poslanca. Ob tej priložnosti mu izrekam iskreno
               dobrodošlico. Upam, da se bo med nami dobro počutil.</p>
               <p>In drugi sklep, v skladu s 14. členom zakona o poslancih preneha opravljati funkcijo
               poslanca Aleksander Merlo, ki jo je opravljal namesto poslanca doktorja Dimitrija
               Rupla v času, ko je ta opravlja funkcijo ministra.</p>
               <p>Spoštovani poslanski kolega, gospod Merlo, dovoli, da se ti v imenu državnega zbora
               Republike Slovenije, vseh poslank in poslancev iskreno zahvalim za sodelovanje.
               Mislim, da delim v svojih besedah misli vseh nas, res nam je lepo, da si bil naš
               sodelavec. In spoštovani kolega Merlo, predvsem ženskemu delu poslank bo iskreno žal,
               da zapuščaš naše vrste.</p>
               <p>Še enkrat, kolegaMerlo najlepša hvala za tvoje sodelovanje.</p>
               <p>S tem zaključujem to točko dnevnega reda. In kot je bilo že napovedano, ob 15. uri
               bomo nadaljevali z obravnavo 3. točke dnevnega reda - s potrditvijo izvolitve
               poslancev iz Republike Slovenije v evropski parlament. Do takrat sejo prekinjam.</p>
               <stage>(Seja je bila prekinjena ob 14.08 uri in se je nadaljevala ob 15.00 uri.)</stage>
            </sp>
            <sp xml:id="SDZ3-Izredna-48-2004-07-06.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke, spoštovani poslanci! Nadaljujemo z delom, in sicer prehajamo na
               obravnavo <title>3. TOČKE DNEVNEGA REDA - POTRDITEV IZVOLITVE
                  POSLANCEV IZ REPUBLIKE SLOVENIJE V EVROPSKI PARLAMENT.</title> Med nami prav
               lepo pozdravljam tajnika republiške volilne komisije, gospoda Marka Golobiča in mu ob
               tej priložnosti izrekam zahvalo nas vseh za ponovno korektno in dobro izpeljane
               volitve. Zbor bo pod to točko obravnaval predlog sklepa, ki ga je zboru predložila
               mandatno-volilna komisija. Želi poročevalec mandatno-volilne komisije besedo? <stage>(Ne
               želi.)</stage> Besedo dajem predstavnikom poslanskih skupin.</p>
               <p>Stališče poslanske skupine Slovenske ljudske stranke bo predstavil gospod Janez
               Podobnik. Izvolite.</p>
            </sp>
            <sp xml:id="SDZ3-Izredna-48-2004-07-06.sp95">

               <speaker>JANEZ PODOBNIK:</speaker>

               <p>Hvala lepa, podpredsednica. Stališče poslanske skupine Slovenske ljudske stranke bo
               zelo kratko. Namreč pomeni predvsem čestitko vsem sedmim izvoljenim poslancem v
               Evropskem parlamentu. Slovenske volivke in volivci so izvolili dobro ekipo za
               Evropski parlament in z naše strani velja še posebna čestitka našim štirim poslanskim
               kolegom, ki so v državnem zboru opravljali zelo pomembne vloge: predsednik državnega
               zbora, podpredsednik, predsednik odbora za zunanjo politiko in pa predsednik
               dosedanje komisije za evropske zadeve. To se pravi, da je državni zbor dal zelo dobro
               ekipo v Evropski parlament. Želimo jim uspešno delo. Hvala lepa.</p>
            </sp>
            <sp xml:id="SDZ3-Izredna-48-2004-07-06.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Janez Drobnič nam bo predstavil stališče poslanske skupine Nove
               Slovenije. Izvolite.</p>
            </sp>
            <sp xml:id="SDZ3-Izredna-48-2004-07-06.sp97">

               <speaker>MAG. JANEZ DROBNIČ:</speaker>

               <p>Hvala lepa za besedo, spoštovana predsedujoča. Seveda bomo v poslanski skupini Nove
               Slovenije podprli vseh sedem kandidatov, ki so bili izvoljeni na prvih volitvah v
               Evropski parlament. Prepričan sem, da bodo dobro zastopali Slovenijo, tako da bo
               Slovenija si utrdila dostojno svoj položaj. Seveda se ob tej priložnosti zahvaljujem
               volivkam in volivcem Republike Slovenije, ki so tako v redu podprli Novo Slovenijo na
               teh volitvah. Seveda pa čestitam tudi ostalim kandidatom k izvolitvi.</p>
            </sp>
            <sp xml:id="SDZ3-Izredna-48-2004-07-06.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, spoštovane! Dovolite, da izrečem dobrodošlico našemu novemu
               poslanskemu kolegu dr. Dimitriju Ruplu. Dobrodošlica vam je bila izrečena že
               dopoldne, ampak sedaj ste med nami. Lep pozdrav! Upam, da se boste med nami dobro
               počutili.</p>
               <p>Stališče poslanske skupine Stranke mladih Slovenije bo predstavil mag. Marko Diaci.
               Izvolite.</p>
            </sp>
            <sp xml:id="SDZ3-Izredna-48-2004-07-06.sp99">

               <speaker>MAG. MARKO DIACI:</speaker>

               <p>Hvala za besedo. V poslanski skupini Stranke mladih Slovenije bomo seveda podprli to
               zadevo. Naj izrazim še enkrat vse čestitke vsem izvoljenim in upam, da bomo lahko na
               njih ponosni kot država. Želim jim uspešno delo še naprej in pa seveda lep pozdrav v
               Sloveniji čez 5 let. Hvala.</p>
            </sp>
            <sp xml:id="SDZ3-Izredna-48-2004-07-06.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije... Ne bo. In
               stališče Slovenske nacionalne stranke, gospod Bogdan Barovič. Izvolite.</p>
            </sp>
            <sp xml:id="SDZ3-Izredna-48-2004-07-06.sp101">

               <speaker>BOGDAN BAROVIČ:</speaker>

               <p>Hvala lepa. Dovolite mi, da iskreno čestitam še enkrat vsem tistim, ki so bili
               izvoljeni. Želim jim uspešno delo in v imenu Slovenske nacionalne stranke jih tudi
               prosim, da bodo dostojno in stoično zastopali interese Slovencev in slovenskega
               naroda, pa veliko veliko uspehov na delu v Bruslju.</p>
            </sp>
            <sp xml:id="SDZ3-Izredna-48-2004-07-06.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Nekaj poslank in poslancev se je prijavilo k besedi. Gospod Rokavec,
               želite besedo? <stage>(Ne.)</stage> Dr. Bernik, želite besedo? <stage>(Ne.)</stage> Gospod Diaci? <stage>(Tudi ne.)</stage> Gospod
               Barovič, želite besedo? <stage>(Ne.)</stage> Gospod Kangler? <stage>(Tudi ne.)</stage> Gospod Podobnik? <stage>(Ne.)</stage>
               Zaključujem razpravo. Nekaj več časa je bilo predvidenega za razpravo, zato v skladu
               s poslovnikom, glede na to, da čas, prijavljen za razpravo, določen za to točko
               dnevnega reda še ni potekel, morebiti kdo drug želi besedo? <stage>(Ne.)</stage> Samo eno roko
               vidim. Gospa Majda Širca, izvolite.</p>
            </sp>
            <sp xml:id="SDZ3-Izredna-48-2004-07-06.sp103">

               <speaker>MAJDA ŠIRCA:</speaker>

               <p>Hvala lepa. Mislim, da je potrebno pri izvoljenih predstavnikih Slovenije v
               evropskem parlamentu vendarle poudariti eno dejstvo, ki mogoče se je v zadnjem času
               zapisalo ali marsikomu zareklo kot nepomembno dejstvo. Namreč, Slovenija je s temi
               volitvami v evropski parlament zagotovila več kot 40% prisotnost žensk, kar nas
               uvršča v zgornjo plast evropskih držav, ki bodo poslale svoje predstavnike v evropski
               parlament. Nedvomno se ob tej priliki velja zahvaliti pomembni odločitvi, ki smo jo
               sprejeli v državnem zboru s skupnimi močmi in z občim konsenzom, to se pravi s
               spremembo zakona, popravkom zakona o volitvah v evropski parlament. Zagotovo velja
               tudi poudariti, da gre za spoštljive kandidatke in tudi ob tej priliki velja to
               dejstvo poudariti, še posebej v luči mogoče ne dovolj videnega dejstva oziroma
               razumevanja, da je do takega rezultata prišlo zgolj zaradi umnega razporejanja in
               volje političnih strank. Velja opozoriti tudi na zakon, ki pa ni vendarle, in to nam
               je tudi lahko v ponos, zgolj ali pa posledica kakršnekoli evropske direktive. Hvala
               lepa.</p>
            </sp>
            <sp xml:id="SDZ3-Izredna-48-2004-07-06.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo. Prešli bomo na odločanje o predlogu naslednjega
               sklepa: Mandatno-volilna komisija državnega zbora predlaga Državnemu zboru Republike
               Slovenije, da na podlagi prvega odstavka 23. člena zakona o volitvah poslancev v
               evropski parlament sprejme naslednji sklep: "Ob upoštevanju poročila republiške
               volilne komisije o izidu volitev poslancev iz Republike Slovenije v Evropski
               parlament dne 13. junija 2004 Državni zbor Republike Slovenije potrjuje izvolitev
               naslednjih poslank in poslancev iz Republike Slovenije v Evropski parlament: dr.
               Mihael Brejc, mag. Mojca Drčar Murko, dr. Romana Jordan Cizelj, Jelko Kacin, Ljudmila
               Novak, Borut Pahor in Alojz Peterle." Vsem še enkrat iskrene čestitke v imenu
               državnega zbora. O tem predlogu sklepa glasujemo. Glasujemo. Navzočih nas je 66, za
               je glasovalo 66 poslank in poslancev, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet. S predlaganim sklepom bom seznanila
               predsednika evropskega parlamenta.</p>
               <p>V zvezi s tako odločitvijo zbora ter v skladu z 9.členom zakona o poslancih zbor
               seznanjam tudi z naslednjim ugotovitvenim sklepom: "Z dnem potrditve mandata
               poslancem iz Republike Slovenije v evropskem parlamentu preneha poslancem doktorju
               Mihaelu Brejcu, Jelku Kacinu, Borutu Pahorju in Alojzu Peterletu mandat poslanca
               državnega zbora. Istočasno gospodu Borutu Pahorju preneha funkcija predsednika
               državnega zbora in doktorju Mihaelu Brejcu funkcija podpredsednika državnega
               zbora."</p>
               <p>Na tej podlagi bom zaprosila republiško volilno komisijo, da na podlagi 17. člena
               zakona o volitvah v državni zbor obvesti državni zbor, kateri kandidati z liste
               kandidatov postanejo poslanci oziroma poslanke za preostanek mandata.</p>
               <p>Vsem še enkrat najlepša hvala. S tem zaključujem to točko dnevnega reda in
               zaključujem tudi 48. izredno sejo državnega zbora Republike Slovenije. Hvala lepa in
               na svidenje.</p>
               <stage>(Seja je bila končana 6. julija 2004 ob 15.10 uri.)</stage>
            </sp>
         </div>
      </body>
   </text>
</TEI>
