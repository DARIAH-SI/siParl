<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-12-2002-01-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|80C8C426616C08D9C1256B5000409627</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=80C8C426616C08D9C1256B5000409627</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-12-2002-01-24.DZ" n="12">
               <name>Redna</name>
               <date when="2002-01-24"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-12-2002-01-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 12. seje</stage>
            <stage type="date">(24. januar 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim kolegice in kolege poslance, da pridejo v dvorano. Nadaljevali bomo 12. sejo
               državnega zbora.</p>
               <p>Pozdravljam predsednika vlade in predstavnike vlade!</p>
               <p>Vabim poslanke in poslance, da pridejo v dvorano. Ura je 10.00.</p>
               <p>Kot rečeno, bomo nadaljevali 12. sejo, s tem, da bomo danes po dogovoru prešli na
               26. točko dnevnega reda. Vabim vse, da pridejo v dvorano in z navzočnostjo omogočijo
               začetek dela državnega zbora.</p>
               <p>V dopoldanskem delu, predvidoma, imamo tudi volitve, ki so tajne, to so volitve
               sodnika, tako da nam bo to vzelo nekaj časa, zato bi bila vsaka minuta pravočasnega
               začetka koristna.</p>
               <p>Ponovno vljudno in prijazno vabim kolegice poslanke in kolege poslance, da iz
               preddverja pridejo v veliko razpravno dvorano. Ugotavljal bom navzočnost v dvorani.
               Lepo prosim, če lahko vložite kartice v glasovalne naprave. Tako bomo približno lahko
               ugotovili, ali nas je dovolj za začetek seje.</p>
               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 12. seje državnega zbora Republike Slovenije in vse prav lepo
               pozdravljam.</p>
               <p>Obveščen sem, da so zadržani in se današnje seje ne morejo udeležiti naslednje
               kolegice in kolegi: Sonja Areh Lavrič, dr. Merlo, kolegica Majnikova, kolega Vnučec
               za popoldanski del seje, kolega Gračner, kolega Jakič je z nami, ga lepo pozdravljam,
               kolega Cimperman za dopoldanski del seje, kolega Sušnik nas bo zapustil po 11.00 uri,
               do 11.00 ure ne bo navzoč, po 11.00 pa bo prišel v državni zbor, kolega Delak za
               dopoldanski del seje.</p>
               <p>Prosim za potreben mir v dvorani. Ugotavljam navzočnost. Prosim, da s tipko <q>"kvorum"</q>
               prijavite navzočnost v dvorani. Ponovno bom ugotavljal navzočnost v dvorani. Prosim,
               če ugotovimo navzočnost v dvorani. V dvorani je navzočih 50 kolegic in kolegov.
               Državni zbor je sklepčen in lahko odloča.</p>
               <p>Na današnje nadaljevanje seje so vabljeni predsednik vlade Republike Slovenije dr.
               Janez Drnovšek, kandidat za ministra brez resorja, odgovornega za področja evropskih
               zadev dr. Janez Potočnik, minister brez resorja, odgovoren za področje evropskih
               zadev gospod Igor Bavčar, predstavniki urada predsednika Republike Slovenije ter
               predstavniki vlade Republike Slovenije. Tudi njih prav lepo pozdravljam v naši sredi.</p>
               <p>Današnje nadaljevanje 12. seje bomo pričeli z obravnavo 26. točke dnevnega reda, to
               je obvestila ter predloga predsednika vlade Republike Slovenije o odstopu oziroma
               imenovanju ministra brez resorja, zadolženega za evropske zadeve. Zatem bo zbor
               prešel na obravnavo 27. točke, to je predloga predsednika Republike Slovenije za
               izvolitev kandidata za sodnika na mednarodnem sodišču za pomorsko pravo v Hamburgu,
               nato pa na obravnavo 7. točke, to je predloga nacionalnega programa varnosti cestnega
               prometa v Republiki Sloveniji in po vrstnem redu dalje.</p>
               <p>Kolegice in kolegi, prehajamo torej na <title>26. TOČKO DNEVNEGA REDA, TO JE NA
                  OBRAVNAVO OBVESTILA PREDSEDNIKA VLADE REPUBLIKE SLOVENIJE O ODSTOPU MINISTRA BREZ
                  RESORJA, ZADOLŽENEGA ZA EVROPSKE ZADEVE, GOSPODA IGORJA BAVČARJA IN PREDLOGA
                  PRESEDNIKA VLADE REPUBLIKE SLOVENIJE ZA IMENOVANJE DR. JANEZA POTOČNIKA ZA
                  MINISTRA BREZ RESORJA, ZADOLŽENEGA ZA EVROPSKE ZADEVE</title> Najprej bomo prišli na
               prvi del te točke, to je na obravnavo obvestila predsednika vlade Republike Slovenije
               o odstopu ministra brez resorja, zadolženega za evropske zadeve, gospoda Igorja
               Bavčarja.</p>
               <p>Predsednik vlade, dr. Janez Drnovšek me je obvestil, da je minister brez resorja,
               zadolžen za evropske zadeve, gospod Igor Bavčar, odstopil z ministrske funkcije.
               Gospod Igor Bavčar me je obvestil, da svojega odstopa v državnem zboru ne bo
               obrazložil.</p>
               <p>Državni zbor v skladu s 115. členu ustave Republike Slovenije ugotavlja, da je
               minister brez resorja, zadolžen za evropske zadeve, gospod Igor Bavčar odstopil in mu
               preneha funkcija ministra brez resorja, zadolženega za evropske zadeve. Do imenovanja
               novega ministra pa mora opravljati tekoče posle.</p>
               <p>Dovolite mi, kolegice in kolegi, da se v našem skupnem imenu zahvalim gospod Igorju
               Bavčarju, za njegovo vestno in odgovorno opravljanje dolžnosti v tem pomembnem
               resorju in ga vabim, če želi ob koncu nagovoriti zbor. Prosim, gospod Igor Bavčar,
               beseda je vaša.</p>
            </sp>
            <sp who="SDZ3:BavčarIgor">

               <speaker>IGOR BAVČAR:</speaker>

               <p>Spoštovane poslanke in poslanci, gospod predsednik! Zahvaljujem se vam za vaše
               dosedanje zaupanje, zahvaljujem se vam za sodelovanje pri delu, ki sem ga opravljal v
               kar dveh mandatih na področju evropskih zadev. Torej brez vašega sodelovanje, vaše
               pomoči, vaše insistence, tudi vaše izredne angažiranosti Slovenija danes ne bi bila
               tam, kjer je v pogajanjih in v pristopnih prizadevanjih za vstop v Evropsko unijo.
               Prepričan sem, da bodo tudi novi ljudje, ki prihajajo na moje mesto, enako dobro
               opravilidelo in na ta način zaključili, mislim, da že v letošnjem letu, v skladu z
               načrti, ki jih ima naša država, vse naloge, ki nas čakajo pred neposrednim podpisom
               pristopne pogodbe. Hvala lepa še enkrat. <stage>/Aplavz./</stage></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod Igor Bavčar, in še enkrat voščilo za vse dobro naprej.</p>
               <p>Prehajamo na drugi del 26. točke dnevnega reda - obravnava predloga predsednika
               vlade republike Slovenije za imenovanje dr. Janeza Potočnika za ministra brez resorja
               zadolženega za evropske zadeve.</p>
               <p>Predsednik vlade Republike Slovenije, dr. Janez Drnovšek, je na podlagi 112. člena
               ustave Republike Slovenije zboru predlagal, da za ministra brez resorja, zadolženega
               za evropske zadeve, imenuje dr. Janeza Potočnika. Sprašujem predsednika vlade, ali
               želi utemeljiti svoj predlog pred državnim zborom. <stage>(Želi.)</stage> Gospod predsednik, imate
               besedo.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Spoštovani gospod predsednik, spoštovane poslanke in poslanci! Kot ste bili
               obveščeni, je gospod Igor Bavčar odstopil z mesta ministra za evropske zadeve. Gospod
               Bavčar je v zadnjem obdobju opravljal pomembno delo pri usklajevanju različnih
               aktivnosti v našem pridružitvenem procesu v Evropski uniji in mislim, da je precej
               zaslužen za to, da je Slovenija opravila veliko dela, zaključila 26 poglavij od
               skupno 29-ih, ki so v pogajanjih z Evropsko unijo, in da je to storila kot prva izmed
               vseh kandidatk.</p>
               <p>Sedaj smo v situaciji, ko je potrebno ta proces zaključiti. Računam, da ga bomo
               zaključili v letu, ki je pred nami. Pred nami so sedaj pogajanja o zadnjih treh
               poglavjih - to je kmetijstvo, regionalna politika, proračun. Skratka o treh pomembnih
               poglavjih, ki bistveno vplivajo na našo finančno pozicijo kot bodoče članice Evropske
               unije. V tej situaciji sem razmišljal, kako razrešiti vprašanje nadaljnjega vodenja
               aktivnosti na področju evropskih zadev in sem se odločil, da predlagam našega
               glavnega pogajalca v procesu prilagajanja Evropski uniji, gospoda Janeza Potočnika,
               za ministra za evropske zadeve.</p>
               <p>Dilema je bila v tem, ali to pozicijo združevati še naprej s pozicijo vodje
               pogajalske skupine. Moj predlog je, da bi gospod Potočnik tudi še naprej opravljal to
               funkcijo, vodil naše pogajalce v teh zaključnih pogajanjih z Evropsko unijo in hkrati
               tudi prevzel funkcijo evropskega ministra. Zdi se mi, daje to racionalna odločitev,
               ker predvidevamo, da bodo pogajanja končana v naslednjih treh, nekaj mesecih in
               mislim, da ne bi bilo smiselno še naprej potem imeti dve različni funkciji oziroma
               dva ključna človeka, ki bi vodila ta proces. Skratka na tej točki ocenjujem, da lahko
               to združimo in da lahko gospod Janez Potočnik dokonča svoje pogajalsko delo v
               Evropski uniji in da hkrati prevzame tudi mesto ministra brez listnice, torej
               ministra, ki usklajuje vse evropske aktivnosti v vladi, seveda ob sodelovanju vseh
               ministrov in seveda tudi predsednika.</p>
               <p>To je predlog, ki je danes pred vami, in mislim, da je v tej situaciji to najboljša
               možna rešitev. Gospod Janez Potočnik je po splošnem mnenju pri nas doma in tudi v
               tujini zelo dobro opravljal do sedaj funkcijo glavnega pogajalca z Evropsko unijo in
               prepričan sem, da je primeren za to mesto, kamor ga predlagam in kjer pričakujem vašo
               podporo.</p>
               <p>Mislim, da bomo v takšni postavi uspeli potem skupno dokončati evropski proces v
               predvidoma, kot sem že dejal, tem letu in s tem končati najpomembnejši
               poosamosvojitveni proces v naši državi. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Kandidat, dr. Potočnik, se je predstavil
               komisiji za evropske zadeve in odboru za zunanjo politiko. Iz mnenja izhaja, da je
               bila predstavitev kandidata ustrezna. Sprašujem predsednika odbora in predsednika
               komisije, ali želita besedo. <stage>(Želita.)</stage> Predsednik kolega Kacin in predsednik kolega
               Peterle, imata besedo.</p>
            </sp>
            <sp who="SDZ3:KacinJelko">

               <speaker>JELKO KACIN:</speaker>

               <p>Gospod predsednik, kolegice in kolegi! Z veseljem želim sporočiti, da je odbor za
               zunanjo politiko kandidata podprl soglasno. Smo edini parlament, v katerem so
               pogajalska izhodišča predmet obravnave, dograjevanja in odobravanja prej, preden so
               predstavljena evropski komisiji. Kljub temu da je v začetku izgledalo, da bo to
               dodatna obremenitev, da bodo iz tega dejstva izhajale tudi morebitne zamude, pa se mi
               zdi, da je v tem trenutku primerno poudariti, da je to ena od velikih primerjalnih
               prednosti Republike Slovenije v primerjavi z drugimi kandidatkami, da so zato
               poslanke in poslanci najbolj neposredno vključeni v ta proces, zato tudi veliko bolj
               angažirani in je ta proces tudi veliko bolj pregleden za našo javnost. Upam si
               domnevati, da je zato obseg podpore procesu približevanja in vključevanja v Evropsko
               unijo v Republiki Sloveniji občutno večji. Za to ima tudi kandidat nedvomno izjemne
               zasluge.</p>
               <p>Še enkrat. Odbor za zunanjo politiko soglasno podpira kandidaturo dr. Janeza
               Potočnika in se veseli sodelovanja o zadnjih treh manjkajočih poglavjih, kjer
               pričakujemo, da bo treba še tu in tam dopolniti pogajalska izhodišča. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kacin. Kolega Peterle predsednik komisije za evropske zadeve.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovani gospod predsednik vlade, spoštovani
               minister v odhajanju, spoštovani minister v prihajanju, gospe in gospodje, poslanke
               in poslanci! 18. januarja se je kandidat za ministra za evropske zadeve predstavil
               komisiji za evropske zadeve in poznavalsko, profesionalno predstavil stanje, v
               katerem je sedaj Slovenija na poti do svojega končnega cilja, kar zadeva Evropsko
               zvezo, in dal poseben poudarek tudi tistemu, kar nas čaka. V tej zvezi bi rad
               poudaril oziroma ponovil njegov poudarek, ki se mi zdi bistven za vse nas, ki v tem
               procesu sodelujemo, da nas po fazi, ko smo trkali na ta vrata, čakajo v bližnji
               prihodnosti odprta vrata oziroma drug status, ko bomo sodelovali pri pripravljanju
               skupnega pravnega reda. V tem smislu je seveda zelo pomemben projekt evropske
               konvencije, glede katere se bomo odločali tudi še na tej seji. In mislim, da je ta
               poudarek resnično zelo pomemben, ker se bo bistveno spremenil naš status. Torej
               poslej bomo tudi mi odgovorni za celoto, v katero se bomo vključili.</p>
               <p>Komisija je dala pozitivno mnenje, s samo enim, vnaprej napovedanim glasom proti.
               Mislim, da je to mnenje v skladu z resnico o gospodu kandidatu, pa tudi v skladu z
               našimi skupnimi nameni, da ta skupni projekt pozicije in opozicije čim prej
               izvedemo.</p>
               <p>Ob tej priložnosti bi se rad kot predsednik evropske komisije zahvalil dosedanjemu
               ministru, gospodu Igorju Bavčarju, za vzorno sodelovanje med ministrstvom oziroma med
               vlado in parlamentom oziroma komisijo, in se priporočam ministru, za katerega sem
               prepričan, da bo izvoljen, da bi to politiko nadaljeval ali jo še izboljšal. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peterle. Mislim, da predstavnik sekretariata ne želi besede, zato
               sprašujem, ali želijo besedo predstavniki poslanskih skupin. Zanjo je najprej v imenu
               poslanske skupine Slovenske nacionalne stranke zaprosil kolega Barovič. Kolega
               Barovič, imate besedo. Želi še kdo od poslanskih skupin besedo? <stage>(Želi.)</stage> Prav. Kolega
               Barovič.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovani predsednik vlade, kandidat, cenjene
               kolegice in kolegi! Dovolite mi, da v imenu Slovenske nacionalne stranke izrazim naše
               mnenje in seveda tudi našo odločitev ob glasovanju, pa čeprav bo to tajno.</p>
               <p>Prvič<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Glasovanje je javno. Glasovanje o ministru je javno.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Se opravičujem! Prvič, Slovenska nacionalna stranka, kot veste, je edina, ki ni med
               podpisnicami ostalih strank, med podpisnicami in podpisniki tistih, ki želijo
               vstopiti v Evropsko unijo.</p>
               <p>Drugič, v Slovenski nacionalni stranki ocenjujemo, da je bil način dela ob vstopanju
               v Evropsko unijo takšen, da je Slovenija preveč popuščala in da je marsikdaj Evropska
               unija Slovenijo tudi zavajala.</p>
               <p>Tretjič, ocenjujemo, da ni prav, ko so pred nami tri najtežja poglavja, kmetijstvo,
               regionalna politika in finance, in bo ena oseba nenadoma morala opravljati funkcije,
               ki sta jih sedaj opravljala dva, torej minister in vodja pogajalske skupine.</p>
               <p>In četrtič, Slovenska nacionalna stranka bo po vseh svojih močeh vztrajala, da bo
               tudi slovenski narod svojo odločitev za ali proti vstopanju v Evropsko unijo izrazil
               na referendumu. Verjetno bodo, spoštovani kandidat, trije glasovi, ki bodo proti
               imenovanju. Zato dovolite, da vam na koncu vseeno ko boste imenovani, zaželimo
               uspešno delo in pa pokončno držo pri varovanju interesov slovenskega naroda. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Barovič. Stališča poslanske skupine Nove Slovenije bo predstavil
               kolega dr. Bajuk, za njim bo kolega Levič predstavil stališča poslanske skupine
               Stranke mladih Slovenije, kolega mag. Vizjak poslanske skupine Socialdemokratske
               stranke, kolega Podobnik poslanske skupine ljudske stranke. Prosim, dr. Bajuk, imate
               besedo.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. V imenu poslanske skupine Nova Slovenija bi rad
               izjavil, da bomo mi to imenovanje podprli, in sicer s prepričanjem, da je oseba, ki
               jo je predsednik vlade predlagal, resnično primerna za to delo. Rad bi se tudi tukaj
               zahvalil odhajajočemu gospodu ministru za sodelovanje in za, kot je omenil kolega
               Peterle, vzorno delo, kar se tiče sodelovanja med vlado in pa državnim zborom na tem
               področju.</p>
               <p>Prepričani smo, da bo tudi dr. Potočnik, če bo potrjen, ravno tako to delo
               opravljal. Vstopanje Slovenije v integracijske evropske tokove, je iz našega zornega
               kota ključnega pomena za našo državo. Z veseljem ugotavljamo, da smo to delo do sedaj
               opravljali vestno in v nadstrankarskem vzdušju in smo tudi prepričani, da bomo to
               tudi do konca znali izpeljati.</p>
               <p>Kar se pa tiče vprašanja, ki se je pojavilo že v javnosti in tudi danes tukaj v tem
               državnem zboru, glede morebitne nezdružljivosti funkcije pogajalca in pa ministra
               brez resorja v vladi na tem področju, menimo, da to ne predstavlja nobene težave. Po
               naši oceni to ni problem, tudi če bi časovna doba bila širša, kot pa je zaenkrat, ali
               daljša, kot pa je zaenkrat predvidena</p>
               <p>Torej Nova Slovenija, še enkrat, se zahvaljuje gospodu Bavčarju in pričakuje od dr.
               Potočnika ravno takšno sodelovanje med vlado in državnim zborom, kot smo ga imeli do
               sedaj. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Smo med razpravo o imenovanju novega ministra. Prosim vse za pozornost.
               Kolega Levič bo predstavil stališča poslanske skupine Stranke mladih Slovenije, za
               njim bo dobil besedo kolega mag. Vizjak.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa, gospod predsednik. Lep pozdrav sedanjemu, bodočemu ministru kot tudi
               premieru!</p>
               <p>V Stranki mladih Slovenije bomo podprli kandidaturo dr. Potočnika za ministra brez
               resorja za evropske zadeve. Od njega namreč pričakujemo, da bo svoje delo tudi na tem
               delovnem mestu opravljal tako in še bolje, kot je opravljal naloge vodje ožje
               pogajalske skupine za pridružitev Evropski uniji. V Stranki mladih Slovenije se
               strinjamo z ocenami gospoda Potočnika, da bodo naloge po zaprtju ostalih področij še
               veliko težje od dosedanjih. Zato je za njihovo kvalitetno izvedbo najpomembneje to,
               da jih vodi in koordinira strokovnjak, ki se na to področje v Sloveniji spozna in je
               v procesih vstopanja v Evropsko skupnost tudi aktivno sodeloval.</p>
               <p>Gospod dr. Potočnik, ali pa vam bo to uspelo, je odvisno od vas samih.</p>
               <p>Dejstvo je, da če boste uspešni, bodo državljani Slovenije v Evropski uniji videli
               prihodnost, mladi dobili občutek, da bodo v Evropski uniji uspešno živeli in
               delovali, in nihče se ne bo počutil kot drugorazredni državljan. Potem v Sloveniji
               podpora vstopa v Evropsko unijo ne bo vprašljiva. V nasprotnem primeru vas bo javnost
               in pa tudi Stranka mladih Slovenije ustrezno neprijetno presenetila. Spoštovani
               bodoči gospod minister, veliko sreče!</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Levič. Mag. Vizjak bo predstavil stališča poslanske skupine
               Socialdemokratske stranke. Za njim pa kolega Podobnik stališča poslanske skupine SLS.
               Prosim, imate besedo.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, gospod predsednik. Spoštovani premier, spoštovana ministra! V
               Socialdemokratski stranki bomo predlog podprli. Podprli ga bomo predvsem zaradi tega,
               ker gremo v neko novo, upam, da boljšo prakso, tudi v bodoče, imenovanja ministrov,
               kjer takšnih ministrov, ki niso konfliktni oziroma o katerih je tudi dokaj širok
               politični konsenz, predvsem ministrov za tako pomembna področja, kot je področje
               vključevanja Slovenije v evropske integracije. Pozdravil bi ta novi pristop, novo
               načelo in upam, da ni izjema. Zato menim, da je lahko to pozitiven zgled za premiera
               pri nadaljnjih odločitvah.</p>
               <p>Skratka menimo, da je gospod Potočnik zelo dobro opravil nalogo, ki mu je bila
               zadana kot pogajalcu. Slovenija je prva po zaključenih poglavjih v predpristopnih
               pogajanjih, in to je nedvomno ustrezna referenca in dobra referenca za to, da pride
               tudi do nadaljevanja, seveda, in do tega položaja. Skratka, v Socialdemokratski
               stranki bomo predlog podprli.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Vizjak. Kolega Podobnik, stališča poslanske skupine SLS, za
               njim kolega Potrč.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Spoštovani gospod predsednik, spoštovani predsednik vlade, gospod Bavčar, dr.
               Potočnik! Poslanska skupina Slovenske ljudske stranke bo podprla predlog predsednika
               vlade, da se za kandidata za ministra brez resorja, odgovornega za evropske zadeve,
               izvoli dr. Janez Potočnik. Redko se zgodi, da je v državnem zboru tako veliko
               soglasje ob izvolitvi ministra, in to je brez dvoma dober znak, ker gre za resor, ki
               pokriva evropske zadeve.</p>
               <p>Na tem mestu bi se rad zahvalil tudi za dobro delo dosedanjemu ministru, gospodu
               Igorju Bavčarju. Na izrecno željo se tukaj na tem mestu k tem našim stališčem
               pridružuje tudi poslanski kolega Čebulj in sem tudi v njegovem imenu izrazil to
               stališče.</p>
               <p>Na samem <q>"hearingu"</q>, na predstavitvi kandidata, ki je bila zelo vsebinska, je
               kandidat za ministra zelo dobro odgovarjal na nekatera zapletena vprašanja, še
               posebej vezana na vprašanje regionalizma in podpore s strani Evropske unije. Poudaril
               pa bi rad tudi njegovo držo dialoga in sposobnosti za timsko delo. Pa še nekaj,
               čeprav smo v poslanski skupini vedno cenili politično opredelitev in se zavedamo, da
               je minister klasična politična funkcija, pa odločitev dr. Potočnika, da ostane
               nestrankarski, lahko pomeni dobro izjemo, kajti gre za vprašanje, ki je vezano na
               vstop v Evropsko unijo, in to je vprašanje, ki brez dvoma presega zgolj politično
               razsežnost v slovenskem političnem prostoru. Kandidatu za ministra ob izvolitvi želim
               uspešno delo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Kolega Potrč, v imenu poslanske skupine Združene liste
               socialnih demokratov, za njim kolegica Pozsonec.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Gospod predsednik vlade, gospod Bavčar, dr. Janez Potočnik! Poslanska skupina
               Združene liste socialnih demokratov bo podprla dr. Janeza Potočnika za ministra brez
               resorja, odgovornega za evropske zadeve.</p>
               <p>Veseli nas, da se bo ob volitvah, imenovanju novega ministra v tem državnem zboru
               potrdilo, da je velika večina strank, zastopanih v državnem zboru, enotna, da je
               vključevanje Slovenije v Evropsko zvezo in siceršnje integracije v Evropi eno od
               temeljnih strateških vprašanj naše države in da je na tej točki predvsem jasna
               usmeritev, skupni dogovori o oblikovanju te usmeritve in strokoven pristop pri
               njihovem reševanju tisto, kar nas veže, ko se odločamo o tako strateških vprašanjih.</p>
               <p>Dosedanje delo dr. Janeza Potočnika nas prepričuje, da so vsi ti elementi
               zagotovljeni. Predvsem bi namreč rad poudaril, da je državni zbor in njegovo delo
               prek sodelovanja matičnih delovnih teles tisti, ki pravzaprav že v pripravi
               pogajalskih izhodišč in v načinu njihove realizacije zagotavlja priložnost in možnost
               vpliva na vsebino odločitev, in da je delovanje dr. Janeza Potočnika doslej kazalo
               vso pripravljenost medsebojne komunikacije, jasnih in iskrenih pogledov in stališč,
               strokovne, argumentirane razprave, ki je tudi državnemu zboru in prek nas
               državljankam in državljanom Slovenije to možnost dajalo. Mi smo prepričani, da ta
               izhodišča zagotavljajo polno verjetnost in zaupanje za njegovo nadaljnje uspešno delo
               v času, ki je nedvomno ključen za dokončne odločitve o vstopu v Evropsko zvezo. Zato
               ga bomo tudi v celoti podprli.</p>
               <p>Dovolite pa, da se ob tej priložnosti tudi v imenu naše poslanske skupine zahvalim
               gospodu dosedanjemu ministru Igorju Bavčarju za dosedanje sodelovanje in delo na tem
               področju in mu zaželim še veliko uspeha.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Potrč. Kolegica Pozsonec. Za kolegico Pozsonec pa zadnji na mojem
               seznamu prijavljenih za predstavitev stališč poslanskih skupin, kolega Kebrič. Zdaj
               pa, kolegica Pozsonec, imate besedo.</p>
            </sp>
            <sp who="SDZ3:PozsonecMaria">

               <speaker>MARIA POZSONEC:</speaker>

               <p>Hvala lepa, gospod predsednik. Spoštovani predsednik vlade, gospod Bavčar, gospod
               Janez Potočnik! Najprej bi se gospodu Bavčarju zahvalila za skupno delo in mu želim
               mnogo uspeha na nadaljnji življenjski poti.</p>
               <p>V imenu madžarske narodnosti bom podprla kandidata za ministra, in to z lahkim
               srcem. Menim, da je imel predsednik vlade, gospod Drnovšek, srečno roko pri izbiri
               kandidata za ministra za evropske zadeve. V osebi gospoda Potočnika ne bomo kupovali
               <q>"mačka v žaklju"</q>, saj je v minulih letihdokazal, da je prodoren, uspešen, zanesljiv
               in delaven. Prepričana sem, da bo tako dober minister, kot je bil pogajalec. Vendar
               bo imel kot minister za evropske zadeve še druga področja dela. Globoko upam, da bo
               naredil vse, kar je v njegovi moči, da se Pomurje ne bo pogrezalo v vse večjo
               zaostalost, da bo življenje na levem bregu Mure znosno, postopno bogato in evropsko
               primerljivo. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Pozsonec. Kolega Kebrič bo predstavil stališča poslanske skupine
               DeSUS. Zatem bomo prešli na razpravo poslank in poslancev. Imate besedo, kolega
               Kebrič.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Gospod predsednik, spoštovani predsednik vlade, spoštovani minister Bavčar, današnji!
               V poslanski skupini Demokratične stranke upokojencev Slovenije bomo z veseljem
               podprli vašo kandidaturo. Zakaj? Predvsem zaradi tega, ker ste nas v delovnih telesih
               državnega zbora, kjer sodelujemo poslanci Demokratične stranke upokojencev Slovenije,
               prepričali, da ste s svojimi izvajanji dokazali strokovnost, prizadevnost,realno
               oceno možnosti, do kod in kako daleč lahko gremo s svojimi zahtevami in kako daleč
               moramo določene pogoje sprejeti. Menimo, da ste zelo delavni, da ste prizadevni in da
               boste tudi zmogli obe funkciji, tako ministra za evropske zadeve kot še tisto
               nadaljnje delo, ki vas še čaka za zaprtje preostalih treh poglavij.</p>
               <p>Dosedanjemu ministru gospodu Bavčarju pa v imenu naše poslanske skupine in tudi vse
               demokratične stranke upokojencev izražamo zadovoljstvo, ker smo zadovoljni z njegovim
               dosedanjim delom, izražamo priznanje in mu na novi poti v gospodarstvu želimo obilo
               gospodarskih in tudi drugih uspehov. Hvala, da ste poslušali.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kebrič. Kolega Anderlič v imenu poslanske skupine LDS. Prosim.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>V poslanski skupini liberalne demokracije nismo bili navdušeni, ko je gospod Bavčar
               najavil, da odhaja, kajti menili smo, da je to delo, ki je bilo v zadnjem obdobju, in
               seveda tudi v prejšnjih mandatih, opravljeno z njegovo pomočjo, da je tisto, ki je
               dajalo nek ton, dajalo nek pečat vsem našim prizadevanjem za vstop v Evropsko unijo,
               predvsem in tudi seveda na drugih področjih. Zato to obžalujemo, seveda, in se mu ob
               tem zahvaljujemo za tvorno sodelovanje. Mislimo, da bo uspešen tudi na drugem
               področju, kamor odhaja. Da pa je rešitev, ki je predlagana s strani predsednika vlade
               za novega ministra, primerna in da to ni prvi kandidat v njegovih vladah, ki bi bil
               nestrankarski, dokazuje samo to, da je tako njemu, vladi in tudi stranki predvsem to,
               kaj je potrebno na določenem področju storiti in da se izberejo najboljše rešitve, in
               v tem trenutku je to prav gotovo optimalna rešitev z imenovanjem dr. Potočnika za
               ministra za evropske zadeve brez resorja. Seveda bo poslanska skupina to kandidaturo
               tudi podprla. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Anderlič. Tako so stališča predstavile vse poslanske skupine.
               Sprašujem poslanke in poslance, če želijo besedo. Omejujem na 5 minut. Kolega
               Peterle, kolega dr. Bernik. Prosim.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Hvala lepa. Spoštovani! Rad bi povedal samo tole, da minister za evropske zadeve ni
               rezervni zunanji minister, tudi ni konkurenca zunanjemu ministru, ampak bo v
               naslednjih dveh letih izrazito ključni notranji minister. Tako jaz razumem njegovo
               vlogo, glede na to, da bo moral koordinirati izredno zahtevno delo vseh vladnih
               resorjev z evropskega vidika.</p>
               <p>In jaz želim dr. Potočniku posebej srečno roko pri pospeševanju zaključnega dela na
               podzakonskih aktih, ker mislim, da nas tukaj čaka še vedno precej dela in da vseh
               zamud na to temo nismo še nadomestili. To poudarjam posebej zato, ker si ne
               predstavljam, glede na izjave ključnih ljudi Evropske zveze, da bi v velikem finalu
               lahko računali na kakšne posebne odpustke ali popuste, glede na kritiko, ki še ostaja
               v poročilu evropske komisije o našem napredku pred finalom. To mislim, da je
               upravičen poudarek, pred tem, ko upam, da se nam bo ta cilj izpolnil. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peterle. Kolega dr. Bernik, imate besedo. 5 minut.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Gospod predsednik vlade, gospod Bavčar, dr.
               Potočnik!</p>
               <p>Veliko lepega je bilo povedanega o dosedanjem delu in veliko o tem, kako je
               sodeloval oziroma delal dr. Potočnik. Z vsem tem se strinjam. Ne bom pa nadaljeval,
               da se jima ne bo treba prevzeti.</p>
               <p>Imam pa dve priporočili in potem še en osebni komentar. Prvič, gospodu ministru v
               odhajanju želim veliko uspeha pri njegovem delu na gospodarskem področju in tudi
               upam, da bo lahko kaj prispeval k temu, da postane bencin pri nas konkurenčen. Veliko
               sreče pri tem.</p>
               <p>Kar se tiče gospoda Potočnika, bi pa priporočil to, da začne razmišljati tudi o tem
               oziroma da pa nekoliko pritegne civilno družbo, nekoliko bolj kot do sedaj, tako da
               bomo resnično sodelovali vsi državljani oziroma imeli možnost vsi državljani.</p>
               <p>Končno pa priporočilo dr. Potočniku. Upam, da vam ne bo treba še bolj hujšati kot do
               sedaj, da boste dobili zadosti spanja, vendar vem, da je to nezdružljivo. Kako boste
               to rešili, boste morali dobro razmisliti. Želim vam pa veliko sreče pri vašem delu.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? Želi. Kolega Jelinčič, imate besedo.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Tako jaz osebno kot vsa Slovenska nacionalna stranka
               smo vedno bili kritični do vstopanja v Evropo. Gledali smo pod prste dosedanjemu
               ministru in gledali bomo pod prste bodočemu ministru, ki danes zagotovo bo izvoljen.
               Tako da, gospod minister, vedite, da ste pod lupo, vedite, da bomo gledali na vsak
               vaš korak na vsak mig in da vas bomo opozarjali na napake, ki so že bile storjene in
               ki bodo verjetno tudi še storjene.</p>
               <p>Nikakor nismo za to, da bi preferirali evropske interese pred nacionalnimi interesi.
               Ne, in še vedno sodimo, da se Evropa obnaša do Slovenije neokolonialistično, ko
               poskuša svoje privatne gospodarske interese izsiliti na območju Republike Slovenije
               na ta ali oni način.</p>
               <p>Tako da, gospod minister, čuvajte se Slovenske nacionalne stranke! Bivšemu ministru
               pa<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Grožnje so prepovedane.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> pa ena prošnja. Rečeno je bilo, da naj naredi bencin konkurenčen. V Slovenski
               nacionalni stranki smo proti temu. Gospod dosedanji minister, upam, da ne boste
               dvignili cene bencina. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>To ni predmet razprave. Želi še kdo besedo? Sprašujem še enkrat, želi še kdo besedo?
               <stage>(Ne.)</stage> Potem zaključujem razpravo.</p>
               <p>Sprašujem, ali želi ponovno besedo predsednik vlade? <stage>(Ne želi.)</stage> Želi morda besedo
               kandidat za ministra, dr. Potočnik? <stage>(Prav tako ne želi.)</stage></p>
               <p>Upoštevaje spremembo 265. člena poslovnika državnega zbora, ki je bila sprejeta 30.
               maja 2000, in na podlagi prvega odstavka 87. člena poslovnika bo zbor o predlogu za
               imenovanje ministra glasoval javno.</p>
               <p>Prehajamo na odločanje o predlogu za imenovanje dr. Janeza Potočnika za ministra
               brez resorja, odgovornega za področje evropskih zadev. Ob tem vas želim opozoriti, da
               zbor v tem mandatu odloča z navadno večino, to je z večino opredeljenih glasov
               navzočih poslancev.</p>
               <p>Gospe in gospodje, glasujemo o predlogu predsednika vlade, da na položaj ministra
               imenujemo dr. Janeza Potočnika. Prosim. V dvorani je navzočih 75 poslank in
               poslancev. Za je glasovalo 71 poslank in poslancev, 3 so bili proti.</p>
               <p><stage>(Za je glasovalo 71.)</stage> <stage>(Proti 3.)</stage></p>
               <p>Ugotavljam, da ima vlada Republike Slovenije novega ministra, dr. Janeza Potočnika,
               odgovornega za področje evropskih zadev.</p>
               <p>Prosim ministra, da priseže pred državnim zborom.</p>
            </sp>
            <sp who="SDZ3:PotočnikJanez">

               <speaker>DR. JANEZ POTOČNIK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage>/Aplavz./</stage></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Čestitam ministru! Dovolite mi, da glede na razpravo in glasovanje ponovim, da je
               izjemnega pomena, da je danes državni zbor s tako večino podprl ministra na tem
               pomembnem področju, in mu v imenu vseh želim vse dobro pri opravljanju nove odgovorne
               dolžnosti.</p>
               <p>S tem tudi zaključujem to točko dnevnega reda.</p>
               <p>Glede na to, da je gospod Igor Bavčar v skladu z zakonom o poslancih ponovno začel
               opravljati funkcijo poslanca, sejo zbora prekinjam za 15 minut, da se sestane
               mandatno-imunitetna komisija in pripravi ustrezen ugotovitveni sklep.
               Mandatno-imunitetna komisija se bo sešla čez 5 minut v velikem salonu, mi pa se bomo
               ponovno sešli na seji ob 11.00 uri. Hvala.</p>
               <stage type="time">(Seja je bila prekinjena ob 10.46 uri in se je nadaljevala ob 11.14 uri.)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolegi, prosim, da zasedete svoja mesta. Prosim, da se nam pridruži tudi poročevalec
               mandatno-imunitetne komisije, kolega Peče.</p>
               <p>Smo sredi ugotavljanja navzočnosti v dvorani. Prosim, da pritisnete tipko <q>"kvorum"</q>.
               V dvorani je navzočih 54 kolegic in kolegov; državni zbor Republike Slovenije je
               sklepčen in lahko odloča.</p>
               <p>Prehajamo na seznanitev zbora s poročilom mandatno-imunitetne komisije o prenehanju
               opravljanja funkcije poslanca, v skladu s 14. členom zakona o poslancih. Sprašujem
               predsednika, ali želi besedo? <stage>(Želi.)</stage> Prosim, gospod predsednik mandatno-imunitetne
               komisije, kolega Peče.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni! Komisija, ki je ravnokar končala svoje delo, je na današnji
               redni seji sprejela dva ugotovitvena sklepa, ki se navezujeta na našo prejšnjo točko,
               to je imenovanje novega ministra in odstop prejšnjega ministra.</p>
               <p>Oba sklepa sta med seboj povezana. Prvi ugotavlja, da gospod Bavčar, ki mu je
               potekel mandat, lahko začne opravljati poslansko funkcijo. V zvezi s tem smo prejeli
               dopis z vsebino, da se gospod Bavčar odpoveduje svoji poslanski funkciji.</p>
               <p>Glede na to, da mora komisija za svoje nadaljnje odločanje, in s tem tudi državni
               zbor, pridobiti tudi mnenje republiške volilne komisije glede nadomestnega mandata,
               torej kdo bo nadomeščal poslanca oziroma ministra, gospoda Bavčarja, je komisija
               sprejela le ta dva nujno potrebna sklepa za v tem trenutku potrebno delo. Jutri pa se
               bo komisija ponovno sestala, tako da bomo jutrišnji dan, upam, v polnoštevilnem
               članstvu.</p>
               <p>Zato predlagam, da oba ugotovitvena sklepa, ki sta, poudarjam, ugotovitvene narave,
               državni zbor sprejme. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik mandatno-imunitetne komisije. Na podlagi navedenega in
               v skladu s 14. členom zakona o poslancih se je torej državni zbor seznanil z
               naslednjim ugotovitvenim sklepom:</p>
               <p><q>"Gospodu Igorju Bavčarju je z dnem 24. januarja 2002 prenehala funkcija ministra
               brez resorja, odgovornega za področje evropskih zadev, in v skladu s prvim odstavkom
               14. člena zakona o poslancih ponovno opravlja funkcijo poslanca, zato s tem dnem
               preneha opravljati funkcijo poslanca gospod Roman Jakič."</q></p>
               <p>Ker je poslanec, gospod Igor Bavčar, podal izjavo, da odstopa kot poslanec,
               prehajamo na ugotovitev o prenehanju mandata poslanca državnega zbora:</p>
               <p><q>"Poslanec državnega zbora Republike Slovenije, gospod Igor Bavčar, je dne 24.
               januarja 2002 podal izjavo, da odstopa kot poslanec."</q></p>
               <p>O odstopni izjavi je razpravljala mandatno-imunitetna komisija. Na podlagi
               navedenega in v skladu z 9. členom zakona o poslancih in drugim odstavkom 248. člena
               poslovnika državnega zbora se je državni zbor seznanil z ugotovitvenim sklepom:</p>
               <p><q>"Državni zbor Republike Slovenije ugotavlja, da je poslanec gospod Igor Bavčar dne
               24. januarja 2002 podal izjavo, da ne namerava več opravljati funkcije poslanca, saj
               bo prevzel funkcijo, ki ni združljiva s funkcijo poslanca v Državnem zboru Republike
               Slovenije, zato mu v skladu s tretjim odstavkom 248. člena poslovnika Državnega zbora
               Republike Slovenije ter peto alineo prvega odstavka in drugim odstavkom 9. člena
               zakona o poslancih preneha mandat z današnjim dnem."</q></p>
               <p>Z navedeno ugotovitvijo bomo seznanili republiško volilno komisijo, ki bo državnemu
               zboru sporočila ime kandidata, ki bo nadomestil poslanca, ki mu je prenehal
               mandat.</p>
               <p>S tem zaključujem to točko dnevnega reda, kolegice in kolegi.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA PREDSEDNIKA REPUBLIKE
                  SLOVENIJE ZA IZVOLITEV KANDIDATA ZA SODNIKA NA MEDNARODNEM SODIŠČU ZA POMORSKO
                  PRAVO V HAMBURGU.</title>
               </p>
               <p>Pozdravljam predstavnika urada predsednika Republike Slovenije, dr. Ribariča.</p>
               <p>Predsednik Republike Slovenije Milan Kučan je na podlagi 6. člena zakona o
               predlaganju kandidatov iz Republike Slovenije za sodnike mednarodnih sodišč državnemu
               zboru predlagal, da za kandidata za sodnika na mednarodnem sodišču za pomorsko pravo
               v Hamburgu izvoli dr. Marka Pavliho. Želi predstavnik urada predsednika besedo? <stage>(Ne
               želi.)</stage></p>
               <p>Predlog je obravnavala komisija za volitve, imenovanja in administrativne zadeve kot
               matično delovno telo. Želi predsednik besedo? <stage>(Ne želi.)</stage></p>
               <p>Želi besedo predstavnik sekretariata? <stage>(Prav tako ne.)</stage> Želijo besedo predstavniki
               vlade? <stage>(Ne želijo.)</stage> Želijo besedo predstavniki poslanskih skupin? Ugotavljam, da ne.
               Zato dajem besedo poslankam in poslancem. Želi kdo besedo? <stage>(Ne želi.)</stage></p>
               <p>Ker ne želi nihče razpravljati, zaključujem razpravo in prehajamo na glasovanje.</p>
               <p>V skladu s 7. členom zakona o predlaganju kandidatov iz Republike Slovenije za
               sodnike mednarodnih sodišč državni zbor o izvolitvi kandidata za sodnika na
               mednarodnem sodišču za pomorsko pravo v Hamburgu glasuje tajno. V skladu s 97. členom
               poslovnika vodi tajno glasovanje predsedujoči s pomočjo generalne sekretarke
               državnega zbora ter štirih poslancev, ki jih izvoli državni zbor na moj predlog.
               Predstavniki poslanskih skupin so mi že posredovali predloge za člane komisije. To so
               kolegi Moge, Kelemina, Juri in Rokavec in jaz, kot predsednik. Ali kdo temu
               nasprotuje? <stage>(Nihče.)</stage> Potem prehajamo na odločanje o taki sestavi komisije. Prosim, da
               se o njej izrečete. Navzočih je 61 kolegic in kolegov. 58 jih je bilo za, nihče ni
               glasoval proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu z drugim odstavkom 97. člena poslovnika državnega zbora bo poslancem
               vročena glasovnica tako, da pride vsak poslanec k mizi predsedujočega in pove svoje
               ime in priimek. Poslanec, ki mu bo pomagal pri izvedbi glasovanja, izroči vsakemu
               poslancu glasovnico, generalna sekretarka državnega zbora pa označi pri imenu in
               priimku poslanca na seznamu, da mu je bila glasovnica vročena. Glasuje se tako, da se
               na glasovnici obkroži beseda <q>"za"</q> ali <q>"proti"</q>. V skladu z drugim odstavkom 98. člena
               poslovnika je neizpolnjena glasovnica ali glasovnica, ki ni izpolnjena v skladu s
               prej omenjenim navodilom, neveljavna. V skladu s 7. členom zakona o predlaganju
               kandidatov iz Republike Slovenije za sodnike mednarodnih sodišč bo kandidat izvoljen
               za sodnika na mednarodnem sodišču za pomorsko pravo v Hamburgu, če bo zanj glasovala
               večina vseh poslancev, to je 46 ali več. Glasovali bomo v dvorani. Poslanke in
               poslanci bodo izpolnjeno glasovnico oddali v glasovalno skrinjo, ki bo v dvorani na
               mizi ob kabinah za glasovanje.</p>
               <p>Gospe in gospodje! Prehajamo na izvedbo tajnega glasovanja. Prosim komisijo, ki mi
               bo pomagala pri glasovanju, da se takoj zglasi v salonu, kjer bomo prevzeli volilni
               material. Glasovanje se bo pričelo, predlagam, ob 11.35 uri. Torej ob 11.35 uri in bo
               trajalo do 11.50 ure. Po končanem glasovanju se bomo spet zbrali v velikem salonu.
               Torej, prekinjam sejo. Vabim komisijo, da se zbere v velikem salonu. Ob 11.35 se bo
               začelo glasovanje, trajalo bo 15 minut, do 11.50 ure. Do takrat prekinjam sejo.
               Takrat pa bomo razglasili rezultate, zelo hitro, ob 12.10 uri predvidoma.</p>
               <stage type="time">(Seja je bila prekinjena ob 11.25 uri in se je nadaljevala ob 12.05 uri.)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Državni zbor še ni sklepčen, pred seboj pa že imam zapisnik o ugotovitvi izida
               glasovanja. To nam bi omogočalo, da zaključimo to točko dnevnega reda in preidemo na
               7. Prosim prijazno, da pridejo kolegice in kolegi v dvorano.</p>
               <p>Kolegice in kolegi, ali lahko zasedete svoja mesta, poskušal bom ugotoviti
               navzočnost v dvorani. Če bi vsi pritisnili tipko kvorum, utegne biti državni zbor
               sklepčen in lahko potem nadaljuje z delom. Prosim, ali lahko s pritiskom na tipko
               kvorum prijavite svojo navzočnost. Prosim. Ugotavljam navzočnost v dvorani! V dvorani
               je navzočih 48 kolegic in kolegov. Državni zbor je torej sklepčen in lahko odloča.</p>
               <p>Dovolite mi, da vas seznanim z zapisnikom o ugotovitvi izida glasovanja o volitvah
               kandidata za sodnika na mednarodnem sodišču za pomorsko pravo v Hamburgu. Glasovanje
               je bilo 24. januarja 2002 v prostorih državnega zbora Republike Slovenije.
               Razdeljenih je bilo 77 glasovnic. Oddanih je bilo 77 glasovnic, neveljavna je bila
               ena glasovnica. Veljavnih pa je bilo 76 glasovnic. Za je glasovalo 76 poslank in
               poslancev, proti pa ni bil nihče.</p>
               <p>Na podlagi tega izida glasovanja je bil izvoljen za kandidata za sodnika na
               mednarodnem sodišču za pomorsko pravo v Hamburgu, gospod dr. Marko Pavliha. V imenu
               državnega zbora mu za izvolitev čestitamo. <stage>/Aplavz./</stage> Hvala lepa, dr. Ribarič.</p>
               <p>Kolegice in kolegi, s tem zaključujemo to točko dnevnega reda</p>
               <p>Prehajamo na <title>7. TOČKO DNEVNEGA REDA - DRUGA OBRAVNAVA PREDLOGA NACIONALNEGA
                  PROGRAMA VARNOSTI CESTNEGA PROMETA V REPUBLIKI SLOVENIJI.</title>
               </p>
               <p>Med nami pozdravljam predstavnika vlade, ministra.</p>
               <p>Predlog nacionalnega programa je v obravnavo zboru predložila vlada Republike
               Slovenije. Želi minister besedo? Gospod minister, želite besedo? <stage>(Želite.)</stage> Prosim,
               imate besedo.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Spoštovani gospod predsednik, spoštovane gospe in gospodje, poslanke in poslanci!
               Dovolite mi, da predstavim nekaj novosti v zvezi z nacionalnim programom prometne
               varnosti za drugo branje.</p>
               <p>Kot veste, smo pri pripravi tega programa upoštevali analize prometnovarnostnega
               stanja v Republiki Sloveniji, značilne prometnovarnostne probleme Slovenije, predvsem
               pa tudi številne direktive Evropske unije in resolucije sveta Evropske unije ter
               strateški načrt varnostnega prometa držav Evropske unije, ki ga je evropski svet
               izdelal že v letu 1997. Poleg tega pa smo se zgledovali po številnih nacionalnih
               programih držav članic Evropske unije, kot na primer Avstrije, Švedske, Irske,
               Nizozemske in tako naprej.</p>
               <p>Zakaj potrebujemo nacionalni program in kaj so njegovi cilji, smo podrobneje
               opredelili v samem besedilu in tudi o tem razpravljali pri prvem branju.</p>
               <p>Bistvo tega programa je, kot veste, da za tri najbolj pogoste udeležence v prometnih
               nesrečah, torej za pešce, kolesarje in mlade voznike osebnih avtomobilov, izdela
               natančne cilje, časovno opredeljene in z nosilci opredeljene. Novost besedila za
               drugo branje je, da je besedilu priložen tudi program ukrepov in aktivnosti na povsem
               operativni ravni.</p>
               <p>Bistveno je torej za program v drugem branju to, da je mnogo bolj konkreten, mnogo
               bolj operativen, kar je pravzaprav terjala razprava. Operativen in konkreten tako kar
               zadeva projekte <q>"pešec, kolesar in mladi voznik"</q>, kot tudi kar zadeva projekte
               <q>"hitrost in alkohol"</q>. To je teh pet podprojektov programa, katerih uresničitev v
               naslednjem obdobju naj bi zagotovila, da bo v obdobju do leta 2005 število smrtnih
               žrtev na slovenskih cestah prepolovljeno. To je, kot veste, eden temeljnih ciljev
               tega programa.</p>
               <p>Še to bi rekel. Nekaj konkretnih pobud, ki ste jih cenjeni poslanke in poslanci dali
               v razpravi ob prvem branju, je vključenih. Lahko rečem, da so vse pobude oziroma vsi
               predlogi vključeni. Izpostavim naj morda samo tisto o izgradnji stadiona tehnične
               kulture, tisto, kar sem že omenil, o konkretizaciji posameznih projektov, tisto o
               preimenovanju sveta za preventivo in vzgojo v cestnem prometu v organizacijo s
               samostojnim statusom. Razčistilismo tudi nekatera ustavnopravna vprašanja, za katera
               ste nekateri menili, da so sporna, ter vprašanja, povezana z razmerji med centralno
               in lokalnimi oblastmi, skratka, ministrstev in občin.</p>
               <p>Morda je med pomembnejšimi novostmi tudi ta, da smo jasneje opredelili enoten
               podatkovni sistem za prometno varnost, ki bo zajemal statistične podatke o prometnih
               nesrečah, njihovih lokacijah, udeležencih, poškodbah, zdravljenju udeležencev,
               ukrepih organov sodne oblasti, cestah, vremenu in druge podatke. Skratka, okrepili
               smo tisti del, ki se nanaša na vzpostavitev enotnega informacijskega sistema.</p>
               <p>Naša ocena je, da smo v celoti povzeli razpravo in jo upoštevali v dopolnjenem
               besedilu.</p>
               <p>Rad bi pa v tem svojem prispevku podal še nekaj podatkov o prometni varnosti v
               lanskem letu oziroma začetku letošnjega leta, predvsem zaradi tega, da podkrepim
               pomen dokumenta, o katerem danes razpravljamo oziroma v drugem branju sprejemamo.</p>
               <p>Povem naj to, da je v letu 2001 vendarle prometna varnost glede na prejšnje leto
               nekoliko izboljšana. Število prometnih nesreč s smrtnim izidom je bilo v letu 2001
               243, za razliko od 290 v letu poprej, kar je za 16% manj kot v enakem obdobju leta
               2000. Število prometnih nesreč s težkimi telesnimi poškodbami je bilo kar 8956, in to
               je za 8% več.Pomeni, zmanjšuje se število nesreč s smrtnim izidom in povečuje se
               število nesreč s težko poškodovanimi. Za malenkost manj je število prometnih nesreč z
               materialno škodo, in sicer 30232 v letu 2001. In še tale podatek. V teh nesrečah, ki
               sem jih omenil, je v lanskem letu na naših cestah umrlo 278 ljudi, za 11% manj kot
               leto poprej, ko je umrlo 315 ljudi. To se pravi, v 243 nesrečah s smrtnim izidom je
               umrlo 278 ljudi. Hudo telesno poškodovanih je prav tako za 1% manj kot v istem
               obdobju preteklega leta. Poleg tega pa je lahko telesno poškodovanih v vseh teh
               nesrečah za 11% več kot v enakem obdobju leta 2000. Lahko bi torej rekli, da se
               prometna varnost izboljšuje, vendar pa, da je kljub temu potrebna sistematična,
               dolgoročna, kakovostna strategija in aktivnost države za preseganje varnostnih
               razmer, ki niso ugodne in ki so še vedno pod evropskimi povprečji.</p>
               <p>Posebej bi pa rad opozoril na stanje v letošnjem mesecu januarju. Vi zagotovo veste
               in gotovo vas je presenetil tragičen podatek, da je v prvih 15 dnevih letošnjega
               januarja na naših cestah kar 17 smrtnih žrtev, kar je skoraj podvojitev glede na isto
               obdobje lani, ko je bilo v tem obdobju, prvih 15 dnevih januarja, 9 mrtvih na naših
               cestah. Seveda je to, ne indikator nekih novonastalih razmer, pa vendarle resno
               opozorilo tudi oblastem, da se spoprimejo z vsemi vzroki takšnih tragičnih posledic.
               Naj povem, da smo na našem ministrstvu že tudi organizirali medresorske sestanke,
               posebej z ministrstvom za promet in zveze, da bi opredelili nekatere ukrepe in
               pripravljamo tudi posebno informacijo za vlado. Posebej pa nameravamo okrepiti
               promocijske aktivnosti in spodbuditi nadaljnje aktivnosti Sveta za preventivno vzgojo
               v cestnem prometu, da bi zaustavili takšen morebitni trend, ki ga, upam, ne najavlja
               začetno obdobje letošnjega leta. Predlagam, da se posvetite v razpravi prenovljenemu
               besedilu programa, ga podprete in s tem vzpostavimo pogoje za dokončen sprejem tega
               programa. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, spoštovani gospod minister. Predlog nacionalnega programa je
               obravnaval odbor za notranjo politiko. Želi predstavnik odbora, poročevalec besedo?
               <stage>(Želi.)</stage> Besedo ima podpredsednik odbora za notranjo politiko, kolega Rupar.</p>
            </sp>
            <sp who="SDZ3:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi! Odbor državnega zbora Republike
               Slovenije za notranjo politiko je na 16. redni seji obravnaval predlog nacionalnega
               programa o varstvu cestnega prometa v republiki, ki ga je v drugo obravnavo
               predložila Vlada Republike Slovenije. Poleg razpravljavcev, članic in članov odbora,
               so v razpravi sodelovali še predstavniki Avto-moto zveze Slovenije, predstavnik Sveta
               za preventivo in vzgojo v cestnem prometu, ter drugi.</p>
               <p>Poslanke in poslanci smo sprejeli nekaj amandmajev, ki jih predlagamo kot amandmaje
               odbora in prosimo za potrditev. Na koncu smo sprejeli tudi sklep, ki se glasi: Glede
               na zgornje odločitve odbora za notranjo politike državnemu zboru odbor predlaga, da
               sprejme predlog nacionalnega programa varnosti cestnega prometa v Republiki
               Sloveniji, druga obravnava, skupaj z amandmaji, ki jih je predlagal. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod podpredsednik odbora. Želi besedo sekretariat? <stage>(Ne želi.)</stage> Besedo
               dajem predstavnikom poslanskih skupin, če tako želijo. Prosim. Kolegica Zupanova,
               imate besedo, da predstavite stališče poslanske skupine Nove Slovenije. Želi potem še
               katera od poslanskih skupin besedo? <stage>(Da.)</stage> Prosim kolegica, imate besedo.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Spoštovani gospod minister, spoštovane
               kolegice in kolegi! Predlog nacionalnega programa poskuša opredeliti ključne
               probleme, kot so hitrost, vožnja pod vplivom alkohola, in daje poseben poudarek
               pešcem, kolesarjem, ter mladim voznikom. Njegov glavni namen je zmanjšati število
               smrtnih žrtev v cestnem prometu.</p>
               <p>Vsaka prometna nesreča, ki jo vidimo, doživimo, ali smo o njej informirani, je
               opozorilo in svarilo. Prvi dnevi tega leta, kot je že gospod minister povedal, so,
               kar zadeva število mrtvih v nesrečah na cestah, črni. Do 13. januarja je na cestah
               umrlo že 13 ljudi. Najbolj smo si zapomnili novoletno jutro, ko je umrlo 5 ljudi.
               Pred kratkim, konec tedna pa, ko je ugasnilo 6 življenj. Praznovanja so žal v veliki
               meri povezana s pitjem alkohola, kar se velikokrat konča na cesti s tragičnimi
               posledicami. O tem govori tudi podatek, da vozniki pod vplivom alkohola na naših
               cestah povzročijo vsako tretjo prometno nesrečo s smrtnim izidom. Vzrok najdemo tudi
               v dejstvu, da Slovenci popijemo približno 50 litrov alkohola na prebivalca, kar nas
               uvršča na tretjo mesto v Evropi. Objektivna okoliščina zla, ki ga povzroča tovrstna
               odvisnost, je statistično, gospodarsko, socialno, družbeno in še kako drugače,
               ogromna. Težje pa je, ko hočemo razumeti, zakaj je tako, in ko hočemo kot posamezniki
               in družba to zlo omejiti. Alkoholizem je moralno in duhovno sporen, še preden začne
               ubijati na cestah in pretepati po družinah, ker razvrednoti konkretnost in enkratnost
               bivanja.</p>
               <p>Psihologi ugotavljajo, da smo Slovenci v prometu nestrpni, netolerantni in
               agresivni. Vozniška kultura je slaba in prav promet toliko bolj odslikava nagnjenja k
               temu, da se pobijamo. Naš način ravnanja je samomorilski, na drugi strani pa smo
               premalo senzibilni.</p>
               <p>Spomnimo se, da po sprejetju zakona o varnosti cestnega prometa je bilo najprej ljudi
               strah, nesreč je bilo manj, toda kmalu je vse teklo po starih tirnicah. Zato smo kot
               zakonodajalec dolžni razmišljati, kako varnostni sistem dopolnjevati in nadgrajevati.
               Sankcije so kratkoročne naloge, vendar pa so še toliko bolj pomembne dolgoročne
               naloge. To pa so osveščanje in informiranje ter vzgoja v vrtcih in šolah. Zlasti še v
               srednjih šolah, ko je čutiti pomanjkanje tega pouka, ko otrok preraste že v odgovorno
               osebo.</p>
               <p>Preprosto pa mislimo, da je potreba vzgoja za življenje, za to življenje, ki je
               hkrati lepo in težko. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolegu Diaciju dajem besedo, predstavil bo stališča poslanske skupine
               stranke mladih. Prosim.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Predlog nacionalnega programa varnosti cestnega prometa v stranki
               mladih podpiramo. Nanj gledamo kot težko pričakovan dokument v sklopu katerega
               želimo, da se v Sloveniji vzpostavi sistematična strategija povečevanja varnosti v
               cestnem prometu, določijo konkretni merljivi cilji oziroma rezultati kot tudi
               tehnični ukrepi in nosilci nalog za njihovo dosego.</p>
               <p>V Stranki mladih Slovenije se strinjamo, da so vzgoja in izobraževanje, tehnični
               ukrepi, nadzor nad spoštovanjem varnostno-pravnih standardov, raziskovanje varnosti
               cestnega prometa, medijske aktivnosti in drugi ukrepi usmerjeni v spremembo
               prometnovarnostnih stališč in ravnanj, najpomembnejše orodje, s katerim lahko država
               veliko pripomore k temu, da bodo njeni državljani v prometu varni.</p>
               <p>Sistemske rešitve, ki bodo natančno opredelile ukrepe za zaščito varnostno najbolj
               izpostavljenih kategorij udeležencev v prometu, pešcev, kolesarjev in mladih voznikov
               osebnih avtomobilov, naj bodo usmerjene v smeri čim boljšega sodelovanja vseh
               pristojnih nosilcev, ki bodo ukrepe izvajali, saj bo le to zagotovilo za uspešno
               realizacijo zastavljenih ciljev.</p>
               <p>Poleg v programu izpostavljenih dveh najpogostejših vzrokov prometnih nesreč, in
               sicer hitrosti ter alkohola, v stranki mladih opozarjamo tudi na izredno slabo cestno
               prometno infrastrukturo. Slabe ceste, pomanjkanje pločnikov, kolesarskih stez,
               nezavarovani prehodi za pešce so v velikem številu nesreč bistveni vzroki zanje. Zato
               menimo, da jih mora država brez sramu opredeliti v takem dokumentu, kot je nacionalni
               program o varnosti v cestnem prometu.</p>
               <p>Ta dejstva, podkrepljena s statističnimi dokazi in strokovno argumentacijo, bodo
               veliko boljša osnova tudi za odločanje o namenjanju potrebnih sredstev za izboljšanje
               cestnoprometne infrastrukture. Zavedati se namreč moramo, da lokalne skupnosti, ki te
               probleme najbolje poznajo, nimajo sredstev, da bi vse kritične pomanjkljivosti
               odpravile same.</p>
               <p>V želji po uspešni in hitri realizaciji zastavljenih ciljev nacionalnega programa, ki
               se v tem primeru kaže v najbolj tragičnem možnem merilu, v žrtvah prometnih nesreč,
               bomo v Stranki mladih Slovenije predlog nacionalnega programa podprli. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa za vaše stališče, kolega Diaci. Kolega Vučko bo predstavil stališča
               poslanske skupine LDS. Imate besedo.</p>
            </sp>
            <sp who="SDZ3:VučkoDušan">

               <speaker>DUŠAN VUČKO:</speaker>

               <p>Hvala, predsednik. V poslanski skupini Liberalne demokracije Slovenije smo
               prepričani, da Republika Slovenija potrebuje takšen program, ki je predlagan, še
               posebej, če se želimo z vidika prometne varnosti približati državam Evropske unije.
               Ocenjujemo, da je nacionalni program varnosti cestnega prometa dober predvsem zaradi
               tega, ker je, prvič, interdisciplinaren, drugič, ker je kompleksen, ima povsem jasno
               opredeljene cilje kot tudi ukrepe. Še zlasti se nam zdi pomembno, da nacionalni
               program porazdeljuje odgovornost za prometno varnost med različne resorjevlade, in to
               ni prepuščeno zgolj policiji.</p>
               <p>V poslanski skupini LDS upamo, da bo nacionalni program varnosti v cestnem prometu
               in njegovo izvajanje pripomoglo k večji prometni varnosti na naših cestah in da bo na
               naših cestah umrlo manj udeležencev v prometu, kar je in mora biti naš skupni cilj.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Vučko. Kolega Jelinčič, v imenu poslanske skupine slovenske
               nacionalne stranke. Prosim.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Predlog nacionalnega programa varnosti cestnega
               prometa v Republiki Sloveniji je pravzaprav šele začetek obširnega in bolj
               temeljitega dela na tem področju. Mislim, da mora biti kar precej različnih segmentov
               življenja in delovanja zajetih in vpetih v ta nacionalni program.</p>
               <p>V slovenski nacionalni stranki podpiramo, seveda, ta program, ker je smiseln, in
               vendar obenem tudi opozarjamo, da to ni več zgolj samo začetek. Ta nacionalni program
               mora biti osnova za izdelavo kompleksnega nacionalnega programa, ki bi zavzemal
               oziroma zajemal mnenja različnih sfer slovenskega delovanja, kakor tudi raznih - kako
               se že reče?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Predstavnikov civilne družbe.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Bravo!</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala. Slovenci smo v prometu enaki vozniki kot drugi Evropejci. Ne razlikujemo se od
               njih tako rekoč v nobenem segmentu in zato ne pristajamo na to, da bi Slovence
               okarakterizirali kot samomorilske voznike, kot voznike pijance ali kaj podobnega.
               Tudi potrošnja alkohola v Sloveniji ni tako velika, da bi jo lahko obešali na veliki
               zvon, konec koncev smo v evropskem povprečju. Ekstremi, ki se dogajajo v Sloveniji,
               se ravno tako dogajajo tudi v Evropi. Razlika pa zagotovo je v tem, da smo edina
               evropska država, ki tako rekoč izvaja občasne oziroma naključne preglede voznikov kar
               tako, ko policaji, ko nimajo drugega dela, ustavljajo ljudi na cesti in potem se v
               veliki meri včasih tudi znašajo nad njimi. Takšnega preventivnega, kot pravijo,
               delovanja Evropa ne pozna Pozna pa Evropa drugačno izhodišče. To je pa izhodišče
               kaznovalne politike, ko se ugotovi, da v primeru alkoholiziranosti je voznik, prvič,
               dosti huje kaznovan, in drugič, pri vprašanju zavarovalnine enostavno ne more
               uveljavljati tega zavarovalniškega zahtevka. Mislim, da bi tu morali storiti v nekem
               bodočem razmisleku in v novem, razširjenem nacionalnem programu varnosti cestnega
               prometa upoštevati tudi to.</p>
               <p>Dejstvo je, da znižanje hitrosti, ki je bila prej 60 kilometrov na uro, na 50
               kilometrov na uro, ni prineslo nobenega izboljšanja v državi. Prineslo je izboljšanje
               morda prvih deset, petnajst dni ali pa dva meseca, kasneje se je pokazalo, da je ta
               ukrep popolnoma neuporaben, še več, neživljenjski, kajti ko so že znižali hitrost na
               50 kilometrov na uro, niso infrastrukturno v mestih uredili na to hitrost nobenih
               semaforskih kompleksov, tako da zeleni val dobiš v Ljubljani takrat, kadar voziš med
               80 in 90 km na uro, nikoli pa ne pri 50 km na uro, kar pa seveda sodi tudi v tisti
               segment gospodarskega delovanja, kajti vsaj dvakrat več bencina se porabi, kajti na
               vsakem semaforju je treba stati. In ne samo poraba bencina, tudi ekološka obremenitev
               okolja je s tem močno povečana.</p>
               <p>Poleg tega sodimo v Slovenski nacionalni stranki, da bi bilo potrebno spremeniti
               tudi nekatere neživljenjske, lahko bi rekel celo bedaste člene v zakonu o prometu.
               Eden od teh je zagotovo tisti, ki določa, od katerega do katerega datuma je potrebno
               imeti zimske gume. Tudi to je unikum v Evropi, kajti drugje regulirajo to zadevo s
               prilagajanjem prometu, pri nas smo pa to povzeli po bivši jugoslovanski ljudski
               armadi, ki je rekla <q>"zimska uniforma se nosi od 11. septembra leta do 22. maja
               naslednjega leta"</q>. Če je v tem času bilo 40 stopinj vročine, to ni nikogar brigalo.
               Moral si imetioblečeno zimsko uniformo, pa če si v njej <q>"crknil"</q>. Mislim, da ta
               primerjava popolnoma vzdrži in smiselno bi bilo urediti to kako drugače. Konec
               koncev, če pogledamo v Kopru, bi skorajda lahko z gotovostjo trdil, gospod minister,
               da zimskih gum ne rabijo.Vendar pa zakon velja za celo državo. So izjeme, vendar v
               okviru teh izjem lahko policaj še vseeno kaznuje nekoga tudi v Kopru.</p>
               <p>Še ena zadeva je, ki je nesmiselna v tem zakonu, predpis, da profesionalni vozniki
               morajo imeti 0,0 promila alkohola v krvi, vendar s tem se v principu v Slovenski
               nacionalni stranki strinjamo. Nikakor pa se ne strinjamo s posledico tega, kadar
               profesionalni voznik tovornjaka vozi moped in ga dobijo, da ima 0,2 promila alkohola
               in mu vzamejo licenco za profesionalno vožnjo tovornjaka. To je nekaj podobnega.
               Morali bi potem potegniti paralelo z ostalimi udeleženci splošnega prometa v
               Sloveniji. In bi morali, recimo, če dobijo na mopedu z 0,5 promila alkohola v krvi
               pilota potniškega letala, potem tudi njemu vzeti profesionalno licenco. Ali pa, če
               dobijo recimo nekoga, ki vozi motorni čoln, za katerega je tudi potreben izpit, vozi
               z nekaj alkohola v krvi, bi mu morali pobrati ravno tako dovoljenja za vožnjo z
               mopedom, z motorjem, z avtomobilom, z avtobusom, s kamionom in kaj jaz vem, kaj še
               vse. Skratka, te zadeve zagotovo sodijo k nacionalnemu programu varnosti cestnega
               prometa v Sloveniji.</p>
               <p>Še na nekaj bi opozoril. Varnost prometa je v veliki meri odvisna od infrastrukture.
               Ogromno število žrtev so pobrali nezavarovani železniški prehodi in na tem področju
               se ni storilo nič. Zato mislim, da je treba tukaj vključiti notri tudi ministrstvo za
               promet in zveze, da te zadeve uredi.</p>
               <p>Ravno tako je potrebno tukaj urediti infrastrukturo nasploh, zato sodim, da bi moral
               naš državni zbor narediti nekaj, da bi se cestni križ v Sloveniji gradil hitreje, da
               se ne bi denarji pretakali neznano kam, da bi se delalo v skladu s slovenskimi
               nacionalnimi interesi, kar pa seveda povleče še eno zadevo, da tudi zaradi varnosti
               cestnega prometa ne bi dajali v gradnjo raznih tunelov Italijanom, ko se je že
               pokazalo, da vgrajujejo slabše kvalitetni cement in da je en slovaški delavec v
               tunelu že skoraj izgubil življenje zaradi tega, ker se je s stropa utrgal en kos in
               padel tik pred njega.</p>
               <p>Kot osnovo ta predlog nacionalnega programa varnosti cestnega prometa v Republiki
               Sloveniji Slovenska nacionalna stranka podpira. Zagotovo pa stoji pred ministrom za
               notranje zadeve še kar precej dela, da bo vključil v naslednji program razširjen
               program, ki mora temeljiti na izhodiščih iz vseh vej slovenskega življenja, in ga
               čaka še kar dosti dela. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Jelinčič. Ali želi še katera od poslanskih skupin predstaviti
               stališče? Želi poslanska skupina DeSUS. Kolega Pohorec, imate besedo.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Hvala lepa za besedo. Tudi mi se pridružujemo temu, da sprejemamo ta nacionalni
               program varnosti v cestnem prometu, da bi iz njega nastala boljša situacija, manj
               mrtvih, manj poškodovanih, manj posledic za našo družbo. Podpiramo večino teh
               ukrepov.</p>
               <p>Predvsem mislim, da je ena od osnovnih naših, mogoče slovenskih hib, da ne znamo
               spoštovati tistega, kar si zapišemo. Ob tem se pa, vsaj meni, postavlja tudi
               vprašanje, ali smo to, kar smo zapisali, zapisali racionalno, strokovno res
               pretehtano in tako, kot pozna zadeve razviti svet. Bom navedel nekaj primerov, ki me
               pač na to navajajo.</p>
               <p>Živim blizu meje in sem dostikrat tudi na oni strani meje, enaka cesta, enak tip
               naselij, pri nas 50 omejitev in od Maribora do Lendava že več skoraj ne moreš nikjer
               voziti, recimo, na spodnji strani Mure, na avstrijski strani 70, sicer naselje, ravno
               tako zgoščeno, še bolj strnjeno, omejitev z dodatno tablo, pri nas tega skorajda
               izjemoma ne poznamo, pa čeprav so pogoji enaki.</p>
               <p>Na cesti Šentilj-Maribor je en ovinek 50 kilometrov omenjitev, ampak 500 metrov pred
               ovinkom in tudi 500 metrov za ovinkom zato, da je prostor za radar, da se lahko tam
               ustavlja in kasira. Ne vem, ali moram še 500 metrov res voziti 50, ko sem že izza
               ovinka. Nekatere stvari nas dobesedno, voznike, spravijo iz tira tako rekoč, nas
               poneumljajo. Čutimo, da bi lahko varno drugače vozili, pa te enostavno predpis
               omejuje in tudi zaradi tega se verjetno dogajajo nesreče. Ne vem, če je ta del ocene
               v tej strategiji zajet. Sodim,da bi morali tudi vse te zadeve, ki smo jih sami sebi
               predpisali, zato da bi bili varnejši, oceniti, ali so res pripomogle k temu, da bi
               bila varnost večja, ali pa so tudi obratni efekti.</p>
               <p>Sicer pa podpiramo predvsem to, da je s ceste treba spraviti alkohol, ker alkohol ne
               sodi za volan. Tu bi morali biti doslednejši oziroma bolj, bi rekel, dosledni.</p>
               <p>Postavlja se tudi vprašanje politike kaznovanja. Če podjetnik zamudi s plačilom
               davka, dobi zamudne obresti. Pri nas mu damo, če naredi prekršek, najprej 50%
               popusta, in če ga v roku ne plača, šele cel tisti del, in če ga sploh ne plača,
               večino ali pa mnoge tudi sploh ne najdemo. Ali je to tudi prav? Pa vendar temu
               vozniku, ki je naredil tri, štiri, pet takih prekrškov, pa ni plačal kazni,
               podaljšamo vozniško, podaljšamo registracijo, vse to mu omogočimo, torej država nudi
               kompleten servis, da se lahko jutri obnaša enako na cesti, nič mu zato skoraj nihče
               več ne more. Kazalo bi torej tudi o teh vprašanjih narediti določeno analizo in jih
               vključiti v končno besedilo tega programa. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. V imenu poslanske skupine, kolega Kelemina.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa, spoštovani predsednik. Spoštovani vsi skupaj! Socialdemokratska stranka
               načeloma podpira koncept nacionalnega programa varnosti cestnega prometa in mislimo,
               da so stvari razmeroma dobro opredeljene in da bo tudi učinek potem pri izvrševanju
               tega nacionalnega programa učinkovit. To so naša osnovna pričakovanja in tudi
               usmeritve kot takšne, s katerimi se strinjamo Vendar bi kljub temu v imenu poslanske
               skupine opozoril na določene, po naši oceni, pomanjkljivosti oziroma mogoče
               nedorečenosti v tem nacionalnem programu.</p>
               <p>Namreč, že v prvi obravnavi smo tudi v naši poslanski skupini in posamično
               opozorili, pa tudi drugi predstavniki poslanskih skupin in posamezni poslanci so
               opozarjali na to, da v tem nacionalnem programu nekako ni upoštevan dejavnik tehnično
               neustrezne cestne infrastrukture v Sloveniji, zaradi katere, po naši oceni, prihaja
               do velikega števila prometnih nesreč, ki v nasprotnem primeru, če bi bila ta tehnična
               opremljenost naše cestne infrastrukture primerna, na višjem nivoju, se prav gotovo
               marsikatera nesreča v Sloveniji ne bi zgodila.</p>
               <p>Marsikdo je na to že opozoril in sam bi tudi v imenu poslanske skupine vprašal
               predlagatelja, zakaj mi teh stvari kot enega pomembnih razlogov za zagotavljanje
               varnosti cestnega prometa v ta nacionalni program nismo vgradili. Mi smo na to
               opozorili, kot sem povedal, v prvi obravnavi, in te stvari so sicer delno upoštevane,
               recimo, če navedemo, na nekaterih mestih, kjer se govori, da je recimo za povečanje
               varnosti potrebna izgradnja prometne infrastrukture in tako naprej, za pešce,
               kolesarje in tako naprej, v samih ukrepih oziroma projektih in ključnih ukrepih.
               Vendar iz samega nacionalnega programa tudi nikjer ni razvidno, na kakšen način se
               bodo zagotavljala ta sredstva, da bi čim prej prišli do, prvič, ustrezne ureditve na
               tem področju, pa tudi učinka, ki bi potem na podlagi tistih analiz, ki ste si jih
               zadali v tem nacionalnem programu, tudi lahko ugotavljali, da je tehnična
               opremljenost, ustrezna cestna infrastruktura prispevala k varnosti cestnega prometa.</p>
               <p>Tukaj ste sicer navedli tudi recimo pri finančnih virih, da bodo ministrstva
               zagotavljala določena sredstva, približno 3,5 milijard na leto, tako na hitro
               izračunano, seveda za uresničevanje tega programa, ni pa predvideno popolnoma nič in
               ni opredeljeno, kako bomo pospešeno se lotili odpravljanja tehnične neustreznosti
               izgradnje naše cestne infrastrukture. Sicerje to naloženo, kot da bo te stvari seveda
               uresničevalo ministrstvo za promet, vendar naša osebna ocena je, da bi to moralo biti
               vključeno v nacionalni program. Ne poznamo razloga, zakaj to ni opredeljeno zdajle,
               in bi prosil potem obrazložitev predlagatelja, ali mogoče mi ne smemo niti našim
               državljanom povedati, da je mogoče najpomembnejši vzrok prometnih nesreč v Sloveniji
               dejansko tehnično neustrezna cestna infrastruktura, ali ne smemo tega povedati Evropi
               ali celo svetu.</p>
               <p>Če se spomnite, na te stvari nas opozarjajo, so nas opozarjali in vem, da smo dobili
               opozorilo s strani Evropske skupnosti, da imamo slabo prometno infrastrukturo. Tudi
               druge države pri turističnih predstavitvah naše države opozarjajo, da je dejansko
               prometna, cestna infrastruktura v Sloveniji izredno slaba. Dejstvo namreč je, da na
               neki ozki prometni prometnici, kjer ni prostora niti za skoraj za dva osebna
               avtomobila za križanje, potem če se tam križata težki kamion in pa mogoče celo
               priklopnik in osebni avto, pa da se še tam najde pešec ali kolesar, tudi bankine niso
               tako urejene. Vemo, da vozišča niso primerna, ker so sesedena, ker so izbokline, ker
               so udobline in tako naprej, kjer kamion, avtomobil, kakorkoli že, če tudi je
               dovoljena hitrost, recimo, 70 km/uro, taka hitrost sploh ni, ta tehnična sposobnost
               te ceste ni taka, da bi omogočila niti tisto dovoljeno hitrost, ki je na tej cesti.
               Ne omogoča. To vam lahko dokažem, na nič koliko primerih. Tam bi bilo potrebno
               hitrost zmanjšati celo na 30 km, če bi hoteli, da tega kamiona ali avtomobila ne bi
               premetavalo levo in desno, gor in dol, da bi potem se ta avtomobil dosti varno
               oprijemal vozišča in da bi tudi potem tisti pešec in kolesar in kdorkoli se najde ob
               cesti, bil kolikor toliko varen.</p>
               <p>Gre tudi za to, da sama tehnična izvedba, se pravi materiali, ki so na naših cestah,
               niso ustrezni. Te stvari bi bilo treba, ali sodi to v nacionalni program ali ne,
               boste povedali, ampak dejansko je res, da je naša struktura materialov neustrezna. To
               je tipičen primer. Jaz vam lahko povem samo en primer. Recimo, če se na cesti naredi
               zaključni sloj iz apnenčastega materiala, to se lahko sami prepričate, ki je seveda
               izredno mehek, se potem sčasoma, ne glede na to, da je to drobljenec, površina,
               povrhu zgladi, asfalt se zbriše in ostane izredno gladka površina. To je primer
               recimo v Dubrovniku, ko je recimo apnenec, marmor položen po tleh, ko so ga ljudje s
               prometom, s hojo, <q>"zglancali"</q> ko led, tako rekoč. In ob vsakem najmanjšem dežju, rosi
               in tako naprej, je to pravo drsališče. Se pravi, že struktura materialov ni ustrezna.
               Ne bi smeli dovoliti strukture materialov na zaključne sloje, ki so tako močno
               obrabni in ki povzročajo take velike zdrse, kot se to pri nas dogaja. Danes vemo, da
               se vsem izredno mudi, da hočemo hitro priti iz enega konca na drugi konec, da je čas
               izredno dragocen in pomemben in pri nekoliko večji neprevidnosti, pri večji hitrosti
               ali pa celo pri dovoljeni hitrosti tehnične sposobnosti cestišča ne zdržijo tiste
               hitrosti.</p>
               <p>To je dejstvo in jaz bi seveda še posebej v imenu poslanske skupine enkrat vprašal,
               zakaj te stvari niso vključene in tudi ukrepi in vse ostale posledice, ki iz tega
               izhajajo, niso vključene v ta nacionalni program oziroma kje potem mi naj te stvari
               obdelamo.</p>
               <p>Ena izmed pomembnih stvari, recimo že v samem uvodu, kjer navajate tudi, da sta dva
               najpogostejša vzroka prometnih nesreč, in sicer hitrost in alkohol, bi prav gotovo
               bilo potrebno dodati tudi zaradi sodobnosti in problema, ki se pojavlja vedno
               pogosteje, tudi mamila. Te stvari bodo, so že aktualne, zato bodo še v prihodnosti
               bistveno bolj aktualne in bi bilo mogoče tudi prav, da bi se te stvari dodale.</p>
               <p>Mi smo sicer sedaj v drugi obravnavi, ko je vloženih tudi nekaj amandmajev, mogoče
               tudi mi v sami poslanski skupini nismo na vse te stvari reagirali in nismo dali vseh
               teh pripomb v samih amandmajih. Nismo pa jih dali predvsem zaradi tega, ker nekako se
               tudi predlagatelj zakona že v osnutku nekako ni naslonil oziroma ni upošteval ali pa
               se ni opredelil, da bi vključil v nacionalni program tudi te elemente, o katerih mi v
               naši poslanski skupini razmišljamo.</p>
               <p>Jaz bi prosil, če se da na ta vprašanja odgovoriti. Načeloma pa bomo ta predlog
               nacionalnega programa podprli. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. V imenu poslanske skupine Združene liste socialnih demokratov, prosim.
           </p>
            </sp>
            <sp who="SDZ3:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Poslanska skupina Združene liste socialnih demokratov bo nacionalni
               program varnosti cestnega prometa v Republiki Sloveniji v drugi obravnavi podprla.
               Prav tako bo podprla tudi predloge amandmajev, ki jih je sprejel odbor, saj le-ti v
               bistvu dopolnjujejo nacionalni program s tistimi pripombami, ki so bile v večini
               primerov izražene že v prvi obravnavi ali pa izražajo večinsko mnenje odbora.</p>
               <p>Menimo, da je nacionalni program varnosti cestnega prometa grajen na statistično
               ugotovljivih podatkih o temeljnih vzrokih za slabo varnost in za veliko število
               človeških žrtev, ki jih jemljejo naše ceste, in za veliko gospodarsko škodo, ki ob
               tem nastaja. Ker ravno iz vzrokov gradi in predvideva tudi ukrepe, s katerimi naj bi
               se varnost na naših cestah povečala, bi rada opozorila na to, da je morebiti ena
               kategorija tistih, ki so najpogostejše žrtve in predstavljajo pravzaprav poleg otrok
               najbolj ogroženo skupino v prometu, in morebiti ti ukrepi za to ogroženo skupino
               vendarle niso tako prepričljivo ali pa tako zelo poudarjeni v nacionalnem programu.
               Govorim o skupini starejših pešcev in kolesarjev, za katere dvomim, da je mogoče
               ugodnejše stanje, zmanjšanje števila nesreč povezovati z vzgojo v cestnem prometu.</p>
               <p>Sicer pa, kot rečeno, se naša poslanska skupina pomembnosti akta, o katerem sklepamo
               in odločamo, zaveda in ga bo zato tudi podprla. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala, kolegica mag. Potrata. S tem smo, če prav razumem, izčrpali predstavitve
               stališč poslanskih skupin. Prehajamo na obravnavo in odločanje o posameznih poglavjih
               predloga. Zboru predlagam, da skladno z drugo alineo 189. člena poslovnika po končani
               razpravi in glasovanju o amandmajih in poglavjih razpravlja in glasuje skupaj o
               preostalih poglavjih, h katerim niso bili vloženi amandmaji. Predlagani sklep ne bo
               sprejet, če mu bo nasprotovala najmanj ena tretjina navzočih poslancev. Ta predlog
               bom dal na glasovanje. Ali želite, gospod minister, besedo? Želite. Prosim. V zvezi s
               čim? S tem predlogom sklepa?</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Vprašanje je bilo izrecno naslovljeno<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Boste kasneje dobili besedo. Jaz sem mislil, da želite besedo k predlogu sklepa. Smo
               v drugi obravnavi. Besedo boste imeli kasneje, če boste želeli, ta hip je pa ne
               morete imeti. Želi kdo besedo v zvezi s tem predlogom sklepa. Prosim, kolega
               Mamić.</p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Zdaj, ali nisem prav razumel<gap n="..."/> Mislil sem govoriti kot poslanec<gap n="..."/> Se
               opravičujem.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ne, ne morete. Naj ponovim. Zboru bom predlagal, da skladno z drugo alineo 189.
               člena poslovnika po končani razpravi in glasovanju o amandmajih in poglavjih državni
               zbor razpravlja in glasuje skupaj o preostalih poglavjih, h katerim niso bili vloženi
               amandmaji. Gre za ta postopkovni predlog, ki ga navadno sprejmemo, da nam to olajša
               odločanje o predlogu. Sicer dvomim, da smo ta hip navzoči in manjka nekaj minut do
               13.00 ure. Ta predlog bom dal na glasovanje. Hkrati bomo tudi ugotovili, ali nas je v
               dvorani dovolj za nadaljevanje seje. Če ne, jo bomo prekinili in nadaljevali ob 14.30
               uri. Ne, ni nas dovolj. Ker je nekaj minut do 13.00 ure, bom zasedanje prekinil.
               Nadaljevali ga bomo ob 14.30 uri.</p>
               <p>Prosim pa, ker imam predlog - v tem času sem ga prejel od ene od poslanskih skupin,
               v zvezi z jutrišnjim potekom seje - predlagam, da se vodje poslanskih skupin ob 14.15
               uri v sobi 217 za deset minut srečamo. Še enkrat, vodje poslanskih skupin ob 14.15 v
               217. Hvala.</p>
               <stage type="time">(Seja je bila prekinjena ob 12.55 uri in se je nadaljevala ob 14.37 uri.)</stage>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane in spoštovani! Nadaljujemo s popoldanskim delom zasedanja. Sporočam vam,
               da sta dodatno opravičena za nadaljevanje 12. seje dne 24.1.2002 Silva Črnugelj od
               12.00 ure dalje in Bojan Kontič od 16.00 ure dalje.</p>
               <p>Ker bomo ugotavljali navzočnost, vas lepo prosim za pozornost. Ugotavljamo
               navzočnost. Navzočih je 46 poslank in poslancev. Državni zbor je sklepčen in lahko
               odloča.</p>
               <p>V dopoldanskem delu smo<gap n="..."/> Se opravičujem! Preden preidemo na obravnavo prekinjene
               točke, nas bo predsednik državnega zbora seznanil z dogovorom na kolegiju oziroma
               posvetu pri predsedniku državnega zbora. Gospod Pahor, izvolite.</p>
            </sp>
            <sp who="SDZ3:PahorBorut">

               <speaker>BORUT PAHOR:</speaker>

               <p>Mislim, da je prav, gospa podpredsednica - hvala za besedo! - da kolegi in kolegice
               vedo za ta dogovor, ki zadeva jutrišnji potek seje in interpelacijo.</p>
               <p>Da bi se izognili zapletu, ki smo mu bili priče v torek pri poslanskih vprašanjih in
               pobudah, s postopkovnimi predlogi, smo se danes soglasno dogovorili naslednje.</p>
               <p>Prvič, jutri začnemo ob 10.00 uri, kot je bilo dogovorjeno, s točko o odgovornosti
               ministra Kopača. Nadaljevali bomo sejo brez odmora do 14.00 ure. Potem bomo sejo
               prekinili, nadaljevali jo bomo v torek ob 14.00 uri, in sejo nadaljevali do konca te
               točke.</p>
               <p>To je dogovor. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>7. točko dnevnega reda smo v dopoldanskem delu prekinili, in sicer je predsednik
               zboru predlagal, da skladno z drugo alineo 189. člena poslovnika po končani razpravi
               in glasovanju o amandmajih in poglavjih razpravlja in glasuje skupaj o preostalih
               poglavjih, h katerim niso bili vloženi amandmaji. Predlagani sklep ne bo sprejet, če
               mu bo nasprotovala najmanj tretjina navzočih poslancev.</p>
               <p>O predlogu proceduralnega sklepa glasujemo. Glasujemo. Navzočih je 57 poslank in
               poslancev. Za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih poglavjih in vloženih amandmajih.</p>
               <p>Pomagali si bomo s poročilom k predlogu nacionalnega programa varnosti cestnega
               prometa odbora za notranjo politiko z dne 14. januar 2002, kjer je odbor po
               opravljeni razpravi sprejel amandmaje. Drugih amandmajev ni.</p>
               <p>Pod zaporednimi številkami 2, 3 in 4 tega poročila se nahajajo amandmaji, ki jih je
               odbor sprejel in ki jih predlaga v sprejem državnemu zboru.</p>
               <p>V razpravo in odločanje dajem poglavje <q>"Uvod"</q> in dva amandmaja odbora k temu
               poglavju. Želi kdo razpravljati? Gospod Kelemina, izvolite.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj.</p>
               <p>Če se čisto dotaknem samo uvoda, o katerem v tem trenutku lahko razpravljamo, bi
               mogoče izkoristil priložnost in bi prosil gospoda ministra, da v tej točki, v uvodu,
               kjer jaz tudi mislim, da bi, in tudi naša poslanska skupina, da bi bilo potrebno
               vključiti še neke dodatne zadeve oziroma tisto, o čemer sem prej govoril in kar smo
               mi že predlagali tudi v prvi obravnavi, da naj bi se vključilo v ta predlog
               nacionalnega programa. Rad bi slišal razloge oziroma mnenje vlade, zakaj te stvari
               niso bile upoštevane pri tem delu uvoda tega nacionalnega programa.</p>
               <p>Kar se pa tiče ostalih amandmajev, ki so predlagani v poglavju I, uvod, pa v bistvu
               se strinjam, da se določene stvari črtajo oziroma dodajo, kot je predlagano. Na samo
               to vsebino nimam osebno pripomb.</p>
               <p>Bi pa prosil res za odgovor, če se ga da vključiti zdajle s strani ministra, da
               odgovori na vprašanja, ki so tudi v razpravi že prej bila izražana.</p>
               <p>Gospod minister zaradi proceduralne možnosti ni imel te pravice, zdajle jo pa ima.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Se opravičujem, gospod Kelemina, seveda gospod minister ima možnost razpravljati,
               ampak seveda ob tem amandmaju, o vsebini, ki je pred nami. Proceduralne možnosti je v
               splošni razpravi gospod minister zagotovo imel. Jo tudi ima. In če je ni izrabil, pač
               očitno je ocenil, da ni potrebno v delu, kjer je imel možnost v razpravi v prvem delu
               odgovarjati. Zagotovo pa gospod minister ob poglavju, ki je odprto pred nami, to je
               uvod, lahko da pojasnilo gospodu Kelemini. Izvolite, gospod minister.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Želel sem pravzaprav pojasniti to, da smo o vprašanju, o katerem je spoštovani
               gospod poslanec govoril, vprašanju tehnične infrastrukture kot pogoja zagotavljanja
               prometne varnosti vendarle tudi v samem dokumentu namenili že pozornost. Morda res ne
               na način kot bi kolega poslanec to želel, a vendarle.</p>
               <p>Opozoril bi na stran 8, kjer je izrecen napotek oziroma kar obveznost, kakšni naj
               bodo projekti, tistih pet projektov, o katerih vseskozi govorimo. V točki A je
               izrecno zapovedano, da mora vsak projekt vsebovati tudi tehnične ukrepe oziroma, kot
               se tu izražamo, inženiring.</p>
               <p>Posebej pa bi rad opozoril tudi to, da je pri vsakem od petih projektov na splošno
               podana zahteva tudi za tehnično plat oziroma za infrastrukturno plat. V predlogu
               konkretnih ukrepov oziroma posameznih projektov, to je v tem zadnjem delu dokumenta,
               ki smo ga pripravili v času od prvega do drugega branja, kjer so konkretno navedeni
               ukrepi, je pa v poglavjih o tehničnih ukrepih dovolj nadrobno opisano, kakšne ukrepe
               pravzaprav imamo pri posameznih projektih v mislih. Rad bi povedal, da je pri
               projektu Hitrost izrecno našteto, na primer, naslednje: uvajanje prometnih znakov s
               spremenljivo prometno signalizacijo, prilagojeno prometnim tokovom, večanje območij
               za pešce v naseljenihkrajih, gradnja kolesarskih poti ob cestah, izgradnja pločnikov,
               gradnja ploščadi in pragov, večje število krožnih križišč, videonadzorni sistem,
               vgrajevanje sistemov za nadzor hitrosti itn.</p>
               <p>Podobno podrobno so ti ukrepi v tem dodatnem gradivu razdelani pri projektu Pešec in
               kolesar. Rad bi opozoril na primer, na naslednje tehnične ukrepe: izgradnja točkovnih
               ukrepov, prehodi za pešce, kolesarje, izgradnja prostorskih ukrepov, varna pot v
               šolo, območje za pešce, stanovanjske cone, izgradnja splošnih ukrepov in
               razsvetljava, hodniki za pešce, krožišča, kolesarska infrastruktura itn., da ne bom
               navajal vsega tega do podrobnosti.</p>
               <p>Rad bi argumentiral le to, da se zavedamo velikega pomena tehnične infrastrukture za
               prometno varnost in da smo pri oblikovanju tega programa izhajali iz tega spoznanja
               in se v tem delu samo pridružujem stališču, ki je bilo izraženo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo ob amandmajih k poglavju Uvod. Prehajamo na
               odločanje o amandmaju pod ena. Glasujemo. Navzočih je 48 poslank in poslancev, za je
               glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod zaporedno številko dve. Glasujemo. Navzočih je 46 poslank
               in poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o poglavju I. Uvod v celoti. Glasujemo. Navzočih je 49 poslank in
               poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je poglavje v celoti sprejeto.</p>
               <p>Prehajamo na razpravo in odločanje o poglavju II. - Cilji, projekti, ključni ukrepi
               - h kateremu sta bila vložena dva amandmaja. Vse to so amandmaji odbora, da se ne
               ponavljam. Želi kdo razpravljati? Ker ne, prehajamo na odločanje. Najprej o amandmaju
               pod ena. Glasujemo. Navzočih je 50 poslank in poslancev, za je glasovalo 45, proti
               nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma pod ena sprejet.</p>
               <p>Odločamo še o amandmaju pod dve. Glasujemo. Prvo glasovanje ni bilo uspešno. Mislim,
               da nas je v dvorani toliko, da smo zagotovo sklepčni. Zato prosim za nekaj
               pozornosti. Le pritisk na katerokoli izmed tipk seveda poda glasovanje, ki je
               veljavno. Drugič glasujemo o amandmaju pod zaporedno številko 2. Glasujmo! Navzočih
               je 49 poslank in poslancev. Za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o poglavju 2 v celoti. Glasujmo! Navzočih je 51 poslank in poslancev. Za
               je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je poglavje v celoti sprejeto.</p>
               <p>Prehajamo na razpravo in odločanje o poglavju III. Opredelitev ključnih
               organizacijskih in funkcionalnih problemov ter strateškega načrta in o dveh
               amandmajih k temu poglavju. Želi kdo razpravljati? Ker ne, prehajamo na odločanje.
               Najprej glasujemo o amandmaju pod 1. Glasujmo! Navzočih je 47 poslank in poslancev.
               Za je glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Glasujemo o amandmaju pod 2. Glasujmo! Spet premalo pozornosti. Drugič bomo
               glasovali o amandmaju pod zaporedno številko 2. Glasujmo! Navzočih je 52 poslank in
               poslancev. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma pod 2 sprejet.</p>
               <p>Odločamo še o tretjem poglavju v celoti. Glasujmo! Navzočih je 52 poslank in
               poslancev. Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je tretje poglavje v celoti sprejeto.</p>
               <p>Prehajamo na razpravo in odločanje o 7. poglavju Konstituiranje organa in amandmaje
               odbora k temu poglavju. Želi kdo razpravljati? Ker ne, prehajamo na odločanje.
               Glasujmo! Navzočih je 46 poslank in poslancev. Za je glasovalo 40, proti nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o poglavju v celoti. Glasujmo! Lepo prosim za potrebno pozornost! Drugič
               bomo glasovali o 7. poglavju v celoti. Glasujmo! Navzočih je 50 poslank in poslancev.
               Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je poglavje sprejeto.</p>
               <p>Prehajamo na razpravo in odločanje o 8. poglavju Izobraževanje in usposabljanje in
               amandmaju odbora k temu poglavju. Želi kdo razpravljati k 8. poglavju? Ker ne,
               prehajamo na odločanje, najprej o amandmaju. Glasujemo. Navzočih je 49 poslank in
               poslancev, za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 8. poglavju v celoti. Glasujemo. Navzočih je 46 poslank in poslancev,
               za je glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je poglavje sprejeto.</p>
               <p>Prehajamo na razpravo in odločanje o 9. poglavju - Informatika - in amandmaju odbora
               k temu poglavju. Želi kdo razpravljati? Ker ne, prehajamo na odločanje. Glasujemo.
               Navzočih je 51 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 9. poglavju v celoti. Glasujemo. Navzočih je 48 poslank in poslancev,
               za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je poglavje v celoti sprejeto.</p>
               <p>Prehajamo na razpravo o preostalih poglavjih, h katerim niso bili vloženi amandmaji.
               Želi kdo besedo? Ker ne, prehajamo na odločanje. Glasujemo. Navzočih je 51 poslank in
               poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da so preostala poglavja sprejeta.</p>
               <p>V razpravo dajem še naslednji predlog sklepa - se opravičujem.</p>
               <p>Prehajamo na razpravo o naslovu nacionalnega programa. Želi kdo razpravljati? Ker
               ne, prehajamo na odločanje o naslovu. Glasujemo. Navzočih je 48 poslank in poslancev,
               za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je naslov nacionalnega programa v celoti sprejet.</p>
               <p>V razpravo dajem še naslednji predlog sklepa: <q>"Predlog nacionalnega programa za
               tretjo obravnavo pripravi vlada Republike Slovenije."</q> Želi v zvezi s predlaganim
               sklepom kdo razpravljati? Ker ne, prehajamo na odločanje o navedenem predlogu sklepa.
               Glasujemo. Navzočih je 50 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet. S tem zaključujem to točko dnevnega
               reda. Gospodu ministru, državnemu sekretarju in predstavnicam sekretariata se za
               sodelovanje najlepše zahvaljujem.</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  DELOVNIH RAZMERJIH.</title>
               </p>
               <p>Predlog zakona je v obravnavo zboru predložila vlada Republike Slovenije. Med nami
               pozdravljam gospoda ministra in ga sprašujem, ali želi besedo? Minister za delo,
               družino in socialne zadeve, dr. Vlado Dimovski, izvolite.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Spoštovana predsedujoča, cenjene poslanke in poslanci! Pred vami je zakon o delovnih
               razmerjih, pripravljen za drugo obravnavo.</p>
               <p>Državni zbor Republike Slovenije je na seji dne 10.3.1999 opravil prvo obravnavo
               predloga zakona o delovnih razmerjih in sklenil, da je predlog zakona primerna
               podlaga za pripravo predloga zakona za drugo obravnavo.</p>
               <p>V dodatnih sklepih je državni zbor Republike Slovenije vladi Republike Slovenije
               naložil, da, prvič: pri pripravi predloga zakona za drugo obravnavo zagotovi
               skladnost rešitev predlogov zakonov in predlogov sprememb zakonov z
               delovno-socialnega področja; in drugič, naj se v izvršilne predpise, ki urejajo
               izvajanje ukrepov aktivne politike zaposlovanja, vključujejo tudi samostojni
               podjetniki ter mala in srednja podjetja.</p>
               <p>Glede na stališča državnega zbora, da naj predlagatelj prouči in ustrezno upošteva
               pripombe sekretariata za zakonodajo in pravne zadeve, smo ustrezno preoblikovali
               določbe predloga zakona.</p>
               <p>V zvezi s pripombo sekretariata o navezavi spremembe koncepta delovnega razmerja z
               naravnanostjo sistemov socialne varnosti smo ugotovili, da gre za opozorilo na
               potrebo po usklajenosti in konsistentnosti zakonskih rešitev z delovnopravnega in
               socialnovarstvenega področja. Zato so bile v okviru priprave predloga tega zakona
               opravljene potrebne spremembe zaradi uskladitev z novimi rešitvami, in sicer: zakona
               o zaposlovanju in delu tujcev, s predlaganimi rešitvami predloga zakona o starševstvu
               in družinskih prejemkih, novega zakona o pokojninskem in invalidskem zavarovanju ter
               zakona o varnosti in zdravju pri delu, zakona o zdravstvenem varstvu in zdravstvenem
               zavarovanju ter spremembami in dopolnitvami zakona o zaposlovanju in zavarovanju za
               primer brezposelnosti. Izhodišča, ki so nas vodila pri pripravi predloga zakona za
               drugo obravnavo, so: prvič, zagotovitev pravicdelavcem; drugič, ustvarjanje pogojev
               za nova delovna mesta; in tretjič, razvojne usmeritve in zakonodaja Evropske unije.</p>
               <p>Naj naštejem le nekaj pomembnih pridobitev predloga zakona o delovnih razmerjih, in
               sicer.</p>
               <p>1. Uzakonitev individualne pogodbe o zaposlitvi v pisni obliki, v kateri so jasno
               opredeljene pravice in obveznosti delavca.</p>
               <p>2. Prepoved diskriminacije iskalca zaposlitve ali delavca glede na spol, raso, barvo
               kože, starost, zdravstveno stanje oziroma invalidnost, versko, politično ali drugo
               prepričanje, članstvo v sindikatu, nacionalno in socialno poreklo, družinski status,
               premoženjsko stanje, spolno usmerjenost ali druge okoliščine. Poleg tega morajo biti
               ženskam in moškim zagotovljene enake možnosti in enaka obravnava pri zaposlovanju,
               napredovanju, usposabljanju, izobraževanju, prekvalifikacija, plačah in drugih
               prejemkih iz delovnega razmerja, odsotnosti z dela, delovnih razmerah, delovnem času
               in odpovedi pogodbe o zaposlitvi.</p>
               <p>3. V zakonu je vnesena definicija, majhnega delodajalca, in sicer je to delodajalec,
               ki ima zaposlenih 10 ali manj delavcev.</p>
               <p>4. Gre za časovno omejitev zaposlovanja za določen čas in prepoved veriženja pogodb
               o zaposlitvi za določen čas istemu delavcu za isto delo.</p>
               <p>5. Gre za določitev sestavine plače, ki je vsota osnovne plače, delovne uspešnosti
               in dodatkov za posebne pogoje dela.</p>
               <p>6. Gre za zakonito povračilo stroškov v zvezi z delom, regresa za letni dopust in
               odpravnine pri upokojitvi. Prej zakonske določbe o tem ni bilo, so pa to urejale
               kolektivne pogodbe.</p>
               <p>7. Gre za povišanje dni letnega dopusta s sedanjih 18 na minimalno 4 tedne.</p>
               <p>8. Gre za ureditev prepovedi dela otrok.</p>
               <p>9. Gre za podrobnejša pooblastila inšpektorju za delo.</p>
               <p>10. Zagotovljeno je posebno varstvo nekaterih kategorij delavcev, in sicer žensk,
               delavcev, ki še niso dopolnili 18 let starosti, invalidov in starejših delavcev.</p>
               <p>V uvodu sicer ne bi želel zahajati v podrobnosti, bom pa s sodelavkami z veseljem
               odgovarjal na vaša vprašanja in pojasnil posamezne člene in amandmaje.</p>
               <p>Spoštovani. Veliko časa je preteklo, da je bil zakon pripravljen za drugo obravnavo,
               vendar je bil ta čas potreben, da smo lahko izoblikovali takšen predlog zakona, ki je
               primeren za naš čas in naš prostor. Mislim, da k temu navaja tudi dejstvo, da je bil
               zakon skorajv vseh členih usklajen s socialnimi partnerji. Menim, da je zakon
               pripravljen tako, da vnaša potrebne spremembe z vidika fleksibilnosti trga dela,
               hkrati pa ščiti zaposlene in ob vstopu v Evropsko unijo upošteva predpise, ki jih
               bomo morali upoštevati kotdržava članica. Hvala lepa za pozornost.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Prosim poročevalca, da predstavi
               mnenje odbora o predlogu zakona. Predsednik, gospod Stanislav Brenčič.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospa podpredsednica. Lepo vas pozdravljam, kolegice in kolegi,
               gospoda ministra s sodelavkama.</p>
               <p>Predlog zakona je matično delovno telo, to je odbor za zdravstvo, delo, družino,
               socialno politiko in invalide obravnavalo tako na 14. kot tudi na 15. redni seji
               7.12., 10.1. in 11.1. in predlog zakona tudi pripravilo za plenarno odločanje.</p>
               <p>Članicam in članom odbora je bila posredovana cela vrsta gradiv: tako amandmajev
               vlade, kot mnenje sekretariata, kot mnenje komisije državnega sveta, kot pripombe
               gospodarske zbornice, amandma gospodarske zbornice, kot pripombe „studie
               participatic”, pripombe predsedstva zveze društev za kadrovsko dejavnost Slovenije in
               pa amandmaji poslanskega kolega Romana Jakiča.</p>
               <p>Predlog zakona je uvodoma predstavil gospod minister s sodelavci, zato ne bi
               ponavljal, ker je pred mano to tudi bilo ponovljeno. Treba pa se je ustaviti pri,
               seveda, mnenju sekretariata. Člani odbora so se seznanili z obširnim in pisnim
               mnenjem sekretariata za zakonodajo in pravne zadeve in je bilo na seji odbora tudi
               ustno predstavljeno. Sekretariat ugotavlja, da je na podlagi sprejetih stališč
               državnega zbora ob prvi obravnavi predloga zakona predloženo gradivo precej
               spremenjeno in tudi razširjeno, saj sedaj obsega kar 238 členov. Predlagatelj je
               upošteval večino stališč iz prve obravnave in ustrezno razrešil postavljene dileme,
               vendar pa bi po mnenju sekretariata predloženo gradivo moralo biti bolj jasno
               zapisanooziroma ustrezno obrazloženo, saj gre za enega najpomembnejših zakonov, ki
               jih sprejema državni zbor.</p>
               <p>Bistvena pripomba sekretariata se je nanašala tudi na spremenjeno vlogo sindikata,
               predvsem do ustanovno zajamčene pravice do enakopravnosti delavcev, ne glede na to,
               ali so člani ali ne sindikata. Predstavnica sekretariata je pripombe podala k
               posameznim členom predloga zakona in nekaterim vloženim amandmajem predlagatelja. V
               razpravi je predstavnik poslanske skupine Nove Slovenije in član odbora poudaril, da
               je treba zakon obravnavati in sprejeti, saj za to področje še vedno velja zakonodaja
               nekdanje Jugoslavije, kar seveda za Slovenijo ni dobro. Tudi praksa nakazuje, da je
               nujno potrebno sprejeti sodoben zakon, ki bo omogočal več prožnosti.</p>
               <p>Besedilo posameznih členov je res nekoliko nejasno, vendar bi se to z amandmaji
               lahko odpravilo. Podobno stališče je zavzel tudi predstavnik socialdemokratske
               stranke, ki je predlagal, da bi ob obravnavi posameznih amandmajev in členov
               poskušali na podlagi pripomb sekretariata predlog zakona še dopolniti.</p>
               <p>Nekateri člani odbora so glede na obširne pripombe sekretariata celo predlagali, da
               bi se o predlogu zakona ponovno opravila prva obravnava oziroma da se predlog zakona
               uvrsti in obravnava na januarski seji državnega zbora. To se je namreč dogajalo še v
               decembru, ko smo želeli pripraviti zakon za decembrsko sejo. V tem času bi se tako
               lahko, glede na mnenje sekretariata, tudi pripravili ustrezni amandmaji.</p>
               <p>Predstavniki predlagatelja so nasprotovali predlogu, da bi se o zakonu ponovno
               opravila prva obravnava, saj je bil predlog zakona o delovnih razmerjih izjemno dolgo
               usklajevan, pri tem, da bo pred Evropsko unijo težko zagovarjati stališče, zakaj
               zakon še vedno ni sprejet. O predlogu zakona je bila podpisana tudiizjava v okviru
               ekonomsko-socialnega sveta in predloženi amandmaji predlagatelja so rezultat dolgih
               in kompromisnih pogajanj ter usklajevanj.</p>
               <p>V nadaljevanju so na osnovi pripomb zainteresirane javnosti in pa sekretariata
               oziroma tudi ostalih institucij člani odbora v razpravi oblikovali tudi celo vrsto
               svojih amandmajev in se opredeljevali do amandmajev, ki jih je predložila vlada.</p>
               <p>V pregledu je našteta cela vrsta amandmajev, ki so dobili s strani članov in članic
               odbora podporo. Potem pa je treba povedati, da niso bili podprti amandmaji vlade k
               134. členu, tega je pozneje, tudi z obvestilom vlada umaknila in pa amandma poslanca
               Romana Jakiča k 171. členu. Odbor je predvsem zaradi argumentov, navedenih oziroma
               ugotovljenih v mnenju sekretariata tudi oblikoval celo vrsto amandmajev, s katerim je
               tako rekoč odpravil pomanjkljivosti, tako v osnovni členitvi zakona kot tudi v
               amandmajih vlade. V pregledu oziroma v poročilu je na več straneh potem tudi
               obrazloženo in navedeno, je navedena vsa številčnost teh amandmajev, tako da jih ne
               bi sedaj niti navajal, ste jih pa lahko, če ste kolikor toliko prešli poročilo, lahko
               tudi spoznali in se z njimi soočili.</p>
               <p>Po končani obravnavi je odbor še predložil državnemu zboru neke vrste sklep, s
               katerim predlaga, da državni zbor predlog zakona o delovnih razmerjih obravnava
               skupaj z amandmaji odbora in amandmaji, ki jih odbor podpira.</p>
               <p>Treba pa je poudariti, da je k predlogu zakona bilo vloženih danes v bistvu tik pred
               13.00 uro še kar cela vrsta amandmajev. Zato je bilo treba v strokovnih službah
               odbora pripraviti nov pregled amandmajev in tudi oblično in pravno monotehnično
               vključiti te amandmajev v že vsebovane amandmaje v pregledu. Zato se zna zgoditi, da
               bi morda nov pregled, spremenjen pregled amandmajev nekoliko zamujal, za kar se v
               imenu strokovnega osebja odbora vnaprej opravičujem. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? <stage>(Ne.)</stage> Več poslanskih skupin se je
               pisno prijavilo k razpravi, zato bom samo z vrstnim redom seznanila kolege poslance
               in poslanke, do zdaj prijavljenih, da se lahko pripravijo: gospod Vizjak, gospod
               Drobnič, Brenčič, Štemberger, Peče. Mnenje poslanske skupine Socialdemokratske
               stranke Slovenije bo predstavil mag. Andrej Vizjak. Izvolite.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Spoštovana podpredsednica! Spoštovani gospod minister, predstavnice ministrstva za
               delo! Spoštovane kolegice in kolegi! V Sloveniji je prehod v nov družbeni sistem z
               jasno izraženimi lastninskimi temelji in tržnim gospodarstvom močno posegel tudi na
               področje razmerja med delodajalcem in delavcem. Žal pa deset let po osamosvojitvi
               področje delovnih razmerij še ni doživelo celovite zakonodajne reforme. Zato zakonska
               ureditev na mnogih mestih ni jasna, je neusklajena in preprosto ne ustreza
               spremenjenim družbenim razmeram oziroma ni pisana na kožo času, v katerem živimo. V
               obdobju tranzicije, ko je večina podjetij izpeljala postopke lastninjenja,
               preoblikovanja oziroma prestrukturiranja, delovnopravna zakonodaja marsikje ni bila
               kos novim razmeram, v katerih so se posledično znašli delavci. Zlasti pa ni deloval
               in še danes ne deluje učinkovit sistem sodnega varstva delavcev. Delovnopravna
               zakonodaja potrebuje zato čimprej celovito reformo, ki bo v skladu s spremenjenimi
               družbenimi razmerami predstavljala ustrezen okvir pravnih norm, znotraj katerega bodo
               delodajalci in delojemalci pogodbeno uredili medsebojne pravice, obveznosti in
               odgovornosti.</p>
               <p>Pri določanju okvira pravnih norm in s tem oblikovanju delovnopravne zakonodaje, ki
               omejuje pogodbeno svobodo delodajalcev in delavcev, se v Socialdemokratski stranki
               zavedamo določenega paradoksa. Kajti v pogodbenem odnosu je potrebna visoka, vendar
               selektivna raven zaščite pravic in varnosti zaposlitve delavcev, hkrati pa moramo
               ponuditi in omogočiti fleksibilne oblike zaposlovanja <stage>(delo s skrajšanim delovnim
               časom, delo na domu in delovno razmerje za določen čas)</stage>.</p>
               <p>Pri nastajanju in oblikovanju ter spreminjanju delovnopravne zakonodaje oziroma
               okvira teh pravnih norm je najpomembnejši socialni dialog, v katerem predstavniki
               delodajalcev in delojemalcev izoblikujejo rešitve in dogovore. V Socialdemokratski
               stranki stojimo na načelu, da pri vprašanjih, kjer dogovora ni in dogovora ni bilo,
               zagovarjamo rešitve, ki so na strani oziroma ki jih zagovarjajo tudi predstavniki
               šibkejše strani v tem odnosu, to so predstavniki delavcev.</p>
               <p>Pri tem bi opozoril na še eno zelo bistveno zadevo, in sicer, da kljub v ustavi
               zapisani določbi, da je Slovenija pravna in socialna država, rešujejo delovna in
               socialna sodišča spore bistveno prepočasi in delavcem ne zagotavljajo sojenja v
               razumnem času. Zlasti pereči so spori, ki zadevajo prenehanje delovnega razmerja in
               pravice, ki izhajajo iz delovnega razmerja, zlasti pravice do plače in ustreznih
               denarnih zahtevkov. Zato je razmeroma neučinkovito in tudi prepočasno delovanje
               temeljni vzrok tudi za številne kršitve pravic delavcev, kajti če vemo, da sodni
               sistem in sodno varstvo ne deluje, je to argument oziroma je to vzrok, zakaj tudi
               številni delodajalci kršijo in se namenoma zanašajo na neučinkovito sodno varstvo
               pravic delavcev.</p>
               <p>Zato v Socialdemokratski stranki vztrajamo na spremembah zakonodaje, ki bodo
               poenostavile postopke in pospešile reševanje sodnih zadev na delovnih in socialnih
               sodiščih ter s tem tudi zavezale oziroma dosegle neko preventivno zaščito varstva
               pravic delavcev.</p>
               <p>O predlaganem besedilu predloga zakona za drugo branje s številnimi amandmaji bi
               bilo treba povedati predvsem sledeče: da se pravice delavcev ne zagotavljajo samo z
               zakonom določenem obsegom pravic delavcev, ampak da se določajo tudi z učinkovitim
               sistemom varstva teh pravic. Tu se mi zdi najpomembnejša šibkost in slabost
               predlagane rešitve v tem besedilu in bi pri tem izpostavil, da je vlada, predvsem pa
               ministrstvo za pravosodje, bistveno poseglo v dogovor socialnih partnerjev, se pravi,
               sindikatov in delodajalcev, glede zagotavljanja v zakonu dogovorjenih pravic
               delavcev. Zato smo v Socialdemokratski stranki pripravili amandma in smo ga tudi
               uspeli zagovarjati in doseči, da je amandma povzel odbor za zdravstvo, delo, družino,
               socialno politiko in invalide, kjer je s povečano pristojnostjo inšpekcij dela
               zagotovil neko tisto prvo neposredno, hitro varstvo pravic delavcev, da inšpekcija za
               dela kot nek arbiter v očitnih primerih kršitev predpisov s strani delodajalca,
               posreduje in s tem seveda tudi učinkovito zagotovi varstvo pravic delavcev.</p>
               <p>Poudaril bi, da zakonska pravica, ki jo lahko delavec uveljavi šele po petih letih
               pravdanja ali še v daljšem časovnem obdobju, to ni pravica in je popolnoma neumestno,
               da je kjerkoli zapisana. Kajti, če se nekdo za neko stvar pravda pet let in potem na
               koncu tudi spor dobi, to ne pomeni nič.</p>
               <p>Poudariti je treba, da je v proceduri priprave zakona za drugo branje ta procedura
               potekala kar čez nekaj vlad in seveda je besedilo, ki pred nami z amandmaji, v
               dokajšnji meri povzeto besedilo oziroma sloni na besedilu, ki ga je pripravila tudi
               Bajukova vlada pod ministrom dr. Miho Brejcem, ki je vodil socialni dialog in,
               seveda, ga je uspešno končal tudi sedanji minister dr. Dimovski. Zato vemo, da so te
               rešitve, ki jih imamo pred seboj, tudi rešitve, ki so dejansko nastajale čez daljše
               časovno obdobje in so dogovorjene in zato v obseg pravic, ki so dogovorjene s
               socialnim dialogom, socialdemokrati ne bomo posegali, ne nameravamo z amandmaji
               posegati, seveda pa nameravamo socialdemokrati posegati v učinkovito branjenje teh
               pravic napram delodajalcem. To pomeni, da zagotovimo čim učinkovitejši sistem in
               preventivni sistem, da do kršitev zakonodaje in seveda tudi kolektivnih pogodb ne
               prihaja. To, in žal vidimo zgolj v možnosti povečanih pristojnosti inšpekcije za dela
               in seveda tudi nakazane rešitve arbitraže, ki pa je seveda tu prepuščena neki
               možnosti in ni zaveza.</p>
               <p>Na podlagi končanega socialnega dialoga med partnerji je bilo jasno s strani
               sindikatov in s strani delodajalcev povedano, da bodo najostreje obsodili vsakega, ki
               bo posegal v ta socialni dialog, in prav ministrstvo za pravosodje je iz zelo plehkih
               razlogov poseglo v ta socialni dialog in črtalo tretji odstavek 222. člena
               dogovorjenih rešitev. Menimo, da bi ministrstvo za pravosodje bistveno več svojega
               časa namenilo raje rešitvam poenostavitve postopkov pred delovnimi in socialnimi
               sodišči oziroma v iskanje rešitev, da pride delavec do rešitve oziromado ustrezne
               zakonske rešitve prej in v razumnem času, da mu ta rešitev lahko sploh kaj pomeni.</p>
               <p>Naj ilustriram zgolj na enem primeru, kaj pomeni delavcu sodba sodišča, če danes
               zgubi službo, seveda si jo mora zaradi eksistenčnih težav iskati in si jo poišče v
               roku šestih mesecev, sodbo, pa dobi čez tri leta, s katero mu je priznano, da je pač
               iz neutemeljenih razlogov izgubil službo. To ni nič, to ni zaščita pravice delavca in
               dokler bomo imeli tako sodno varstvo in tak sistem zaščite pravic, bo redno in
               pogosto prihajalo do kršitev, kar opozarja nenazadnje tudi varuh človekovih pravic v
               svojih vsakoletnih poročilih.</p>
               <p>Socialdemokrati smo predlagali tudi druge amandmaje k temu zakonu, predvsem
               amandmaje, ki se nanašajo na konkurenčno klavzulo, tudi amandmaje, ki se nanašajo na
               denarno odškodnino v primeru neizrabljenega letnega dopusta; amandmaje, glede
               koriščenja letnega dopusta, za tiste, ki seveda niso mogli izrabiti letnega dopusta v
               tekočem letu. Predlagali smo pa tudi bistveno stvar, in sicer dodatni sklep - to že
               na odboru za delo in ga bomo ponovili tudi v tem plenarnem delu - to je, da
               ministrstvo za delo do tretje obravnave pripravi poseben člen zakona, kjer bodo
               definirani pojmi in stavčne oziroma besedne zveze v samem zakonu. Kajti moramo se
               zavedati, to bo zakon, ki je eden najbolj uporabljenih zakonov v Sloveniji, berejo ga
               številni, tako delavci, delodajalci, predstavniki delavcev, predstavniki
               delodajalcev. In menimo, da mora biti vsaka nedvounost zminimizirana oziroma jo ne
               sme biti in zato morajo biti pojmi jasni.</p>
               <p>V razpravi je bilo omenjeno številno, so bili številni primeri, kjer pojmi niso
               jasni. Na to je ne nazadnje opozoril tudi sekretariat za zakonodajo. Zato menimo, da
               bi temu poglavju oziroma temu bilo treba posvetiti še več pozornosti in še več
               prostora v samem zakonu.</p>
               <p>Skratka, v Socialdemokratski stranki z nekaterimi rešitvami socialnega dialoga ne
               soglašamo, vendar jih priznavamo. Priznavamo jih kot rezultat napornega, dolgoletnega
               socialnega dialoga in zato v te dogovore s svojimi amandmaji nismo posegali, seveda
               smo pa, poudarjam še enkrat, posegali v učinkovit sistem oziroma v učinkovitejši
               sistem varstva pravic, dogovorjenih pravic, v zakonu. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavil mag. Janez
               Drobnič. Izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Lep pozdravljam predstavnike vlade, lep pozdrav vam kolegice in kolegi.</p>
               <p>Dovolite, da predstavim mnenje Nove Slovenije o drugem branju zakona o delovnih
               razmerjih. Zakon o delovnih razmerjih je pravzaprav mala delavska ustava, ki pa se
               sprejema že zelo dolgo časa. V Novi Sloveniji sprejetje zakona o delovnih razmerjih
               podpiramo, zato ker seje od takrat, ko so bili sprejeti veljavni zakoni, že zelo
               spremenilo. Spremenile so se politične, gospodarske in družbene razmere. Tudi ni
               dostojno, da imamo še stari jugoslovanski zakon oziroma dva zakona, ki določata ta
               pomemben del urejanja zaposlovanja, dela in gospodarstva. Delodajalci so v začetku
               postavilipredvsem dva cilja: da postanejo delovna razmerja prožna in, drugič, da se
               znižajo stroški poslovanja. Na drugi strani, kot smo lahko sledili sindikatom, niso
               nasprotovali temu, da so delovna razmerja prožna, zato ker se s tem vzpostavlja tudi
               fleksibilentrg dela in zagotavljanje enakih možnosti za zaposlitev. Seveda, niso pa
               delojemalci bili za to, da se znižujejo pravice, raven pravic. Spoštujemo to, kar so
               se socialni partnerji dogovorili. Vendar pa bi radi v Novi Sloveniji vas seznanili, s
               čim pa se ne strinjamo glede tega usklajevanja.</p>
               <p>Sodobna delovna razmerja in gospodarstvo se spreminja. Nekdaj predvsem
               antagonistična razmerja med delojemalci in delodajalci se spreminjajo v kooperativna;
               sodobna industrijska demokracija govori o tem. Kje je razlog temu? Razlog je v tem,
               da vse več delavcev ima visoko izobrazbo, vse večji del gospodarstva predstavlja
               servisni sektor, vse več je neodvisnih zaposlitev, in zato se tudi spreminja to
               dogovarjanje, dogovarjanje v smislu sodelovanja, predvsem na tistih področjih, ki se
               tičejo dela, organizacije dela in internih zadev v podjetju.</p>
               <p>In zdaj smo že torej tam, kjer je glavna ost usmerjanja Nove Slovenije: namesto
               avtentičnih interesov delavcev se je dalo prevelik poudarek sindikatom, poudarek
               sindikatom in določene pristojnosti, ki jih ne bodo mogli v interesu delavcev
               zastopati in izpeljati. Naložili so si preveliko breme. In če upoštevamo še dejstvo,
               da naša sodišča delujejo prepočasi, da je vprašanje, kaj bo z arbitražnimi postopki,
               kajti ti postopki bodo določeni v kolektivnih pogodbah, se usoda delavcev ne kaže
               ravno v dobri luči. Torej, iz tega zakona se da razbrati, da se v ustrezni meri ne
               zagotavlja najširšega interesa delavcev pred parcialnimi interesi sindikatov.</p>
               <p>V delovnih organizacijah, v podjetjih, lahko legitimno zastopajo predvsem delavsko
               voljena predstavništva. To bi morali v zakonu omogočiti. Omogočiti, še enkrat povem,
               da tam, kjer pač ni reprezentativnega sindikata, da se na tak način to izpelje. Vsi
               strokovnjaki, ki se ukvarjajo s temi rečmi so to poudarjali. In v prejšnjem branju je
               bilo besedilo napisano v tej smeri. S tem se ne izključuje pristojnost sindikatov,
               ampak se dopolnjuje. Sindikatom bi morala biti zaupana vloga učinkovitega varovanja
               pravic in interesov zaposlenih, ne pa jim določati pristojnosti. Sindikati, torej,
               kot sem že enkrat poudaril, verjetno ne bodo kos vlogi, ki jim se dodeljuje na tak
               način, prihajalo bo seveda potem do kršenja pravic.</p>
               <p>Pripombe imamo na izdajanje enostranskih splošnih aktov, kar po kontekstu
               obligacijskega prava ni primerno, ni dopustno, da se z zakonom določa sprejemanje
               splošno pravnih norm za urejanje dvostransko obveznih pravnih razmerij.</p>
               <p>Med ostalimi pripombami naj navedem še; zakon, to drugo branje, predvideva konec
               možnosti koriščenja letnega dopusta v naslednjem letu za osebe, ki še nimajo
               šestmesečnega dela. To je predvsem za tiste matere, ki so nastopile porodniški dopust
               v tem letu pred koncem junija in so šle na dopust, materinski dopust, in potem seveda
               ne morejo koristiti tega dopusta. Ravno tako se lahko zgodi z delavci, ki so bili
               poškodovani pri delodajalcu na delovnem mestu in niso sposobni za delo, ravno tudi ti
               ne bodo morali koristiti dopusta v prihodnjem letu. S tem se ustvarja pravzaprav
               neenakost in nepravnost med posameznimi kategorijami.</p>
               <p>Če se že določa zmanjševanje pravic, potem, če so se že to socialni partnerji
               zmenili, bi morali upoštevati to, da je pač za vse enako, da so določbe simetrične,
               ne pa, da se določene - ki so pravzaprav v odnosu na bolniško ali bolezen v enaki
               relaciji, do dopusta pa v različni. To je neprimerno.</p>
               <p>Disciplinske sankcije so preohlapno določene. Če upoštevamo še tiste okoliščine, ki
               sem jih prej navedel, problematičnost arbitraže, potem omejena možnost inšpektorjev
               za delo in počasnost reševanja sodišč, potem bo ta disciplinska sankcija zelo na
               arbitražni funkciji oziroma vlogi delodajalca. On bo lahko to po svojih načinih
               opravljal in tukaj bo težko zagotavljanje pravic delavcev, zlasti takrat, ko gre za
               eklatantno kršenje že samega postopka. Zato mimogredeob tem povem, da se zavzemamo za
               večjo vlogo inšpektorjev za delo, da lahko v samem postopku, kjer se te stvari
               ugotovijo, da lahko s svojim sklepom vpliva na potek tega. To ne pomeni
               prejudiciranja ali prevzemanje vloge sodišča, kajti sodišče bo v končnikonsekvenci še
               vedno odločilo, bo pa to pomagalo pri delu sodišč.</p>
               <p>Iz tega zakona izpada pogodbeno delo. Ne vem, s čim se to zdaj nadomešča. Omenja se
               pripravništvo brez plačila. V Novi Sloveniji pravimo, da nima smisla, da reguliramo
               delo, ki je brez plačila. Volontersko pripravništvo. Za takšne primere, ko je
               pripravništvo potrebno zaradi pridobivanja znanj, pa med delodajalci ni interesa, v
               takšnih primerih se lahko zagotovi subvencija in pa nižja tarifa za delo in se pride
               do enakega cilja, pri čemer se pa zagotavlja vsaj sorazmerni del plačila za neko
               opravljeno delo. Če pa volontersko pripravništvo, pač, ne štejemo v delo, potem nima
               tega značaja delovnega razmerja.</p>
               <p>Tukaj bi še enkrat rad poudaril glede prenosa dopusta v prihodnje leto. Ob
               sprejemanju zakona o zakonski zvezi, o družinskih prejemkih, smo omenili, da bo v
               sodelovanju oziroma v povezavi s tem zakonom dejansko prišlo do dejanskega
               zmanjšanega starševskega dopusta. Zato vse kolegice in kolege opozarjam, da podpremo
               amandma, ki - kot sem videl - ga je vložila že vlada. Na to pa smo jo opozorili pri
               obravnavi na matičnem delovnem telesu.</p>
               <p>Torej, sprejetje zakona podpiramo z namenom izboljšanja ureditev odnosa med delavci
               in delodajalci, avtentičnega predstavništva delavcev in jasnosti zakona. Zaradi
               ciljev, da se to doseže, pa smo vložili potrebne predloge sprememb, ki ste jih dobili
               tudi na mizo. Hvala lepa, da ste me poslušali.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil gospod
               Stanislav Brenčič. Izvolite.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo. V poslanski skupini Slovenske ljudske stranke smo z
               zadovoljstvom sprejeli to, da je predlog novega zakona o delovnih razmerjih, in to
               predlog za drugo obravnavo končno po veliko predolgem odmoru, po opravljeni prvi
               obravnavi predložen v proceduro državnemu zboru. Ocenjujemo, da je predlog kot
               takšen, s svojo vsebino in konceptom, kar precej spremenjen glede na predlog iz prve
               obravnave, vključno z v tej obravnavi sprejetimi stališči in napotili predlagateljev
               za pripravo predloga zakona za drugo obravnavo. Kar nekaj nas meni, da je v nekaterih
               segmentih vrsta sprememb poprej v slabše kot v bolje, pričakovanja, ki ga ta zakon
               prinaša na trgu dela in predvsem delavcem.</p>
               <p>V poslanski skupini Slovenske ljudske stranke rešpektiramo dogovor oziroma kompromis
               med socialnimi partnerji, ki so tako rekoč posedovali svoj izdelek v obravnavo in
               sprejetje državnemu zboru. Vendar pa ni in ne bi smel biti državni zbor oziroma
               poslanci pri obravnavi in sprejetju tega predloga zakona, predloga za drugo obravnavo
               zgolj statist, saj bomo navsezadnje za predvsem negativne učinke tega zakona v
               njegovem praktičnem izvajanju tudi odgovorni. Kot se je v dosedanjih razpravah
               potrdilo, pa so pričakovanja ključnih socialnih partnerjev prav to oziroma to, da bi
               v državnem zboru tako rekoč nemo pospremili ta zakon.</p>
               <p>Kar precej poslancev v poslanski skupini Slovenske ljudske stranke nas je
               prepričanih, da predlog zakona kaj preveč ne sledi realnosti novega
               ekonomsko-gospodarskega in tudi družbenega reda v državi Sloveniji in premočno vstopa
               v ospredje zakona institucionalizacija sindikata - ali bolje rečeno, njihovih central
               - ter prekomerno vključevanje pooblastil le teh v zakon.</p>
               <p>Ta zakon oziroma s predlogom tega zakona bi morali slediti v kar največji meri
               vzpostavitvi čim bolj pristnih in neposrednih razmerij oziroma odnosov med
               delodajalcem in delavcem, zato ker sta drug drugemu potrebna in drug za drugega nista
               le kos materiala ali predmet. Pa naj si tobodi neposredno ali tudi v naslovu uprav
               oziroma menedžmenta v organizacijah in delavskimi predstavništvi, na drugi strani s
               pomembno vključenostjo v svetu delavcev in delavskega zaupnika v tej isti
               organizaciji.</p>
               <p>Popolna izključitev svetov delavcev in delavskega zaupnika iz predloga zakona, in to
               tudi v primerih, ko je vzpostavljenost sindikata v določeni organizaciji zelo šibka
               ali pa je sploh ni, ni - po našem trdnem prepričanju - dobra rešitev, pa če potrditev
               za naše stališče iščemo že v sedanji praksi ali pa jo z gotovostjo pričakujemo že kaj
               hitro, ko bo ta zakon stopil v uporabo, če bo seveda v končni obliki ta koncept tudi
               sledil v popolni podobi.</p>
               <p>Negativne posledice bodo v prvi vrsti čutili delavci in to neposredno. V to smo
               nekateri, ki smo dolga leta preživeli v industriji, trdno prepričani. Taka odločitev
               predlagatelja ali bolje rečeno izboritev odločitve s strani dominantnih sindikatov in
               predstavnikov delodajalcev, ki pa v praksi niso neposredna pogodbena stranka pri
               sklepanju pogodbe o zaposlitvi, ki je temeljni dokument tega zakona in najbolj
               neposreden in pristen dogovor med delodajalcem in delavcem o njunem medsebojnem
               delovnem razmerju in odnosu, je gledano tudi z vidika 75. člena ustave Republike
               Slovenije in z ustavo zajamčene pravice do enakopravnosti delavcev - ne glede na to,
               ali so ali ne člani sindikata in da lahko z lastno odločitvijo vplivajo na stvari, ki
               se jih neposredno tičejo - sporna.</p>
               <p>Prav na to je z argumenti opozoril tudi sekretariat za zakonodajo in pravne zadeve v
               svojem mnenju. Zmotno pa bi bilo in tudi ne prav soditi, da v poslanski skupini
               Slovenske ljudske stranke odrekamo sindikatom poslanstvo, ki ga imajo in ga morajo
               imeti in opravljati tudi naprej v skladu s pravili sindikalnega dela in povezovanje v
               korist zaščite in varovanje interesov delavcev in seveda v prvi vrsti članov
               sindikata, z upoštevanjem fakultativnega načina njihovega delovanja. Ne more in ne bi
               pa smel biti sindikat oziroma si pridobiti sindikat na podlagi tega zakona popoln
               monopol v zastopanju delavcev, ne glede na to, ali so njegovi člani ali ne.</p>
               <p>Prepričani smo, da bo že bližnja prihodnost na osnovi dogajanja na trgu dela
               postregla z nujno potrebo, da se v medsebojno dogovarjanje iz naslova delovnih
               razmerij neposredno v določenih okoliščinah in potrebah vključi neposredno tudi svete
               delavcev in delavskega zaupnika, še posebno, če pomislimo tudi na nizko moralno in
               odgovornostno raven nekaterih delodajalcev oziroma tudi njihovih upravo.</p>
               <p>Ni dovolj to, kar zatrjujejo predstavniki delodajalcev, da so sveti delavcev in
               njihova vloga opredeljeni že v zakonu o soupravljanju delavcev. Res pa je, da ne
               sindikalnim centralam, še posebno nekaterim, ki delujejo vse preveč imaginarno in
               bolj v korist svoje vodstvene strukture kot neposredno v korist delavca, in ne
               predstavnikom delodajalcev, ki delujejo le krovno in ne neposredno pristno,
               partnersko, ni po godu, da bi se kdo tudi bolj neposredno vključil v to dogovarjanje
               in s tem do neke mere zmanjšal ali ogrozil njihovo monopolnost.</p>
               <p>V tem trenutku, žal, ter z veliko uspešnimi državami Evropske unije, primerljive
               rešitve v našem dogovarjanju še niso sprejemljive, v kar smo se poslanci Slovenske
               ljudske stranke pri obravnavi predloga zakona na matičnem delovnem telesu prepričali
               in ne bi imelo smisla, da se brez upa na uspeh trudimo z amandmaji, koncept, kot ga
               sedaj predlog sledi, spreminjati oziroma vsaj v nekaj členih vrniti vsebino predloga
               zakona v tisto vsebino, ki jo je zakon, predložen v prvem branju, tudi prestal in bil
               takrat konceptualno sprejemljiv. Če pri tem omenim predvsem 83., 84., 148. in 150.
               člen.</p>
               <p>Želim pa poudariti oziroma omeniti še nekatere ključne zadeve ali rešitve, ki jih
               zakon prinaša. V poslanski skupini Slovenske ljudske stranke smo mnenja, da so
               rešitve, ki so predložene v zakonu ali v amandmajih vlade in se nanašajo na odpovedne
               roke, ne glede v naslovu delodajalca ali delojemalca, obseg in višino odpravnin,
               dodatek na delovno dobo, rešitve, ki so predimenzionirane: in to zadeva tudi trdo
               stopnjevanje v priznavanju odpravnin, ki je krivično. Praktično za morda mesec
               razlike v delovni dobi bo nekdo lahko dobil skoraj polovico manjšo odpravnino, kot
               tisti, ki ima dober mesec delovne dobe več. Prepričani pa smo tudi, da bo tako trd
               pristop pri odpravninah imel posledico iskanje vsemogočih vzrokov, odpuščanje
               delavcev oziroma prenehanje delovnih razmerij iz poslovnega razloga kot pa
               izplačevanje odpravnin.</p>
               <p>Prav tako je ohranjanje obveznosti delodajalca do zagotavljanja nadomestila plače
               zaradi delavčeve odsotnosti z dela zaradi bolezni v obsegu 30 dni za delodajalca
               preobremenjujoča. S tem pa želimo poudariti, da niti slučajno ne mislimo, da bi bilo
               to treba prenesti drugam kot na zdravstveno zavarovalnico, s tem da se ji zagotovi
               prav gotovo stalen in nov vir v ta namen.</p>
               <p>Našteto so elementi, ki zmanjšujejo poleg še nekaterih drugih ukrepov konkurenčnost
               naših delodajalcev in so nestimulativni za nova zaposlovanja in bodo v končni fazi v
               škodo delavca, pa čeravno se morda na prvi pogled, izhajajoč iz zakona, to zdi
               nerazumno, ampak to se bo zgodilo. Zaposljivost iskalcev zaposlitve z več ali veliko
               let delovne dobe bo silno majhna oziroma za delodajalca nevabljiva. Predlog zakona pa
               vsebuje tudi kar nekaj dobrih in tudi evropsko primerljivih rešitev ter tudi kar
               nekaj je kompromisnih rešitev socialnih partnerjev, za katere lahko trdimo, da jih je
               dobro čim prej sprejeti. Zato bomo v poslanski skupini Slovenske ljudske stranke
               predlog zakona z večino predloženih amandmajev tudi podprli, čeravno smo tudi na tem,
               da bi smela biti vrednostna sodba poslancev ali globalna obravnava tega zakona ne
               glede na to, da je zakon s socialnimi partnerji usklajen, bolj pristna. Dobro je z
               ene strani tudi to, da bo mogoče predlog zakona zaradi številnih odprtih členov tudi
               v tretji obravnavi še dopolniti oziroma nekatere rešitve tudi izboljšati. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje Stranke mladih Slovenije bo predstavil gospod Igor Štemberger.
               Izvolite.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala lepa za besedo. Če smo še pred mesecem dni v Stranki mladih Slovenije delili
               prepričanje, da bo zakon o delovnih razmerjih v drugem branju zakon, ki naj zaradi
               svoje usklajenosti s partnerji v socialnem dialogu služi kot vzoren primer dobrega
               dela, danes nismo v to več tako prepričani, zlasti ne po vladnih amandmajih in mnenju
               sekretariata. Dovolite, da samo ponovim nekatera opozorila sekretariata.</p>
               <p>Mnenje sekretariata je seveda obsežno, ker je tudi sam zakon zelo obsežen, ima 238
               členov, predlaganih ogromno amandmajev, za katere je zapisano, da so usklajeni
               medsebojno. Posebej pa sekretariat izpostavlja, da gre za zelo uporabljan zakon,
               mogoče najbolj od vseh, ki jih sprejmemo v državnem zboru, in se bo zato v ta zakon
               tudi največ gledalo. Vsak delodajalec in delojemalec bo gledal vse določbe zakona o
               delovnih razmerjih in jih bo podrobno proučil. Zato bi po mnenju sekretariata morali
               biti amandmaji bolj jasno zapisani oziroma ustrezno obrazloženi. Tudi sam sekretariat
               ni mogel razložiti, kaj posamezna določba pomeni. Edina obrazložitev v večini
               amandmajev je, da so usklajeni med socialnimi partnerji, kar pa seveda za razumevanje
               ni dovolj.</p>
               <p>Poleg tega nas sekretariat opozarja tudi na primere, če se pojavi vprašanje obvezne
               razlage zakona, ker se postavlja vprašanja, kaj je mislil predlagatelj in
               zakonodajalec, državni zbor, ko je sprejemal določene norme. Zato me ne čudi, da smo
               na odboru tehtali smiselnost odločitve, ali počakati z drugo obravnavo ali pa
               nadaljevati in med drugim in tretjim branjem popraviti neusklajenosti in nejasnosti.
               V Stranki mladih Slovenije menimo, da je bila sprejeta prava odločitev in da se naj
               nadaljuje z obravnavo zakona. Ob členih bomo imeli dovolj časa za posamezne določbe,
               rad bi pa takoj omenil le nekatere zadeve.</p>
               <p>V Stranki mladih Slovenije menimo, da je nujno področje individualnih razmerij
               delavcev normativno v celoti urediti z zakonom, saj je to narekoval že ustavni zakon
               za izvedbo ustave Republike Slovenije, ki je določil rok 31.12.1993 za uskladitev
               predpisov, ki niso v skladu s slovensko ustavo, katera izrecnodoloča, da država
               zagotavlja zakonsko varstvo zaposlovanja in dela. V zakonu poleg navedbe začasnih in
               občasnih del dijakov in študentov manjka sistemsko urejen institut izvajanja teh del,
               predvsem zaradi določenih posebnosti, ki so značilna le za to zvrst dela. Zato se v
               Stranki mladih Slovenije zavzemamo, da se to področje v zakonu tudi uredi.</p>
               <p>V SMS ocenjujemo, da se s predlogom zakona predvsem v naslednjih primerih znižujejo
               standardi delovanja pravic delavcev. V SMS nasprotujemo ureditvi zakona, ki odpravlja
               dvostopenjsko odločanje o pritožbah iz delovnih razmerij in določa le enostopenjsko
               odločanje delodajalca, ker niti ne definira organa ali funkcije osebe, ki o tem
               odloča. Na ta način se bistveno poslabša položaj delavca, ki mu je odvzeta vsaka
               možnost pritožbe na drugostopenjskem organu in mu preostane le še iskanje svoje
               pravice na inšpekciji dela ali pa na delovnem sodišču.</p>
               <p>Področje disciplinskih odgovornosti delavcev je za razliko od sedaj veljavnega
               zakona urejeno na način, ki koncentrira odločanje o prenehanju delovnega razmerja le
               na delodajalce in reprezentativni sindikat in omogoča delodajalcem odpustiti delavca
               že zaradi manjše kršitve delovne obveznosti.</p>
               <p>Zakon tudi opazno priviligira poslovodne osebe, ki jim izloča pravni položaj napram
               splošnemu sistemu, ki velja za ostale zaposlene in jim tako še dodatno priviligira
               položaj. Poleg tega pa zakon ne definira poslovodnih oseb in drugih oseb s posebnimi
               pooblastili, za kar menimo, da je nujno potrebno.</p>
               <p>Ne strinjamo se s tem, da bi zakon ekskluzivno institucionaliziral sindikate kot
               edine zastopnike interesov delavcev, saj je v državi veliko število podjetij, ki
               reprezentativnih sindikatov nimajo ali pa je članstvo v njih maloštevilno. Zato
               menimo, da bi moral zakon v interesu zastopanja pravic delavcev predvideti zastopnike
               njihovih interesov tudi v teh podjetjih. Za delodajalce verjetno noben zakon, ki
               kakorkoli varuje delavce in njihove pravice, ni dovolj dober. Vsak tak predlog je
               ponavadi označen kot spodnja meja sprejemljivega in tudita predlog pri tem ni izjema.
               V Stranki mladih Slovenije menimo, da temu le ni tako. Predlog omogoča delodajalcu
               podjetniško svobodo in omogoča gospodarski napredek. Rezerve v gospodarstvu po mnenju
               SMS-a niso skrite v manjših delovskih pravicah in plačahtemveč predvsem v boljšem
               vodenju in večji dodani vrednosti. To pa je naloga delodajalcev.</p>
               <p>Zakon bomo v drugem branju podprli, od vlade pa pričakuje da bo naše pripombe
               upoštevala pri pripravi zakona za tretjo obravnavo.</p>
            </sp>
            <sp who="SDZ3:DelakAnton">

               <speaker>PODPREDSEDNIK ANTON DELAK:</speaker>

               <p>Hvala. V imenu poslanske skupine Slovenske nacionalne stranke se bo oglasil Sašo
               Peče. Prosim.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani navzoči. Pravijo, da se je Slovenija pred desetimi leti odločila za
               drugačno pot. Nekateri trdijo, da se je odločila za tisto pot, katero bo vodilo
               načelo kapitala. V Slovenski nacionalni stranki seveda temu nasprotujemo in pravimo,
               da morata biti in interes kapitala in tisti socialni vidik, ki ga prav tako lahko
               prikažemo kot neke vrste socialni vidik, med seboj usklajena. Tokrat v imenu
               Slovenske nacionalne stranke čestitamo pripravljavcu gradiva za njegovo <q>"smučanje"</q>
               med obema interesoma za uskladitev v takšni meri, da sta se oba interesa našla v tem
               zakonu.</p>
               <p>Gledano iz ene ali druge strani, bo vsak našel nekaj napak, ker sta ta dva interesa
               vsak na svojem polu. Toda v Slovenski nacionalni stranki dajemo prednost predvsem
               socialnemu vidiku, čutu do človeka in da zakonsko zaščitimo predvsem tistega, ki so
               mu praviloma v tej naši državi, žal, kršene vse oziroma večina njegovih pravic. To,
               dadanes govorimo o enem pomembnejših zakonov, nasploh v obstoju naše mlade države, ne
               pričajo le predstavniki poslanskih skupin, katerih predstavniki izrazito niso
               nasprotovali predlaganemu zakonu, temveč tudi to, da se nahajamo komaj v drugi
               obravnavi in da je zakon že dal nekaj skozi.</p>
               <p>S sprejemom po prvi obravnavi se je začelo 1999. leta. Torej pred dobrimi tremi
               leti. Toda navkljub temu, da so pripravljavci gradiva bili tako s strani, recimo,
               desnih političnih opcij, kakor levih političnih opcij, še zmeraj v zakonu v Slovenski
               nacionalni stranki vidimo nekatere pomanjkljivosti.</p>
               <p>Dovolite, da jih v tem trenutku predstavimo, za njih pričakujemo, da se bodo odgovori
               na naša vprašanja znašli v razpravi, predvsem v obliki odgovorov predstavnikov
               ministrstva oziroma predstavnikov predlagatelja gradiva.</p>
               <p>In sicer, prvič, pojasnilo glede VI. poglavja predlaganega zakona, kjer je govora o
               odpovedi pogodbe o zaposlitvi, tako na eni strani s strani delodajalca, kakor na
               drugi strani s strani delojemalca, predvsem v terminu <q>"osebni razlog"</q>. Po pogovorih,
               ki smo jih opravili v poslanski skupini Slovenske nacionalne stranke, je bilo kar
               nekaj prinesenih stališč, ki se nam zdijo smiselna, predvsem ta, da bi besedo
               <q>"osebni"</q> zamenjali z <q>"osebnostnimi"</q> razlogi. Pa mogoče toliko za razmislek, da ne bi
               dajali prevelikega poudarka na stran kapitala.</p>
               <p>No, dalje pa je zadeva, o kateri so se večinoma oglašali tudi gospodje pred menoj,
               in sicer gre za eksluzivno vlogo sindikata. Seveda, sindikat naj bi po neki zgodbi -
               poudarjam, naj bi po neki zgodbi podarjal delavske pravice, se boril za njihov
               interes. Toda žal v marsikateri družbi danes, govorim o gospodarskih družbah,
               sindikat niti ne obstaja. Vprašanje je, kakšna je njegova vloga v določenih
               gospodarskih organizacijah, ne govorim za vse.</p>
               <p>Zato se nam v Slovenski nacionalni stranki zdi ekskluzivna vloga sindikata
               nesprejemljiva. Bilo bi smiselno vlogo po eni strani pogajalcev, po drugi strani
               vlogo tistih, ki imajo pravico v tej državi karkoli reči, da jih vlada Republike
               Slovenije, da jih ta državni zbor ali katera druga institucija in po tretji strani,
               tudi delodajalec, posluša, dati tudi tistim zaposlenim, ki niso zaradi tega ali onega
               razloga v nobenem od teh združenj, imenovanih sindikat. Tudi njim moramo omogočiti,
               ne samo to, da delajo, tisti, ki imajo pač danes v Sloveniji srečo, temveč to, da o
               svojem delu tudi javno spregovorijo.</p>
               <p>Tu se pojavlja v povezavi s tem vprašanje in v slovenski nacionalni stranki smo si
               na to vprašanje že odgovorili. Mislim pa, da bi bilo smiselno, da si na to vprašanje
               odgovori tudi ministrstvo. Ali je sindikat edini skrbnik delavskih pravic? Iz tega bi
               se moralo pri zakonu izhajati. To je poglavitno vprašanje na tistem socialnem vidiku,
               za katerega sem rekel, da ste dokaj dobro vozili.</p>
               <p>In če dovolite, menimo, da članarine, naj si bodo v sindikalnih gibanjih, ne bi
               smele biti materija tega zakona. Tudi o tem bi bilo smiselno razmisliti. Nekateri
               pravijo oziroma tako kot vse poslanske skupine smo tudi mi imeli veliko razgovorov s
               takimi ali drugačnimi institucijami, kjer so ponavadi prevladovali individualni
               interesi teh institucij, kjer se je hotelo v zakon skozi prva ali zadnja vrata, skozi
               tako ali drugačno obliko amandmaja vpeljati določen interes.</p>
               <p>Toda namenoma, ravno zaradi tega v slovenski nacionalni stranki nismo vložili
               nobenega amandmaja, predlagamo pa, da predlagatelj gradiva in pa ta državni zbor v
               tem momentu oziroma v trenutkih razprave, spremeni ta 238. člen. To je zadnji člen
               tega zakona. Zadnji, a še zdaleč ne najmanj pomemben. To je uveljavitveni člen, ki
               govori, da se bo ta zakon začel uporabljati 1. januarja 2003. leta. Po našem
               prepričanju je potrebno uveljavitveni rok podaljšati. Ta državni zbor se je srečal že
               z marsikaterim zakonom, predvsem s tistimi zakoni, ki vsebinsko za seboj nosijo mnogo
               posledic in jim je dal tako imenovani uveljavitveni rok zelo dolgega značaja. Če se
               danes srečujemo v drugi obravnavi, je vprašaj, kdaj pridemo v tretjo obravnavo. Zna
               se zgoditi, da bo ta zakon, ki je na tem področju najpomembnejši, torej na področju
               prisotnega ministra, v tretji obravnavi bil sprejet jeseni. In bo uveljavitev, po
               drugih besedah, stopila v veljavo skoraj nemudoma.</p>
               <p>Je pa res, da ta zakon je pisan za ljudi. Zato jim dajmo možnost, da se s tem zakonom
               tudi seznanijo. Da se naredijo simulacije in da se vidijo posledice tega zakona.
               Toliko v uvodnem govoru. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije, bo predstavila
               gospa Cveta Zalokar Oražem. Izvolite.</p>
            </sp>
            <sp who="SDZ3:ZalokarOražemCveta">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Spoštovane kolegice in kolegi, predstavniki vlade! Pred nami je
               zakon, ki je eden najpomembnejših in najpogosteje uporabljanih v vsakdanjem življenju
               velike večine državljank in državljanov, saj ureja vsa vprašanja v zvezi z delovnimi
               razmerji, zaposlitvijo, plačami, pogoji dela, varstvom delavcev in tako dalje. Po
               drugi strani pa tudi bistveno vpliva na gospodarstvo, njegovo konkurenčnost,
               gospodarski razvoj in rast ter pogoje, v katerih bo le-to poslovalo.</p>
               <p>Zakon, ki je pred nami, je rezultat dolgotrajnih in več let trajajočih usklajevanj. V
               tem smislu je treba poudariti nujnost sprejemanja nove zakonodaje na področju
               delovnih razmerij, saj je nujno potrebno povečati liberalizacijo slovenskega trga
               delovne sile ter prilagoditi omenjeno področje direktivam in smernicam Evropske
               unije. Pri čemer je treba priznati, da je v fazi usklajevanj med socialnimi partnerji
               ostal, po našem mnenju, nekako na pol poti in v veliki meri sledi težnji tistih
               rešitev, ki predvsem omejujejo delodajalce.</p>
               <p>Res je, da je izjemno težko slediti tako po eni strani cilju ekonomske učinkovitosti
               kot po drugi strani socialni pravičnosti in visoki stopnji delavčeve varnosti ter
               zaščiti delavca kot šibkejšega člena. Zato se bo v praksi najbrž že zelo kmalu, po
               naši oceni kar v nekaj letih, pokazalo, da ga bo treba spremeniti in dopolniti,
               najbrž pa za bolj radikalne posege potrebujemo čas. Ne nazadnje bo najbrž prav praksa
               pokazala, da lahko prevelike pravice, ugodnosti in zaščita pomenijo dvorezni meč, saj
               se bodo delodajalci obnašali racionalno in omejevalno, takšne rešitve pa se bodo
               dolgoročno pokazale kot slabe in neuresničljive.</p>
               <p>Pri tem je predlog po našem mnenju vendarle še sprejemljiv kompromis, ki ga bomo,
               glede na dogovor socialnih partnerjev, podprli. Opozarjamo pa, da se je državni zbor
               kot najvišji zakonodajni organ znašel v nenavadnem položaju, ko zgolj potrjuje in
               uzakonja tisto, kar so se dogovorili socialni partnerji, ter skoraj nima nobenih
               možnosti za spreminjanje in preoblikovanje predloga, ki nam je dan v obravnavo. Tu
               smo nekako v situaciji, ko pravzaprav tudi boljših predlogov ne smemo predlagati, saj
               bi s tem - vsaj medijsko smo s tem soočeni - kršili dogovor in se kot politika
               vtaknili v to področje.</p>
               <p>S tem želimo poudariti, da so socialni partnerji, to je sindikat na eni strani in
               predstavniki delodajalcev, po naši oceni sprejeli nase veliko odgovornost za
               posledice uveljavitve tega zakona ter nas, poslanke in poslance, na nek način
               odvezali od odgovornosti.</p>
               <p>Zakon prinaša sicer veliko dobrega in pozitivnega, če posebej želimo pri tem
               poudariti prednosti, ki jih prinaša na področju stroška dela, nekolika večja
               fleksibilnost trga delovne sile, skrajševanje odpovednih rokov, znižanje odpravnin,
               možnosti odpuščanja nediscipliniranih in slabih delavcev ter določitev in definiranje
               efektivnega delovnega časa, ki postaja primerljiv z Evropsko unijo. Po drugi strani
               pa se ohranja in povečuje socialna varnost, pri čemer so v zakonu uvrščene
               kategorije, kot so regres, povračilostroškov v zvezi z delom, prehrana, prevoz,
               navedba plačilnega dne, odmor za malico med delovnim časom, dodatek za minulo delo in
               tako dalje. Tako je zakon v resnici zelo močno zaščitil že zaposlene delavce, pred
               tem pa po našem mnenju močno zanemaril mlado populacijo in tiste, ki iščejo
               zaposlitev, saj bo s preveliko restriktivnostjo zaviral in zmanjševal možnosti novih
               zaposlitev in odpiranja novih delovnih mest. Pri tem je po naši oceni pozitivna večja
               možnost in fleksibilnost pri zaposlovanju na domu ter zaposlovanju za krajši delovni
               čas, medtem ko je slabo zlasti omejevanje zaposlovanja za določen čas, saj bi prav ta
               možnost lahko odprla delodajalcem fleksibilen položaj pri zaposlovanju.</p>
               <p>Restriktivna politika na področju zaposlovanja bo namreč povzročila negativne učinke
               na, po naši oceni, zelo problematičnih področjih rasti produktivnosti, povečanju
               zaposlitve in zaposlovanja ter nadaljevanju dela na črno. V času obravnave zakona je
               bilo eno najpogosteje problematiziranih področjih vprašanje predstavništva delavcev
               oziroma vprašanje, kdo bo imel pristojnost zastopanja delavskih interesov in
               sogovorništva delodajalcev. Pri tem se znatno krepi vloga sindikatov ter istočasno
               črta in omejuje druge predstavnike delavcev. Pri tem je potrebno, skladno z opozorili
               sekretariata za zakonodajo, paziti, da bi ne bila kršena z ustavo zagotovljena
               pravica delavcev, ki ne smejo biti kakorkoli diskriminirani ali postavljeni v slabši
               položaj, če niso člani sindikatov.</p>
               <p>V naši poslanski skupini smo si kljub številnim pomislekom vendarle odločili, da
               podpremo predlagano rešitev poudarjene vloge sindikata, ki se najbolj radikalno kaže
               v obveznem obračunavanju članarine s strani delodajalcev. Zanemarjanje vloge in
               položaja svetov delavcev pravzaprav lahko pomeni ukinjanje delavskega soupravljanja.
               Res pa je, da smo pri svoji odločitvi sledili zlasti stališčem predstavnikov
               delodajalcev, ki so opozarjali na prenormiranost in prezapletenost v primeru, da bi v
               zakon dodatno vnašali pristojnosti svetov delavcev in s tem tudi vnašali dodatne
               zahteve do delodajalcev, kar bi bilo za gospodarstvo v celoti slabo. Prav tako pa je
               tudi vlada nasprotovala takšni rešitvi, saj bi to pomenilo demontažo koncepta zakona
               in vrnitev na začetek pogajanj.</p>
               <p>Poslanska skupina LDS bo zakon podprla, saj v primerjavi s staro zakonodajo pomeni
               napredek in prinaša veliko pozitivnega. Ob tem pa poudarjamo, da z mnogimi rešitvami,
               predvsem v smislu večje ekonomske učinkovitosti, odpiranja novih delovnih mest,
               fleksibilnosti delovne sile in zmanjševanja stroškov dela v vidu hitrejšega
               gospodarskega razvoja nismo v celoti zadovoljni.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev bo predstavil
               gospod Ivan Kebrič. Izvolite.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Hvala za besedo. Spoštovani gospod minister, vaši sodelavci in kolegice in kolegi.</p>
               <p>Predlog za drugo branje, ki je pred nami, zakona o delovnih razmerjih, menimo v
               poslanski skupini, da je eden od zelo zelo pomembnih zakonov, ki bi ga že bilo dobro
               pred določenim časom sprejeti. Ampak tudi sedaj menimo, da bi morali čim prej priti
               do tretjega branja, kajti ta zakon bo marsikaj razčistil, bo marsikaj postavil na
               realna tla današnjega tržnega gospodarstva, ko se bistveno spreminjajo določeni
               položaji, tako delojemalcev kot delodajalcev.</p>
               <p>Tisti, ki smo že delali v prejšnjem socialističnem sistemu, smo bili v glavnem
               delojemalci, na drugi strani pa mnogi tudi v položaju delodajalcev, če smo bili v
               taki ali drugačni funkciji. Po osvoboditvi, ko smo prešli v prosto tržno
               gospodarstvo, smo si nabrali tudi izkušnje, saj so mnogi od nas bili tudi kot
               podjetniki delodajalci in so se konfrontirali z določenimi problemi.</p>
               <p>Vloga sindikatov je takšna ali drugačna in tisti, ki se pogleduje in izobražuje ter
               bere tako in drugačno tujo literaturo, in tisti, ki ima priložnost, da z določenimi
               tujimi funkcionarji, tako sindikalisti kot delodajalci, si lahko ustvarja in ustvari
               določeno sliko, ki jo lahko preslikamo v naše razmere.</p>
               <p>V osnovi se vedno išče kompromis. Kompromis med tistima dvema ali tremi ekstremi, ki
               se pojavljajo, kajti noben ekstrem se v praksi ni dokazal, da bi bil dober, razen
               diktature, katere preživetje smo doživeli.</p>
               <p>V tem primeru smo dejansko v poslanski skupini razmišljali, kako zavzeti stališče do
               tega drugega branja. Na eni strani pozdravljamo kompromis, se pravi, soglasje
               predstavnikov delodajalcev in delojemalcev - tu moram morda kolegom v neki meri
               povedati, da imamo malo drugačno mnenje glede sindikatov, kajti ne znamo si
               predstavljati, da bi lahko vsak, ki je tako ali drugače se pripravljen nekje
               organizirati, pustimo zdaj politično orientacijo posameznih sindikatov, vendar so si
               ti enotni, da bi naj služili in varovali pravice zaposlenih. To se pravi, imajo
               skupno izhodišče, imajo skupen cilj. Na drugi strani je konfrontacija z interesi
               delodajalcev in kot tretji partner se vključuje vlada. Vloga vlade, kot jo gledamo v
               naši poslanski skupini, je naslednja: išče najprej kompromis med tema dvema
               partnerjema, iz preprostega razloga, kajti želi socialni mir,in le socialni mir
               zagotavlja napredek gospodarstva, zagotavlja napredek življenjskega standarda in vse
               možnosti izpopolnjevati infrastrukturo in zadovoljevati interese državljanov. Ta
               vloga ni enostavna. Še manj je enostavna vloga državnega zbora, nas poslancev, ko se
               srečujemo v svojih poslanskih pisarnah s takimi in drugačnimi predlogi, ko prihajajo
               državljani k nam, eni kot delojemalci, s svojimi težavami, konfrontacijo v delovnih
               sporih, ki se vlečejo in vlečejo, kajti sodišča včasih <q>"namerno"</q>, bom poudaril pod
               narekovaji, namerno določene stvari zavlačujejo, če ima pač kdo kakšno, oprostite tej
               tezi, takšno ali drugačno povezavo ali, kot pravimo, zvezo.</p>
               <p>Na drugi strani pa želijo delodajalci svoj kapital, svojo glavno vlogo, iz katere
               izhaja, da govorijo, <q>"če ne bi jaz omogočil s svojim kapitalom tega, vi, dragi
               zaposleni, ne boste ali ne bi imeli dela"</q>. Bistvena teza, ki jo postavljamo, pa je
               naslednja: Z napredkom tehnologije se moramo soočiti z naslednjim dejstvom, na eni
               strani kapital, ki omogoča zaposlitev, delo, na drugi strani interes zaposlenih,
               glede na to, da se vse bolj spoštujejo človekove pravice in iz teh človekovih pravic
               izhajajo določene ostale pravice, pa seveda tudi dolžnosti. Na drugi strani je tu
               država, ki potrebuje od teh dveh, delodajalca in delojemalca, določen dohodek v
               okviru davka, prispevkov in ostalega in tu je treba najti sintezo, kompromis teh treh
               interesov, da bi vsak od teh v veliki meri ali v največji možni meri dosegel tisto,
               kar želi oziroma kar misli, da mu v taki napredni socialni družbi pripada.</p>
               <p>Če se obrnemo ali pogledamo amandmaje. V naši poslanski skupini nismo vlagali
               amandmajev, spoštujemo ta socialni dogovor in menimo, da bi lahko z določeno drugo
               teorijo ali drugim amandmajem, ker bi porušili doseženo razmerje, povzročili zopet
               ponoven razdor, ponovno usklajevanje, kajti mi iz svojih življenjskih izkušenj, ko
               smo še imeli delovnik 48 ur, da ne govorim o nadurah, ko te nihče ni vprašal, če si
               moral delati 12 ur po dnevi, 12 ur ponoči, na drugi strani je bil takrat samo 14 dni
               dopusta, delali smo vse sobote.</p>
               <p>Danes je pa ta napredek, kar se tiče odmora in tega, toliko napredoval glede na
               zdravje, ki ga moramo ščititi in zato se postavljamo v naši poslanski skupini na
               stališče, da bomo podprli ta zakon. Mislimo, da bi bilo koristno in dobro, da pridemo
               čim prej do tretjega branja, ker bomo lahko še zadnje finese izravnali v
               zadovoljstvo, v obliki kompromisa, enih in drugih. Hvala za vašo pozornost.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine združene liste socialnih demokratov, bo
               predstavila gospa Danica Simšič. Izvolite.</p>
            </sp>
            <sp who="SDZ3:SimšičDanica">

               <speaker>DANICA SIMŠIČ:</speaker>

               <p>Hvala za besedo, gospa podpredsednica. Spoštovani gospod minister, državna
               sekretarka, državna podsekretarka, kolegice in kolegi.</p>
               <p>Po skoraj petih letih od vložitve v državni zbor bomo danes šele v drugem branju
               obravnavali po oceni poslanske skupine združene liste socialnih demokratov za mnogo
               državljanke in državljane Republike Slovenije izjemno pomemben zakon, ki mu delovno
               pogosto rečemo kar delavska ustava.</p>
               <p>Gre za zakon, s katerim naj bi po dolgih letih usklajevanj poenotili ureditev
               odnosov med zaposlenimi in delodajalci. Skoraj nevzdržno je, da imamo po desetih
               letih življenja v samostojni Sloveniji še vedno kopico starih zakonov, ki urejajo
               delovna razmerja, poleg njih pa norme, ki določajo pravice zaposlenih, urejajo tudi
               številne kolektivne pogodbe. Zato je resnično skrajni čas, da pohitimo s sprejetjem
               tega zakona, s katerim bomo našo zakonodajo prilagodili določbam in predpisom
               Evropske unije, predvsem pa celovito uredili zakonodajo na način, ki bo za šibkejšo
               stran v pogodbenem razmerju, pri tem seveda mislim na delavke in delavce,
               preglednejša in tudi prijaznejša.</p>
               <p>Za poslansko skupino Združene liste socialnih demokratov je izrednega pomena
               dejstvo, da so socialni partnerji, to je skupaj s predstavniki vlade delodajalci in
               delojemalci po dolgotrajnih usklajevanjih vendarle uspeli doseči dogovor o vsebini
               tega zakona, kar se je mnogim še pred letom dni zdelo skoraj nemogoče. In zato je
               treba jasno reči, da je bilo opravljeno veliko delo.</p>
               <p>Socialni dogovor vseh skupin je gotovo najboljša popotnica obravnavanemu zakonu in
               tudi zagotovilo, da bo zakon v resnici v življenju tudi upoštevan. Namen zakona je
               gotovo, v prvi vrsti, zaščita zaposlenih kot šibkejše pogodbene strani v razmerju med
               delom in kapitalom in tej nalogi, po naši oceni, zakon tudi sledi. Taka vsebina se
               vidi iz številnih določb predlaganega zakona in vladnih amandmajev, preko katerih se
               vnaša v zakon vsebina socialnega dogovora.Gotovo pa je seveda mogoče prisluhniti tudi
               mnogim, ki imajo različne pomisleke ob zakonu, tako tistim, ki trdijo, da bi bilo
               potrebno povečati nekatere pravice zaposlenih, jasneje opredeliti vlogo delavskih
               predstavništev, pri čemer je v zadnjem času še posebej izpostavljena vloga svetov
               delavcev, povečati sankcije za kršitve zakona in podobno, kakor tudi tistim, ki po
               drugi strani trdijo, da pomeni vsebina zakona predvsem veliko zmago delodajalcev in
               da moramo zagotoviti večjo prožnost trga dela z zmanjševanjem pravic zaposlenih,
               prožnejšemu odpuščanju delavcev in večjim pravicam delodajalcev pri svobodnem
               prerazporejanju zaposlenih in zaposlovanju za določen čas.</p>
               <p>In prav te različne ocene zakona nam ob velikih pričakovanjih vseh zainteresiranih
               strani zagotavljajo, da je zakon dober kompromis in kvaliteten dogovor, v katerem so
               vse zainteresirane strani vendarle uveljavile toliko svojih pričakovanj, da so lahko
               na tak dogovor pristale. To pa je tudi pogoj za normalno uveljavljanje tega zakona v
               praksi, saj nam dosedanje življenje kaže, da se ob sicer nekaterih izjemno
               zaščitniških normah za zaposlene praksa mnogokrat zelo kruto poigra z njimi in jim
               pravzaprav odreka te pravice, do katerih se le stežka dokopljejo. Ravno zaradi tega
               menimo, da je zelo pomembno, da tudi mi v državnem zboru s svojimi odločitvami
               sledimo volji socialnih partnerjev o vsebini, za katero so se dogovorili, čeprav nad
               vsemi rešitvami, resnici na ljubo, tudi v naši poslanski skupini nismo ravno
               navdušeni.</p>
               <p>Zelo pomembno pa je, da bo zakon o delovnih razmerjih postal temeljni zakon, ki bo
               urejal delovna razmerja za vse zaposlene v Republiki Sloveniji, ter da bodo ostala
               zakonodaja in kolektivne pogodbe le njegova nadgradnja. S tem bomo lahko zagotovili
               učinkovitejše pravno varstvo vseh strank v delovnih razmerjih. Pomembno je tudi, da
               je v predlogu zakona povzeta velika večina pravic, ki so jih zaposleni že uspeli
               priboriti si v kolektivnih pogodbah. To nedvomno dviga raven pravnega varstva
               zaposlenih, ob tem pa zagotavlja primerno pravno varstvo vsem skupinam zaposlenih, ne
               le tistim zaposlenim, ki imajo pač srečo, da so zaposleni pri uspešnih delodajalcih
               ali pa da so člani uspešnih sindikatov.</p>
               <p>V poslanski skupini Združene liste socialnih demokratov še posebej pozdravljamo
               rešitve zakona, ki se nanašajo na prepoved kakršnekoli diskriminacije in ki imajo v
               nadaljevanju tudi jasno opredeljene sankcije. Pri tem mislimo tako na 6., kot tudi
               45. člen zakona. V prvem primeru gre za prepoved tako posredne kot neposredne
               diskriminacije zaradispola, rase, barve kože, starosti, zdravstvenega stanja oziroma
               invalidnosti, verskega, političnega ali drugega prepričanja, članstva v sindikatu,
               nacionalnega ali socialnega porekla, družinskega statusa, premoženjskega stanja,
               spolne usmerjenosti ali zaradi katere druge osebne okoliščine.</p>
               <p>V drugem primeru, v 45. členu, pa gre za varovanje dostojanstva delavca pri delu, ki
               določa, da mora delodajalec zagotoviti tako delovno okolje, da nihče ne bo
               izpostavljen neželenemu ravnanju spolne narave ali drugemu na spolu temelječemu
               vedenju, ki žali dostojanstvo moških in žensk. Gre torej za prepoved spolnega
               nadlegovanja.</p>
               <p>Prav tako pomembna novost v zakonu so določbe, ki se nanašajo na možnost odpovedi
               pogodbe o zaposlitvi iz različnih razlogov, in določbe, ki urejajo posebno varstvo
               določenih kategorij zaposlenih.</p>
               <p>Velika pridobitev je tudi ureditev minimalnih pravic, zagotovljenih z zakonom, ki se
               nanašajo na delovni čas, plačilo za delo, odmore, počitke, nočno delo, redni dopust
               in druge oblike odsotnosti z dela. Napredek po našem mnenju predstavlja tudi ureditev
               pravnega varstva, ki bo možna v prehodnem oziroma predhodnem oziroma arbitražnem
               postopku: ureditev položaja sindikata, izjeme, ki se nanašajo na male delodajalce,
               posebna zaščita starejših, invalidov, delavskih predstavnikov in še koga.</p>
               <p>V poslanski skupini združene liste smo prepričani, da bo sprejem tega zakona
               prispeval k boljšemu položaju zaposlenih, po drugi strani pa tudi k povečanju
               prožnosti trga dela in s tem tudi povečanju konkurenčnosti slovenskega gospodarstva.
               Podprli bomo vse rešitve, ki so jih uskladili socialni partnerji, in so predlagani v
               amandmajih vlade ter tiste amandmaje odbora za zdravstvo, delo, družino, socialno
               politiko in invalide, ki ne posegajo ali ne spreminjajo dogovorasocialnih partnerjev
               in ne posegajo v samo osnovno strukturo zakona. Podprli pa bomo tudi oba amandmaja,
               ki so ga vložile štiri stranke.</p>
               <p>V poslanski skupini združene liste ob koncu pričakujemo tudi, da bo zakon po drugi
               obravnavi kmalu predložen v tretjo obravnavo in da bo čim prej tudi dokončno sprejet,
               kar bo omogočilo sprejemanje tudi nekaterih drugih zakonov, ki bodo dodatno uredili
               položaj zaposlenih in socialnih partnerjev, upajmo, še v letošnjem letu. Hvala
               lepa.</p>
            </sp>
            <sp who="SDZ3:PavliničKrebsIrma">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa.</p> 
               <p>Zdaj prehajamo na obravnavo in odločanje o posameznih
               členih predloga zakona.</p>
               <p>Zboru predlagam, da skladno z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala najmanj tretjina navzočih poslancev.</p>
               <p>O predlogu sklepa glasujemo. Glasujemo. Navzočih je 34. Prvega glasovanja nismo
               veljavno opravili.</p>
               <p>Spoštovani in spoštovane, ki se nahajate v bližini, lepo prosim, da se nam
               pridružite. Pred nami je razprava in odločanje o amandmajih.</p>
               <p>Drugič glasujemo o predlogu sklepa. Glasujemo. Tudi drugič nismo veljavno glasovali
               o proceduralnem sklepu.</p>
               <p>Spoštovane kolegice in kolegi, mislim, da ni korektno do služb državnega zbora, ki
               popravljajo pregled amandmajev in so se tako potrudile, da so nam zagotovile do tega
               trenutka prvih 16 listov od 80 listov, da bi vendarle lahko nemoteno nadaljevali z
               delom. Zato upam, da bomo po desetminutnem odmoru vendarle lahko nemoteno opravljali
               zahtevno delo, ki je pred nami.</p>
               <p>Prekinjam zasedanje za deset minut. Nadaljujemo ob 16.35 uri, ko bomo tretjič
               glasovali o predlogu sklepa. Hvala lepa.</p>
               <stage type="time">(Seja je bila prekinjena ob 16.25 uri in se je nadaljevala ob 16.36 uri.)</stage>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim, če pridete v dvorano, ker bomo tretjič glasovali o predlogu sklepa.
               Glasujemo o predlogu sklepa, da skladno z drugo alineo 189. člena poslovnika po
               končani razpravi in glasovanju o amandmajih in členih razpravljamo in glasujemo
               skupaj o preostalih členih, h katerim niso bili vloženi amandmaji. Predlagani sklep
               ne bo sprejet, če mu bo nasprotovala najmanj tretjina navzočih poslancev. O predlogu
               sklepa tretjič glasujmo. Glasujmo Navzočih je 55 poslank in poslancev. Za je
               glasovalo 45, proti 4.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in vloženih amandmajih. Razpravo bomo
               vodili na podlagi dela pregleda amandmajev, ki so nam ga službe zagotovile, da lahko
               nemoteno delamo, in sicer nam bodo v nadaljevanju, ko bodo skopirani tudi preostali
               deli pregleda amandmajev, le-te dostavili. To je nov pregled z datumom 24.1.2002 in
               je do strani 15.</p>
               <p>V razpravo in odločanje dajem 1. člen in dva amandmaja k temu členu. Pod zaporedno
               številko 1 je amandma poslanske skupine Nove Slovenije, pod 2 pa amandma vlade, ki ga
               matično delovno telo podpira. Želi kdo razpravljati? Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Rad bi obrazložil prvi amandma. Predlog je, da ta zakon ureja
               pravice obveznosti in odgovornosti z delovnega razmerja med delavcem in delodajalcem.
               Če bi ostalo besedilo takšno, kot je v tekstu, bi dopuščali možnost, da imamo poleg
               delovnega razmerja, ki se sklepa s pogodbo o zaposlitvi, še druge oblike delovnih
               razmerij. Pravna materija mora biti jasna, na kaj se torej nanaša. S tem našim
               predlogom se določba oziroma področje natančneje ureja.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Belopavlovič, izvolite.</p>
            </sp>
            <sp who="SDZ3:BelopavlovičNataša">

               <speaker>NATAŠA BELOPAVLOVIČ:</speaker>

               <p>Mi nasprotujemo temu amandmaju. Mislimo, da je tekst, kot smo ga predlagali, dovolj
               jasen. Pomembno je, da se pove, da se delovna razmerja sklepajo s pogodbo o
               zaposlitvi in to smo želeli tudi že uvodoma povedati. Ne nazadnje je bil pa to člen,
               ki je bil tak tudi v prvi obravnavi, na njega ni bilo nobenih pripomb.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo in prehajamo na
               odločanje. Najprej o amandmaju pod 1. Glasujmo! Navzočih je 57 poslank in poslancev.
               Za je glasovalo 13, proti 39.</p>
               <p><stage>(Za je glasovalo 13.)</stage> <stage>(Proti 39.)</stage></p>
               <p>Ugotavljam, da amandma ni bil sprejet.</p>
               <p>Odločamo o amandmaju pod 2. Glasujemo. Navzočih je 56 poslank in poslancev. Za je
               glasovalo 51, proti 1.</p>
               <p><stage>(Za je glasovalo 51.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 56 poslank in poslancev. Za je
               glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 4. členu in amandmaju vlade k temu členu, ki ga
               matično delovno telo podpira. Želi kdo razpravljati? Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Jaz samo menim, da je stavek povsem odveč. Poglejte: <q>"V delovnem razmerju je vsaka
               od pogodbenih strank dolžna izvrševati dogovorjene te predpisane pravice in
               obveznosti"</q>. Ne vem, če se dogovorita. To je čista <gap n="..."/> <stage>/nerazumljivo./</stage> <gap n="..."/> Ne vem,
               čemu to služi. Sicer, lahko je tudi noter, ampak če sta nekaj sklenila, velja to
               verjetno, da se držita.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo in prehajamo na
               odločanje. Najprej o amandmaju. Glasujemo. Navzočih je 56 poslank in poslancev. Za je
               glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 54 poslank in poslancev. Za je
               glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 5. členu in amandmaju k temu členu, katerega
               predlagatelj je poslanska skupina Nove Slovenije. Želi kdo razpravljati? Gospa
               Belopavlovič, izvolite.</p>
            </sp>
            <sp who="SDZ3:BelopavlovičNataša">

               <speaker>NATAŠA BELOPAVLOVIČ:</speaker>

               <p>Jaz bi želela samo reči, da nasprotujemo temu amandmaju. Gre za konsenz opredelitve
               malega delodajalca, ki izhaja tudi iz dejanskega stanja v Republiki Sloveniji. Namreč
               80-procentov delodajalcev v Sloveniji zaposluje pod 10 delavcev in v povprečju imamo
               registriranih 155 tisoč delodajalcev s 750 tisoč, približno zaposlenimi, kar pomeni,
               da ima pri nas v povprečju delodajalec 5 do 6 zaposlenih. Zato se nam zdi prav
               primerna določitev malega delodajalca, tistega, ki zaposluje pod 10 delavcev.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo in prehajamo na
               odločanje. Najprej o amandmaju. Glasujemo. Navzočih je 56 poslank in poslancev. Za je
               glasovalo 12, proti 37.</p>
               <p><stage>(Za je glasovalo 12.)</stage> <stage>(Proti 37.)</stage></p>
               <p>Ugotavljam, da amandma ni bil sprejet.</p>
               <p>Odločamo še o 5. členu v celoti. Glasujemo. Navzočih je 55 poslank in poslancev, za
               je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 7. členu in o treh amandmajih k temu členu. Pod
               ena je amandma odbora, ki ga vlada ne podpira, pod zaporedno številko dve je amandma
               poslanske skupine Nove Slovenije, z opombo: če bo sprejet ta amandma, je amandma pod
               točko tri, katerega predlagatelj je vlada, brezpredmeten. Želi kdo razpravljati?
               Minister, izvolite.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Hvala lepa. Poslanke in poslanci. Želel bi izraziti stališče, ki je bilo tudi v
               bistvu najbolj predmet diskusije v uvodnih govorih poslanskih skupin. Namreč, da je
               to razmerje med sindikati oziroma reprezentativnimi sindikati in sveti delavcev.</p>
               <p>Rad bi rekel to, da je bila o tem vodena zelo široka diskusija, tako na strokovni
               ravni kot tudi interesno. Na koncu so prevladale rešitve v tem členu in še v
               nekaterih drugih, kjer se poudarja oziroma se definira vloga sindikatov oziroma
               reprezentativnih sindikatov. Tako so v bistvu rešitve, ki smo jih predlagali kot
               predlagatelji tega zakona, usklajene tako na nekem strokovnem, kot tudi na interesni
               ravni. Je bilo pa, kot sem rekel, o tem veliko govora, ker so možne take ali drugače
               tudi interpretacije.</p>
               <p>Rad bi povedal, da dejansko se v predlogu tega zakona ohranja in celo krepi na
               nekaterih mestih vloga sindikatov kot nekih splošnih predstavnikov oziroma
               predstavništva organizacije delavcev. Rekel bi, da so te določbe predvsem skladne z
               nekaterimi mednarodnimi določbami, od katerih bi jih kar nekaj omenil. Namreč ene so
               mednarodni pakt o ekonomskih, socialnih in kulturnih pravicah, potem je tukaj
               konvencija mednarodne organizacije dela, številka 98, pa tudi evropska socialna
               listina govori o tem, ki je bila tudi ratificirana v Sloveniji leta 1999. Rekel bi,
               da je tudi vloga reprezentativnih sindikatov opredeljena tudi v nekaterih drugih
               zakonih, ki opredeljujejo vlogo in predstavništva sindikatov tudi v nekaterih civilno
               - družbenih organizacijah. Tukaj bi lahko omenili zavod za zaposlovanje, svet RTV-ja,
               različni strokovni sveti in podobno.</p>
               <p>Kot naslednji element tega razmerja med sveti delavcev in pa sindikatov je sigurno
               potrebno omeniti, da je zakon o soupravljanju oziroma participaciji delavcev pri
               upravljanju tisti, ki natančno opredeljuje, kakšna je vloga svetov delavcev in v tem
               smislu sveti delavcev nimajo pristojnosti na področju odločanja o pravicah,
               obveznostih in odgovornosti delavcev iz delovnih razmerij. To je tukaj pomembno
               opredeliti, še posebej je to pomembno opredeliti zaradi tega, ker se je tudi v
               usklajevanju in tudi v diskusiji na odboru, matičnem odboru, postavljalo stalno
               vprašanje, ali sindikati lahko zagotovijo varstvo pravic za delavce, bi rekel, v tem
               splošnem. Rekel bi, da, sindikati lahko zagotovijo varstvo pravic delavcev iz kar
               nekaj razlogov.</p>
               <p>Prvič. Sveti delavcev so po tem zakonu o participaciji oziroma soupravljanju
               delavcev v poslovanju omejeni na gospodarske družbe. V primeru, da bi bila sprejeta
               rešitev, da bi bili sveti delavcev tisti, ki bi skrbeli po zakonu o delovnih
               razmerjih za varstvo delavcev, omejena samo na sfero pravzaprav gospodarskih družb,
               ne pa na celo vrsto drugih institucij, zavodov in podobno, kjer je tudi treba
               zagotoviti ustrezno varstvo pravic.</p>
               <p>Naslednje, kar je treba povedati, da bi z vnašanjem tako imenovanih delavskih
               predstavništev oziroma svetov delavcev ali kakšnih drugih substitutov pomenilo
               mešanje nekaterih razmerij in pa seveda ustvarjanje nekega določenega dualizma, ki je
               bil tudi po mnenju delodajalcev nesprejemljiv in zaradi tega na tako rešitev v
               usklajevanju niso pristali, ker bi to povečalo, da se izrazim po ekonomsko, neke
               transakcijske stroške demokracije. In v tem smislu mislim, da je rešitev, ki smo jo
               na koncu predlagali, tudi v tem smislu bolj optimalna, tako z vidika varstva delavcev
               kot tudi z vidika delodajalcev.</p>
               <p>Naslednje, kar je treba povedati, je, da je ne glede na nekatere diskusije, ki so
               bile že danes in tudi na odboru okoli tega razmerja, še enkrat, menimo, da so ti
               razlogi, ki sem jih zelo na kratko omenil in zelo na kratko interpretiral, o katerih
               je bilo pa zelo veliko govora, da so privedli do nekaterih rešitev, dokončnih
               rešitev, ki smo jih na koncu v zakonu predlagali.</p>
               <p>Zato vlada meni, da amandmaja k 7. členu, ki ga daje odbor, ne podpira.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej gospod Drobnič, potem gospod Brejc. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa. Gospod minister je omenil, komentar, torej, sindikati bodo lahko
               zastopali - lahko - če bo to pač njihova volja. Kaj pa, če ne bodo imeli te volje?
               Ali pa če ne bodo imeli časa? Ali bodo še lahko zastopali? Ta predlog, ki ga je
               povzel tudi odbor, pa je usmerjen v smislu subsidiarnosti. Če torej sindikat tega ne
               opravi, potem imamo možnost, da delavci - torej, potem imajo možnost delavci
               zastopanja. V tem je pravzaprav dragocenost te pripombe in takšnega koncepta.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Brejc, izvolite.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Hvala lepa. Splošni trend v svetu je participativni menedžment, da se torej
               delodajalci zavedajo dejstva, da morajo nekako spremeniti odnos do zaposlenih in s
               tem še bolje izkoristiti njihove zmožnosti. Vse meni dostopne raziskave do zdaj
               kažejo, da so tisti, ki so najbolj uspešni, dodobra izkoristili to možnost
               sodelovanja, seveda v razumnih mejah, da mi ne bo kdo očital kakšnega vračanja v
               kakšen samoupravni socializem ali kaj podobnega. Gre preprosto za to, da menedžerji
               vedo, da so ljudje bogastvo in da je to bogastvo treba znati primerno izkoristiti,
               uporabiti za skupne cilje, in seveda zato, ker to počnejo, so uspešni, na drugi
               strani pa se vloga sindikatov zmanjšuje. Slovenija je ena izmed držav, kjer je
               stopnja sindikaliziranosti med najvišjimi v Evropi in je zato tudi logično, da so
               tako sindikat kot delodajalci prišli skupaj, ko gre za participativni menedžment,
               kajti ne enim, ne drugim ni v interesu, da bi delavci imeli kakršno koli vlogo pri
               upravljanju pri teh stvareh. Zato je meni to poznano tudi s pogajanj, ki sem jih jaz
               imel v letu 2000 s sindikati in delodajalci, da bo tu precej nasprotovanja. Zato jaz
               mislim, da je to, kar je odbor tudi sprva podprl, če se prav spomnim, pa kasneje tudi
               spremenil svoje stališče, da je to vprašanje, če ga res najkrajše imenujem kar s
               participativnim menedžmentom, pomembno vprašanje, ki odpira možnost zaposlenim, da
               vendarle odigrajo neko vlogo, hkrati pa daje delodajalcem možnost, da resnično
               vzpostavijo ustrezen kontakt z zaposlenimi. Pri nas je ta prepad med zaposlenimi in
               vodstvom velik, pogosto nerazumljivo velik, zato seveda bi morda prav s takimi
               določbami malo prej civilizirali menedžment, ki je dostikrat pravzaprav živel v nekem
               drugem času in se pravzaprav nerazumno obnaša.</p>
               <p>Seveda pomeni sprejem tega amandmaja, da se bo pač po načelu koneksitete marsikaj v
               tem zakonu spremenilo. Zato bi jaz predlagal, da mi ta amandma podpremo. Če pa ne bo
               šlo skozi, če pa ne bi bil podprt, bi pa vsaj predlagal vladi, da ponovno prouči te
               pripombe, ki smo jih dali v preteklosti in ki jih dajemo danes, in da vendarle
               upošteva, jaz upam, da me prav razumete, notorično dejstvo, da se recimo v primeru,
               ko sta dva sindikata v neki asociaciji, ne bo nihče potegnil za ljudi, za
               posameznika.Nihče ne bo reagiral, ker bo rekel <q>"saj to ni naš član"</q> in tako naprej.
               Skratka, teh primerov bi lahko zdaj naštel veliko, ne želim pa tratiti vašega časa.</p>
               <p>Želim opozoriti ponovno na to, če ta amandma ne bo sprejet, da je potrebno ponovno
               proučiti ta vidik. To je le sistemski zakon, to je eden od ključnih zakonov na tem
               področju in vsi ostali so lex specialis v odnosu do tega, tudi ko gre za kakršnekoli
               predpise, ki bi delavcem neke možnosti in pravice dajali. Če tega ne bo v tem zakonu,
               potem vsi ostali niso tako zelo aktualni. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam<gap n="..."/> Izvolite, gospod Brenčič.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, gospa podpredsednica. Jaz se pri tej materiji ne bom več oglašal, ker je
               to najbrž začetek in konec argumentov tistih, ki trdimo, da ne zato, ker so
               delodajalci rekli, da si ne želijo dualnosti, ampak zato, ker se delodajalci in
               krovni sindikati imaginarno pogovarjajo tukaj gor. In ne želijo se spustiti dol,
               neposredno.</p>
               <p>Prvi odstavek 1. člena zelo jasno govori, čeprav je bil amandma kolega Drobniča bolj
               vsebinsko naravnan v zakon. Ampak prvi odstavek 1. člena jasno govori, da je predmet
               tega zakona predvsem pogodba o zaposlitvi. Tam, kjer ni sindikata, nimajo delavci
               nikogar. Tam, kjer sta dva, trije sindikati in med seboj izkazujejo svojo
               prestižnost, je zopet glavnina delavcev prepuščena sama sebi. Ta propad, kot ga je
               dr. Brejc povedal, med menedžmentom ali upravami ali delodajalcem in delavcem, se bo
               na osnovi takega koncepta zakona, še poglabljal. Trdno sem prepričan.</p>
               <p>Jaz vem, da smo kot družba najbrž v fazi, kakršni smo, še nedozoreli, da bi morda to
               v zakon vključili. To sem jaz videl. Ampak trdim, da je polno tistih, ki jih bo ta
               zakon zadeval, pred ustavo in pred zakonom, neenakopravnih, ker ne bodo mogli braniti
               svojih pravic, kot jim velevata zakon in ustava. Enaki pri tem poslu. In da ne
               govorim o 75. členu ustave, ki zelo jasno govori, kaj se dogaja z delavskim
               soupravljanjem in tako naprej.</p>
               <p>Jaz želim na začetku prispevati k temu, z veliko izkušenj sem trdil, da bi ta zakon
               moral to možnost dati, s tem se vloga sindikata nič ne spreminja, samo partnerje.
               Ampak tam, kjer ga pa ni, je pa še nekdo drug, ki bo varoval nek interes, katerega
               človek sam, glede na to, da je šibki pogodbeni partner, včasih zelo težko izbori.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite, na koncu potem vam bom dala besedo, gospod
               minister.</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Tudi sam se nagibam k temu, da se ta amandma podpre iz preprostega
               razloga, ker je s tem tudi odprta pot za reševanje v potencialni naslednji fazi, če
               hoče kdo nek tehnični argument. Iz vsebinskega vidika gledano je pa ta rešitev
               skrajno nevarna. Preprosto, ker daje sindikatu večjo moč in pooblastila, kot si jih
               je uspel izposlovati v vseh drugih zakonih, pogajanjih, kolektivnih pogodbah,
               sporazumih in ne vem še čem.</p>
               <p>Jaz tudi razumem, da se je bilo tu mogoče sporazumeti med delodajalci in delojemalci,
               ki so jih v tem primeru zastopali točno sindikati, ki so si še utrdili svojo vlogo.
               Ampak argument, zaradi česar jaz dvomim v to, je čisto sistemske narave. Sindikati
               so, da rečem po domače, organizacija, ki ima sedež izven podjetij in je pravzaprav
               odvisna od nekega zunanjega pritiska, zunanje solidarnosti in ne vem še česa. Medtem
               ko so voljena predstavništva delavcev tista, ki so lahko samo izmed zaposlenih.</p>
               <p>Mi v bistvu pač ta voljena predstavništva s tem razlastimo v korist, direktno rečeno,
               sindikalnih central. Ne trdim, da sindikalne centrale na koncu nimajo interesa
               braniti posamičnih pravic delavcev ali pa skupine teh pravic. Ampak kakorkoli, to gre
               za popolnoma drugače položaj, ki ga ima sindikat v podjetju, kot ga imajo voljena
               predstavništva. Zato je, bom rekel, prenašanje teže zaradi racionalnosti, zaradi
               stroškov, ki nastajajo v tej participativni demokraciji, slab argument. Enostavno ni
               vzdržen argument. To bi bilo treba podpreti in predvsem s strani vlade pretehtati,
               ali je to mehanizem, ki bo pa zagotavljal, da bo vse skupaj delovalo. Vlada tu ne
               more biti pasiven podajalec tega sporazuma med delodajalci in delojemalci oziroma med
               sindikati in zbornico. Ne more se umakniti v to vlogo, oni so se zmenili in to je za
               vse njih dobro.</p>
               <p>Tu gre enostavno za to, da urejamo razmerja oziroma postavljamo nek zelo šibek okvir
               urejanja razmer v gospodarskih subjektih. S tega vidika je umik vlade in posledično
               parlamenta nedopusten iz tega urejanja. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Dimovski, izvolite.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Več argumentov je bilo tukaj izrečenih. Rekel bi še enkrat to, da se sindikati
               pravzaprav lahko ustanovijo in branijo varnost zaposlenih v vseh enotah, gospodarskih
               enotah in negospodarskih enotah. Sveti delavcev ne, in to sem že prej povedal.</p>
               <p>Kar se tiče teh argumentov, ki jih je poslanec Školč navedel na koncu, je v bistvu
               ravno obratno, da bi sindikati omogočali večjo varnost zaposlenih, in točno za to gre
               in vlada se s tega ne umika in je pravzaprav zelo resno sodelovala in pretehtala vse
               strokovne in tudi druge argumente oposamezne vlogi sindikatov ali svetov delavcev.
               Odrekati sindikatom željo, vlogo, da tako rečem, tudi vizijo, misijo, da bi varovala
               zaposlene, je pravzaprav se mi ne zdi točna ali pa natančna trditev. Zato bi rekel še
               enkrat, da je potrebno dejansko pogledati, da te rešitve so dejansko optimalne, kar
               se tiče predvsem varstva zaposlenih, in v tem smislu smo tudi pristopili k dokončnemu
               besedilu tega teksta. Jaz sem seveda zadovoljen, da je bil ta tekst na koncu tudi
               usklajen s socialnimi partnerji.</p>
               <p>Je pa seveda potrebno povedati še tudi to delitev, ki je bila večkrat danes tukaj
               izražena, skratka, da bi sveti delavcev skrbeli tudi za, bi rekel, zaščito delovnih
               razmerij. V principu in tudi po mednarodnih listinah je to predvsem vloga sindikatov,
               da nekako sodelujejo pri vzpostavitvi in varstvu delovnih razmerij, medtem ko je
               vloga svetov delavcev ali delavskih predstavništev bolj vloga reprezentantov, in
               tukaj obstaja ta razlika in menim, da v bistvu te rešitve, ki so tukaj navedene, so v
               tem smislu optimalne.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Rad bi ministra za delo, družino in socialne zadeve vprašal, v čem pa ogroža ta
               amandma in taka dikcija delavce. Ali jih ogroža? Ali ogroža kaj delodajalce? Pa
               sindikate? Ne ogroža jih, temveč jim zagotavlja pravi okvir za to, da pride do
               participativnosti. To je tisto, in ne bo oviralo niti delodajalcev.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite.</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Seveda ne dvomim v dobre namene vlade, ko je sprejela to rešitev. In tudi ne dvomim v
               to, da hipotetično ne bi mogel sindikat opraviti te vloge. Tisto, kar je za mene
               sporno, je, da s tem zakonom pravzaprav v enem delu razlastimo druge subjekte, ki jih
               imajo delavci na razpolago. Ne vem, če je to pametno. In v tem smislu, bom grobo
               rekel, si je sindikat s pomočjo drugih partnerjev odrezal kolač, ki mu v tem členu ne
               pripada.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Brejc, izvolite.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Ministra bi želel spomniti na to, da so delavci v tem pogodbenem razmerju šibkejša
               stran; da je Slovenija država v tranziciji, kjer je delodajalec pravzaprav
               vsemogočen; da delovnopravna sodišča zelo počasi meljejo in so te zadrege velike in
               da sindikati niso še razvili svoje prave zaščitniške funkcije delavskih interesov,
               ampak so še vedno institucije, ki se jim pozna preteklost. To sem tudi sam na svoji
               koži izkusil, ko so bili sindikati do predlogov, ki sem jih dajal v pogajanjih, zelo
               neizprosni, ker sem pač spadal v neko politično opcijo oziroma spadam, potem pa so
               bili v tej isti zadevi zelo popustljivi, ker je pač v pogajanjih nastopil minister iz
               združene liste. Tako da se da iz tega marsikaj razpoznati in prav zato, ker zakon ne
               zagotavlja prave podpore in zaščite šibkejše strani, ampak zagotavlja pravzaprav ali,
               bolje rečeno, zadovoljuje interese delodajalcev in vrha sindikalnih central, mislim,
               da je tu dovolj čvrstih argumentov, da vendarle rečemo, da zakon ne daje zadostne
               podpore oziroma zaščite ljudem.</p>
               <p>Tako da mislim, da bi ta amandma morali sprejeti.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zalokar Oražem, izvolite.</p>
            </sp>
            <sp who="SDZ3:ZalokarOražemCveta">

               <speaker>CVETA ZALOKAR ORAŽEM:</speaker>

               <p>Hvala lepa. Tudi mi, ki smo že odločali na odboru in imeli tam v zvezi s tem
               najdaljšo in izjemno dolgo razpravo, smo bili pri tej točki v velikih dilemah.</p>
               <p>Že prej sem v predstavitvi mnenj naše poslanske skupine poudarila, da nas je k temu,
               da smo se odločili, da ne podpremo dodatnega vnašanja vloge sveta delavcev v zakon,
               da nas je pri tem vodilo predvsem stališče in mnenje Gospodarske zbornice kot
               predstavnika delodajalca, ki je izjemno poudarjala to, da bi to pomenilo
               prenormiranje zakona, vnašanje novih obveznosti za delodajalca, da bi bil zakon do
               delodajalcev bistveno bolj zapleten in da bi na ta način pomenil za delodajalce
               izjemno negativno rešitev. Mi smo pri tem pravzaprav, ko smo se odločili, da te
               rešitve ne podpremo, oprli predvsem na njihovo opozorilo, da bi to imelo, ta
               prenormiranost prezapletenost lahko imela izjemno negativne posledice za gospodarski
               razvoj, kot je poudaril predstavnik Gospodarske zbornice.</p>
               <p>Prav tako bi pa te rešitve lahko v določeni obliki bile celo ekstremnejša in najhujša
               oblika, ali pa, bom rekla, tisto, kar je bilo najslabše v samoupravljanju. Konkretni
               primeri so bili navedeni. Torej, najslabše zadeve, ki so bile tam, vsa ta
               prenormiranost, cela vrsta členov, ki je vključena v to, bi bile te posledice, najbrž
               najbolj negativne prav v tem smislu. Tako, da mi tega amandmaja ne bomo podprli.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Tri replike. Najprej gospod Drobnič, potem gospod Brejc in potem, kot
               tretji gospod Brenčič. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Zdaj mi je pa zadeva precej bolj jasna. Torej, delodajalci so
               s tem zadovoljni. To pomeni, da na račun nekoga tretjega. In za utrditev položaja,
               ekskluzivnosti sindikata se je naredila ta določba. Ko smo razpravljali še, mislim, o
               199. členu, o prenosu porodniškega dopusta, se je ravno v razpravi na odboru pokazal
               ta <q>"deal"</q> - oprostite izrazu - na račun tretjega, ko je Gospodarska zbornica, njen
               predstavnik izjavil, da je vedel za to zmanjšanje pravic in da so vsi vedeli.
               Predstavnik sindikata je pa rekel, da ni vedel. Šlo je pač za slepomišljenje in kdo
               bo koga okrog prinesel. Mislim, da kakšna daljša razprava tukaj ni potrebna. Smo pa
               pravzaprav dobili nalito čisto vino. In s tem se pravzaprav še bolj utemeljuje
               potrebnost tega amandmaja.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Brejc. Izvolite.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>No, v tem, kar je Oražmova rekla, je seveda jasno, da je vpliv delodajalcev na
               politiko LDS-a precejšen oziroma velik, da ne rečem celo ključen, in da, torej po
               definiciji, tam kjer kapital vlada, tam je to, bi rekel, taka kategorična trda
               desnica. Ampak, to so druge definicije, v katere se zdaj ne bom spuščal. Ampak, je pa
               zanimivo.</p>
               <p>Druga stvar je, da govoriti o prenormiranosti na osnovi tega je ali nepoznavanje, za
               kaj gre, in nepoznavanje ideje participativnega menedžmenta, ali pa gre za preprosto
               govorjenje na pamet ali pa zavajanje tukaj sedečih in javnosti. Dejstvo je namreč, da
               ta določba, ki povečuje zaščito zaposlenih, ne vodi v prenormiranje, ne vodi v neko
               hipertrofijo predpisov, ki je bila značilna za samoupravni socializem. Poglejte si
               uspešna podjetja v svetu, ki gradijo tudi na participativnem menedžmentu, in njihovo
               zakonodajo, boste videli, da tam ne gre za prenormiranost.</p>
               <p>No, še na koncu. Veselilo bi me, če bi seveda o prenormiranosti govorili ob mnogih
               drugih priložnostih, ko tu v državnem zboru sprejemamo zakone, ki povzročajo ljudem
               veliko sitnosti, in seveda takrat ni kakšnega posebnega razmišljanja, da bi govorili
               o hipertrofiji predpisov in podobno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In tretja replika, gospod Brenčič. Izvolite.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, gospa podpredsednica. Nimam toliko replike kolegici Oražmovi, kot hočem
               povedati nekaj. Govoriti s strani predstavnika delodajalcev, tudi na odboru za to
               vedo, da so proti prenormiranosti, je zgolj izjava nekoga, ki živi krovno, gor, kot
               sem prej povedal, pa mu je zelo malo mar, kaj se v nekem gospodarskem subjektu ali v
               nekem subjektu, v nekem realnem sektorju dogaja.</p>
               <p>Če sindikat nima predstavništva, nima članstva v enem subjektu, ima pa ta subjekt
               voljeno predstavništvo, voljene predstavnike oziroma svete delavcev, jaz ne vidim
               tukaj prenormiranosti. Če bi se pa v tem primeru pa predstavništvo - to je svet
               delavcev - lahko, ker je voljen, ves kolektiv, ves subjekt, gospodarski, ga je
               izvolil, postavil za določene pravice, ki naj gredo iz globala dogovarjanja, ki je pa
               seveda dominanta sindikalnega dela, mi je ta izjava predstavnika delodajalcev
               enostavno kar malo distančna, ali ne vem, kako bi temu rekel, času neprimerna.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več<gap n="..."/> Dr. Bajuk, izvolite.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Resnično zelo odkrita debata, ki je končno le
               pokazala, kje stojimo glede odprtih vprašanj. Prenormiranost je pa silno zanimiva
               beseda. Silno zanimiva beseda, ker ravno ta predlog hoče dostaviti, da bo resnično
               obstajala neka možnost, da bodo delavci lahko na področju svoje lastne firme, v
               podjetju imeli in prišli do neke besede. Torej sedaj, če ta amandma ne bo sprejet, se
               ne bomo izognili neki preveliko normiranosti, ampak bomo ustvarili in uzakonili
               praznino, če ne bodo sindikati resnično vse te stvari reševali.</p>
               <p>Danes pa vemo, da v današnjem gospodarstvu, takšnem, kakršno je po svetu, predvsem
               pa v Sloveniji, ki je še vedno država v tranziciji, kot je kolega dr. Brejc pravilno
               opozoril, da bo to ustvarilo predvsem neko praznino, ker končno, pravice in možnosti
               delavcev v Sloveniji bodo pač odvisne od gospodarske zbornice in pa seveda od
               birokracije sindikatov. Če bodo zvesti svojim namenom in dejansko delovali, bodo
               morda uspešni. A vendar jim ne bomo pa ustvarili možnosti vsem, da bi lahko na nek
               način svoje pravice tudi uveljavljali na področju podjetij samih. Žalostno. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zalokar Oražem, izvolite.</p>
            </sp>
            <sp who="SDZ3:ZalokarOražemCveta">

               <speaker>CVETA ZALOKAR ORAŽEM:</speaker>

               <p>Hvala lepa. V imenu poslanske skupine LDS prosim za enourno pavzo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Najprej sprašujem, ali želi še kdo razpravljati. Ker ne želi nihče več razpravljati,
               zaključujem razpravo. Ker do konca današnjega dela ni več ena ura, ampak 45 minut in
               je predlog poslanske skupine, da dobi odmor pred odločanjem, smo za danes končali
               delo.</p>
               <p>Kot je bilo že povedano, jutri ob 10. uri začenjamo z obravnavo 25. točke dnevnega
               reda, to je interpelacija zoper ministra za okolje in prostor, gospoda Kopača.</p>
               <p>Hvala lepa in lahko noč. <stage type="time">(SEJA JE BILA PREKINJENA 24. JANUARJA 2002 OB 17.15
                  URI.)</stage>
               </p>
            </sp>
         </div>
      </body>
   </text>
</TEI>