<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-30-2003-10-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1CBDB2DB111B8DE9C1256DD500387EE6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=1CBDB2DB111B8DE9C1256DD500387EE6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-2003-10-28.DZ" n="30">
               <name>Redna</name>
               <date when="2003-10-28"/>
            </setting>
         </settingDesc>
         <particDesc>
            <listOrg>
               <org xml:id="Redna-30-2003-10-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 30. seje</stage>
            <stage type="date">(28. oktober 2003)</stage>
            <stage type="chairman">Sejo je vodil Valentin Pohorec, podpredsednik državnega zbora.</stage>
            <stage type="time">Seja se je pričela ob 10.00 uri. </stage>


            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Spoštovani! Pričenjam nadaljevanje 30. seje Državnega zbora Republike Slovenije. Vse
               vas lepo pozdravljam!</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Richard Beuermann, Alojz Peterle, Franci Rokavec in Cveta
               Zalokar Oražem.</p>
               <p>Prehajamo na <title>21. TOČKO DNEVNEGA REDA - PRVA OBRAVNAVA PREDLOGA ZAKONA O SPREMEMBAH IN DOPOLNITVAH
               ZAKONA O DRUŽBI ZA AVTOCESTE V REPUBLIKI SLOVENIJI.</title>
               </p>
               <p>Predlog zakona je v obravnavo zboru predložila Vlada Republike Slovenije. V zvezi s
               tem zakonom je skupina enajstih poslancev s prvopodpisanim Antonom Anderličem
               zahtevala, da državni zbor opravi splošno razpravo.</p>
               <p>Pozdravljam predstavnika ministrstva za promet, dr. Tomaža Vidica, državnega
               sekretarja, in predsednika uprave Dars, mag. Janeza Božiča. Besedo dajem predstavniku
               vlade za dopolnilno obrazložitev predloga zakona. Prosim, na voljo imate pet minut za
               obrazložitev.</p>
            </sp>
            <sp who="SDZ3:VidicTomaž">

               <speaker>DR. TOMAŽ VIDIC:</speaker>

               <p>Hvala lepa za besedo. Spoštovane poslanke in spoštovani poslanci! Po veljavnem zakonu
               o Darsu, ki ga je državni zbor sprejel pred skoraj natanko desetimi leti, je Dars
               javno podjetje v obliki delniške družbe, ki organizira in vodi gradnjo avtocest,
               opravlja finančni inženiring ter upravlja in vzdržuje slovenske avtoceste. Ta zakon
               je skupaj s takratnim zakonom o bencinskem tolarju omogočil da je Slovenija pred
               skoraj desetimi leti začela intenzivno izgradnjo slovenskega avtocestnega omrežja in
               s tem spodbudila gospodarski razvoj mlade države.</p>
               <p>Po predlogu zakona o spremembah in dopolnitvah zakona o Darsu naj bi se Dars iz
               javnega podjetja v obliki delniške družbe preoblikoval v običajno gospodarsko družbo,
               ki bo še naprej v stoodstotni lasti države, razmerja med državo in Darsom pa bosta po
               predlogu tega zakona urejali dve pogodbi. S tem bi se dosedanje mandatno razmerje
               spremenilo v pogodbeno razmerje, tako kot je to običajno v državah Evropske unije,
               kar je tudi eden od namenov tega predlaganega zakona.</p>
               <p>Namen predlaganega zakona je tudi omogočiti sodelovanje zasebnega kapitala in drugih
               koncesionarjev pri gradnji avtocest, saj je po veljavnem zakonu Dars upravljavec
               celotnega avtocestnega omrežja. Namen zakona je tudi čim bolj racionalizirati
               poslovanje oziroma zmanjšati stroške upravljanja in vzdrževanja ter omogočiti Darsu,
               da postane bolj tržno usmerjena gospodarska družba.</p>
               <p>Kar se tiče področja gradnje, bo Dars še naprej v imenu in za račun države, torej na
               tako imenovani agentski način, organiziral in vodil gradnjo avtocest v skladu z
               državnimi planskimi dokumenti ter tako kot do sedaj bo tudi še naprej opravljal
               finančni inženiring. Prav tako bo Dars še naprej upravljal in vzdrževal avtoceste,
               vendar ne več kot agent države, pač pa v svojem imenu in za svoj račun, kot dejavnost
               gospodarske družbe.</p>
               <p>Po sprejemu tega predloga zakona naj bi torej država z Darsom sklenila dve pogodbi:
               tako imenovano agentsko pogodbo za opravljanje nalog v zvezi z organizacijo gradnje
               in obnove avtocest ter koncesijsko pogodbo za upravljanje in vzdrževanja avtocest.
               Edini ustanovitelj in delničar družbe bo še naprej Republika Slovenija. Ta bo Darsu
               do 31. decembra letos pripojila javno podjetje za vzdrževanja avtocest in s tem
               odpravila dvojnost, da eno javno podjetje organizira vzdrževanje avtocest in
               pobiranje cestnine, to je Dars, drugo pa to operativno, to je redno vzdrževanje in
               pobiranje cestnine, operativno izvaja, to je Podjetje za vzdrževanje avtocest.</p>
               <p>Hkrati bo država po predlaganem zakonu s stvarnim premoženjem, ki je trenutno v
               upravljanju obeh javnih podjetij, povečala osnovni kapital novega Darsa s stvarnim
               premoženjem tako, da bo osnovni kapital novega Darsa znašal okoli 11 milijard
               slovenskih tolarjev. Predlagani zakon utrjuje določilo, da je avtocestno telo javno
               dobro, zaradi česar je izven pravnega prometa. Dars bo lahko tržil zgolj obcestni
               prostor, ki ga država prenaša na novi Dars.</p>
               <p>Predlog tega zakona je usklajen s predlogom novega nacionalnega programa. Izračuni,
               ki so bili opravljeni pri pripravljanju teh dveh dokumentov, so pokazali, da bodo v
               celotnem obdobju trajanja koncesijske pogodbe cestnine zadoščale za poplačilo vseh
               obveznosti iz najetih posojil za dokončanje avtocestnega programa. Obveznosti iz
               kreditov, najetih za gradnjo avtocest, torej v nobenem primeru ne bodo plačali
               davkoplačevalci, pač pa uporabniki avtocest s cestnino, in to je bilo eno od osnovnih
               izhodišč pri pripravi tega zakona. S predlaganim zakonom bo torej področje
               organiziranja in vodenja gradnje, upravljanja in vzdrževanja avtocest urejeno tako,
               kot je to običajno v državah Evropske unije.</p>
               <p>Dovolite mi, da na koncu poudarim še, da predlagani zakon ne govori o nikakršni
               privatizaciji Darsa, ravno obratno. O morebitni privatizaciji Darsa največ do višine
               49% njegove vrednosti bo mogoče odločati le na podlagi predhodne odločitve državnega
               zbora. Kakršnakoli privatizacija Darsa v obdobju intenzivne gradnje avtocest ne bi
               bila ekonomsko upravičena, bila bi ekonomsko zgrešena, intenzivna gradnja pa bo v
               skladu s predlogom novega nacionalnega progama potekala vsaj še nekako do leta 2008.
               Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala državnemu sekretarju Tomažu Vidicu. Sledi predstavitev stališč poslanskih
               skupin. Po vrsti prijavljenih ima besedo poslanska skupina Nove Slovenije in Alojz
               Sok. Prosim.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Spoštovani podpredsednik, predstavniki vlade! Spoštovane kolegice poslanske in
               poslanci! V Novi Sloveniji se strinjamo z ugotovitvijo vlade, da tako kot do sedaj
               več ne more iti. Proračun in pa zadolževanje, posojila dolgoročno več ne morejo
               zagotoviti dovolj sredstev za dokončanje nacionalnega programa izgradnje slovenskih
               avtocest.</p>
               <p>Vlada se je sedaj spomnila, da bi bilo potrebno pritegniti zasebna sredstva, pri tem
               pa ugotavlja, da tega ni mogoče storiti s koncesijsko gradnjo, kot to počnejo druge
               države članice Evropske unije. Po podatkih, ki nam jih je vlada sama predložila, je
               okoli 33 % cestnega programa v državah Evropske unije zgrajenega preko koncesij.</p>
               <p>V Novi Sloveniji smo prepričani, da ni bilo niti napora v tej smeri, čeprav je ta
               določba zapisana v koalicijski pogodbi, niti poizkusa ni bilo v tej smeri, da bi
               poskušali za kakšen odsek avtoceste v Republiki Sloveniji pridobiti koncesionarja,
               čeprav bi bilo to možno tudi še v sedanjem trenutku. Prepričani smo, da je vsaj
               pomurski krak avtoceste tak, ki bi ga lahko gradili s koncesijo. Sigurno bi lahko
               gradili tudi cesto Maribor-Gruškovje, morda pa še tudi kakšno regionalno cesto v
               Republiki Sloveniji.</p>
               <p>Vlada sedaj statusno spreminja Dars iz razloga, da bi naj novo podjetje preko
               obveznic nadalje poskrbelo za financiranje in pa izgradnjo slovenskega cestnega
               križa. Ob tem se seveda postavlja vprašanje, zakaj vlada po taki možnosti ni posegla
               že do sedaj in ali je res potrebno, da se zaradi tega menja status sedanje
               organiziranosti.</p>
               <p>Zakon, ki ga imamo pred seboj, nedvomno predvideva dokapitalizacijo Darsa, in to z
               denarjem zasebnih vlagateljev, kar dejansko pomeni prodajo dela državnega premoženja
               zainteresiranim zasebnim kupcem. Predstavnik vlade je povedal, da naj bi to bilo v
               okviru 49 % celotnega premoženja.</p>
               <p>Država, ki z davkoplačevalskim denarjem gradi vrtoglavo drag avtocestni program, se
               tako umika iz Darsa, za kar bo dobila kupnino in pa koncesijo, ki v tem zakonu ni
               določena, ampak naj bi bila stvar medsebojne pogodbe. Kupnina in koncesija pa sta v
               primerjavi z vrednostjo, vloženo v avtocestni program, majhni. Izkupiček države bo
               neprimerljiv z vložkom, ki so ga prispevali vsi slovenski davkoplačevalci. Poslanska
               skupina Nove Slovenije ni za take vrste privatizacijo, kot jo je država izvedla v
               primeru slovenskih železnic. Ni dopustno, da bise privatiziral tisti del avtocest, ki
               prinaša dobiček, tisti del, ki pa je zelo drag, pa bi ostal v lasti Republike
               Slovenije, torej na ramenih državljank in pa državljanov.</p>
               <p>Privatizacija naj bi bila nujen predpogoj za vključitev zunajproračunskih sredstev v
               financiranje gradnje, vzdrževanje in pa upravljanje cest, omogočila naj bi tudi
               razvoj in pa trženje drugih dejavnosti, iz katerih bi se dobiček namenjal gradnji,
               predvsem pa servisiranju posojil. Koncesionar bo namreč prejel v upravljanje veliko
               vrednost, kot avtoceste nedvomno so in za to ne bo plačeval ustrezne ekonomske
               odškodnine, temveč bo v zameno za koncesijsko dajatev, višina ni opredeljena, zgolj
               tržil in pa ustvarjal svoj dobiček, ki pa bi dejansko moral biti last države in pa
               davkoplačevalcev, ki so v ta sistem vlagali. Avtoceste namreč niso neka naravna
               dobrina, za katero se podeljuje koncesija, saj jih je potrebno najprej zgraditi.</p>
               <p>Drugo vprašanje, ki se zastavlja, je, ali se bo s privatizacijo Darsa res dvignila
               njegova učinkovitost. Dars je in bo ostal monopolist, monopolist pa je dražji in manj
               kvaliteten, saj je vsekakor brez prave konkurence. Tudi država je sicer monopolist,
               vendar javni. To pomeni, da je nadzor nad njeno dejavnostjo javen, interes za
               navijanje cen storitev pa manjši od tistega, ki ga ima zasebni lastnik. Dokaz za to
               so cestnine. Tam, kjer je država zasebnemu sektorju prepustila upravljanje avtocest,
               cestnine praviloma niso bile odpravljene. Državno lastništvo oziroma upravljanje
               avtocest pa iz izkušenj držav po svetu pripelje do odprave cestnin, ki so pravzaprav
               gospodarsko breme, saj odvračajo od uporabe avtocest in zvišujejo stroške poslovanja.
               Kar se tiče cestnin, je tu treba opozoriti tudi na to dejstvo, da v tem trenutku v
               Sloveniji niso zgrajene regionalne ceste in tako uporabnikom ne dajejo možnosti, da
               bi lahko izbiral med cesto s plačilom cestnine ali cesto, kjer cestnina ni plačljiva.
               Torej to je velik manko gradnje naših cest do sedaj.</p>
               <p>Znano je, da Družba za avtoceste Republike Slovenije pod avtocesto vgrajuje tudi
               številne telefonske vode, kable, ki gredo na račun davkoplačevalskega denarja. Po
               podatkih iz konca letošnjega julija naj bi Dars razpolagal s približno 230 kilometri
               optičnih kablov, speljanimi ob slovenskih avtocestah. To omrežje sicer uporablja za
               svoje namene, vendar jih bo v bodoče tudi tržil, saj je Dars pri gradnji polagal
               optične kable z večjo kapaciteto, kot pa jo potrebuje sam za svoje namene. S
               privatizacijo pa bo potem to investicijo države tržilo privatno podjetje, ki ni
               ničesar vložilo, ampak si bo prilastilo vode in ustvarjalo velikanske dobičke. V Novi
               Sloveniji nasprotujemo taki, lahko bi rekel, zahrbtni privatizaciji, kjer bodo
               državljani imeli le stroške, posamezna privatna podjetja pa visoke profite. Ob tem,
               ko beremo ta zakon, se zdi, da je to tudi glavna poanta tega zakona, in sicer to, da
               se ustvarijo spremljajoča hčerinska podjetja in da potem ta podjetja vršijo
               spremljajoče dejavnosti; eno od teh sem omenil in danes predstavlja trend visoke
               tehnologije in razvoja, ne samo v Republiki Sloveniji, ampak v celem svetu.</p>
               <p>Vlada je želela, da bi ta zakon sprejemali po nujnem postopku. Danes govorimo o
               zakonu v rednem postopku, tako smo pridobili nekaj časa. Vsekakor pa bi poslanci
               morali pri sprejemanju tega zakona dobiti odgovore na nekatera postavljena vprašanja.</p>
               <p>Eno takšnih vprašanj je: Ali je sploh potrebno novo podjetje, ali bi bilo bolje, ko
               bi podjetje za vzdrževanje avtocest enostavno priključili k Darsu?</p>
               <p>Postavlja se vprašanje, zakaj je gradnja avtocest v Republiki Sloveniji tako draga.
               Letno zgradimo iz 80 milijard sredstev, namenjenih za gradnjo, okoli 20 do 25
               kilometrov avtocest. Jasno je, da s takšnimi sredstvi slovenskega cestnega programa
               ne bomo dokončali v naslednjih 10 letih. Ko pa bo ta program dokončan, pa se bodo,
               seveda, pojavile nove potrebe. Že danes se marsikje vidi, da bi morali v Republiki
               Sloveniji graditi tripasovnice, ne pa dvopasovnice, kot jih gradimo.</p>
               <p>Morali bi imeti pred seboj temeljito revizijsko poročilo, ki bi odgovorilo na to,
               zakaj kilometer avtoceste za takšno ceno, kakšna je kvaliteta. Namreč tudi na to je
               bilo v tem državnem zboru že veliko pripomb. Mnogi so prepričani, da je kvaliteta
               gradnje slovenskih avtocest slaba in da se posledice te slabe gradnje hitro pokažejo,
               ko je cesta predanasvojemu namenu. Treba bi bilo odgovoriti, kaj je z že sklenjenimi
               pogodbami med Darsom in pa različnimi bankami, mednarodno banko za obnovo in razvoj,
               kakšne so klavzule v teh pogodbah? Ali bo statusna sprememba Darsa imela tudi kakršen
               koli vpliv na sklenjene pogodbe? Treba bi bilo odgovoriti na vprašanje, kako bo
               sestavljen nov nadzorni svet novega Darsa. Iz zakona, ki ga imamo pred seboj, se zdi,
               da bodo v tem nadzornem svetu sedeli samo predstavniki vlade, ne pa več tudi
               predstavniki državnega zbora inbo potem zadeva seveda še lažje v odljiva.</p>
               <p>Kako bo država kontrolirala tržna načela, na katera se v tem zakonu sklicuje? Že
               sedaj je namreč veliko zapletov pri oddaji javnih naročil. Ne bom omenjal posameznih,
               vi veste, da je v zvezi s tem bilo veliko zapletov v javnosti. Kakšen bo po novem
               cestninski sistem? Kdo bo določal cestnine? V kakšni višini in od česa bodo odvisne,
               kajti to je eden od glavnih virov, na katerem naj bi to novo podjetje tudi
               temeljilo.</p>
               <p>Skratka, v Novi Sloveniji smo, kot sem že povedal na začetku, prepričani, da je
               potrebno Dars preoblikovati, vendar na način s spremembo nekaj členov zakona ob
               številnih nejasnostih tega ni mogoče storiti. In takšen način spreminjanja zakona in
               pa posledično spreminjanja Darsa že v osnovi napeljuje na možnost koruptivnih dejanj.
               Mi smo za gospodarnost, vendar želimo, da je ta gospodarnost finančno transparentna,
               da poslanci dobimo dovolj argumentirane finančne obrazložitve oziroma argumentirane
               utemeljitve tega zakona, kaj želimo s tem zakonom sploh doseči.</p>
               <p>V imenu poslanske skupine Nove Slovenije predlagam, da bi se o tem zakonu opravila
               javna predstavitev mnenj, kajti treba se je zavedati, da gre za izredno pomemben
               zakon, ki bo imel velike posledice za nadaljnjo gradnjo in pa upravljanje z velikim
               državnim premoženjem. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Franc Lenko, za stališče poslanske skupine Demokratične stranke
               upokojencev DeSUS.</p>
            </sp>
            <sp who="SDZ3:LenkoFranc">

               <speaker>FRANC LENKO:</speaker>

               <p>Hvala lepa, gospod podpredsednik. Spoštovana člana, predstavnika vlade, kolegice
               poslanke in kolegi poslanci! Predlog zakona, ki je pred nami, se pretežno ukvarja s
               preoblikovanjem družbe za avtoceste v Republiki Sloveniji v redno delniško družbo.
               Lahko rečemo, da gre za popolnoma nov zakon, saj so praktično vsi vsebinski členi
               sedaj veljavnega zakona spremenjeni ali dopolnjeni. Nov zakon bo o mogočih
               sodelovanje zasebnega kapitala pri gradnji avtocest in omogočil Darsu, da postane
               tržno usmerjena gospodarska družba.</p>
               <p>V poslanski skupini demokratične stranke upokojencev se nam zdi pomembno, da
               Republika Slovenija ostaja edini ustanovitelj in lastnik, kot tudi, da delež
               Republike Slovenije ob morebitnih dokapitalizacijah ne more pasti pod 51%, nad čemer
               bomo po predlogu zakona bedeli tudi poslanci. V poslanski skupini DeSUS namreč
               smatramo za ključno, da ima država vpliv na politiko poslovanja družbe in da se
               avtocesta smatra kot javno dobro, kar utrjuje predlog zakona. Ob tem pripominjamo, da
               statut združenja, družbe, ki naj bi določal tudi ničnost določb v primeru omejevalne
               glasovalne pravice Republike Slovenije, do 1. decembra 2003, kakor je predvideno v
               zakonu, ne more biti usklajen do navedenega datuma, saj po vsej verjetnosti državni
               zbor še ne bo končal obravnave zakona do tega roka.</p>
               <p>Statusno preoblikovanje družbe za avtoceste Republike Slovenije v delniško družbo, ki
               bo svoje naloge opravljala na podlagi pogodbenih razmer z državo, bo med drugimi
               omogočilo vstop tudi drugim koncesionarjem. To morebiti pomeni koncesijsko gradnjo, s
               katero so imeli v nekaterih evropskih državah slabe izkušnje, zato je potrebno take
               projekte temeljito proučiti, preden se za gradnjo, upravljanje ali vzdrževanje oddajo
               v koncesijo.</p>
               <p>O Darsu je potrebno razmišljati tudi v času, ko bo avtocestni križ dokončno zgrajen.
               Potrebno je torej misliti o njegovi vlogi, ko organiziranje in gradnja avtocest in
               hitrih cest ne bosta več potrebna. Zakon sicer predvideva sklenitev za najmanj 30 in
               največ 45 let. Pa vendar se v poslanski skupini DeSUS sprašujemo, v kolikšni meri bo
               ureditev, kot je predvidena, ustrezna. Ali bodo predvideni viri in višina prihodka za
               upravljanje in vzdrževanje avtocest in hitrih cest zadostovali?</p>
               <p>Izgradnja avtocestnega omrežja je pomembna prioriteta države. Razvejanost prometne
               infrastrukture, kamor spadajo tudi avtoceste, je eden temeljnih pogojev za skladen
               regionalni razvoj, pa tudi za konkurenčnost naše države. Rešitve, ki naj bi jih
               sprejeli s potrditvijo tega zakona, morajo biti dobro premišljene, k čemur bo, upamo,
               pripomogla tudi današnja splošna razprava. Ne smemo pozabiti, da bo Evropska unija
               zmanjšala sredstva za izgradnjo določenih evropskih avtocestnih povezav, del katerih
               naj bi šel tudi skozi Slovenijo. V Republiki Sloveniji državljani že veliko predolgo
               čakamo na končno izgradnjo avtocest.</p>
               <p>V poslanski skupini Demokratične stranke upokojencev zato upamo in želimo, da
               spremenjen in dopolnjen zakon pomeni direktne pozitivne učinke, tudi za državljane
               kot neposredne uporabnike le-teh. Dodatno zadolževanje bi močno obremenilo državni
               proračun, kar davkoplačevalci občutimo že danes, še bolj pa bi se breme, ki ni
               zanemarljivo, preneslo na kasnejše generacije.</p>
               <p>V poslanski skupini Demokratične stranke upokojencev zato smatramo, da je predlog
               zakona primeren za nadaljnjo obravnavo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Janko Veber, za stališča poslanske skupine Združene liste socialnih
               demokratov.</p>
            </sp>
            <sp who="SDZ3:VeberJanko">

               <speaker>JANKO VEBER:</speaker>

               <p>Hvala za besedo, predsedujoči. Lep pozdrav predstavnikom vlade ter kolegicam
               poslankam in kolegom poslancem! V poslanski skupini Združene liste socialnih
               demokratov ocenjujemo, da predlog zakona o spremembah in dopolnitvah zakona o Družbi
               za avtoceste v Republiki Sloveniji temelji predvsem na potrebi po izgradnji
               avtocestnega omrežja v Sloveniji, le-ta pa temelji na več segmentih. Te segmente po
               našem mnenju lahko razdelimo na stroške za realizacijo programa, obseg programa, na
               lastna sredstva za realizacijo programa, na zadolževanje ter seveda gospodarnost
               realizacije programa.</p>
               <p>Če pogledamo stroške izgradnje, lahko ugotovimo, da je bil začetek izgradnje
               avtocestnega omrežja ocenjen relativno nizko, kar je zagotovo posledica tega, da smo
               takrat, ko smo v Sloveniji intenzivno pristopili k razmišljanju in izvedbi izgradnje
               avtocestnega omrežja, imeli relativno malo pripravljene tehnične dokumentacije,
               predvsem pa je bilo veliko neznank pri umestitvi trase v prostor, kar je zagotovo
               pripeljalo do tega, da so z dinamiko izgradnje avtocestnega omrežja rasli tudi
               stroški, ki so bili pogojeni s projektnimi rešitvami in umestitvami v prostor.</p>
               <p>Hkrati ob tem pa je rasel tudi obseg gradnje. Namreč, od prvotnega obsega je kmalu
               prišlo do izražanja zelo konkretnih želja po širitvi avtocestnega omrežja in že pri
               prvem rebalansu izgradnje avtocestnega omrežja lahko ugotavljamo, da je bil program
               daljši za 11% in da je bil tudi za 112% dražji od prvotno načrtovanega. Mogoče je
               bilo pri tem vprašljivo predvsem to, da se je pri dosedanjih rebalansih izgradnje
               avtocestnega omrežja dogajalo, da so prihajali v prioriteto novi odseki pred tistimi,
               ki so bili prvotno načrtovani, kar je verjetno tudi pripomoglo k temu oziroma ne
               verjetno, zagotovo, da so se na nekaterih odsekih ali pa v globalu izgradnje
               avtocestnega omrežja povečevali stroški.</p>
               <p>Torej, po samem začetku, ki je bil nekako v Sloveniji pri izgradnji avtocestnega
               omrežja oprt na javna sredstva, je hitro zrasla potreba, da ta javna sredstva
               poskušamo čim bolj konkretizirati, da ni program oprt samo na proračunske vire, ampak
               da poskušamo oblikovati posebna namenska sredstva, ki bi pospešila izgradnjo in,
               seveda, bila tudi dokaj racionalna oblika financiranja avtocestnega omrežja. Ta dva
               nova vira, ki sta se pojavljala ob tem, sta zagotovo bencinski tolar, ki smo ga
               sprejeli ravno zaradi tega, da imamo dodatni kvalitetni vir, strogo namenski za
               izgradnjo avtocestnega omrežja. In seveda, tudi ta bencinski tolar v začetni fazi ni
               zadovoljeval vsem potrebam, ki so rasle, zaradi obsega gradnje in zaradi že prej
               omenjenih vse bolj jasnih tehničnih rešitev. In bencinski tolar od prvotno
               načrtovanega se je pri prvem rebalansu že moral povečati, za nekje 25%. Hkrati pa se
               je tudi podaljšal rok za zbiranje bencinskega tolarja, kar pomeni, da smo se že v
               preteklosti zavedali, tako v vladi, kot tudi v državnem zboru, da je potrebno
               slediti, z lastnimi sredstvi in s tem kvalitetnim virom izgradnje avtocestnega
               omrežja, sicer bi prišli pod velik vprašaj, kdaj in kako bomo dokončali avtocestno
               omrežje.</p>
               <p>K bencinskemu tolarju zagotovo kot najkvalitetnejši vir sodi tudi cestnina. Je pa
               zgodovina cestninskega sistema v Sloveniji izredno zanimiva, od prvotnega zaprtega
               sistema, ki je zagotovo najbolj učinkovit sistem, tudi najbolj pošten, verjetno lahko
               trdimo, kajti dejansko plačaš dejansko prevoženi kilometer. Vendar zgodovina
               oblikovanja in pobiranja cestninskega sistema je pokazala, da smo nihali nekako od
               najbolj učinkovitega sistema do praktično ukinitve cestninskega sistema, kar je
               pripeljalo do tega, da imamo danes več oblik tako zaprtega kot odprti sistem. In v
               končni fazi nekako se poskušamo približati nekemu optimalnemu sistemu pobiranja
               cestnin, ki smo ga poskušali pospešiti in optimizirati, ne nazadnje tudi s
               sprejemanjem prostorskih zakonov, ki omogočajo učinkovitejše umeščanje cestninskih
               postaj na že zgrajeno avtocestno omrežje ali pa tudi na bodoče predvideno. Kajti
               dogaja se vendarle to, da si vsi nekako želimo, da bi avtocestno omrežje prišlo čim
               prej do naših krajev. Hkrati pa se torej srečujemo s problemom, da bi pa za to
               dejstvo, ki se je zgodilo z izgradnjo avtocestnega omrežja, plačevali čim manj in ta
               oblikase je običajno kazala skozi to, da se pač poskuša na takšen ali drugačni način
               izogniti plačevanju cestnine.</p>
               <p>Cestnina je eden od tistih virov, ki bi ob neki relativno gospodarni izgradnji
               avtocestnega omrežja in relativno dobro nadzorovani in predvideni obliki zadolževanja
               za izgradnjo avtocestnega omrežja morala zadostovati predvsem za odplačilo teh
               najetih kreditov. Danes lahko ugotavljamo, da sama cestnina zagotovo ne more
               servisirati v celoti najetih kreditov. Kajti obseg izgradnje je bistveno večji, kot
               je ta hip možno zagotavljati sredstev skozi cestnine. Zadolževanje, ki je ena od
               oblik financiranja, je bilo ves čas prisotno pri izgradnji avtocestnega omrežja, tako
               pri domačih institucijah kot tudi mednarodnih. In seveda ta kreditni potencial je
               dosegel tisti limit, ki smo ga načrtovali v dosedanjih zakonih, pred vsem pa je bil
               vezan na to, da resnično ne vsebuje zmožnosti, ki jih kaže tako bencinski tolar kot
               tudi cestnina. In tudi analiza kaže na to, da bo potrebno za odplačilo dolgov
               uporabljati deloma tako bencinski tolar kot cestnino, torej dva najkvalitetnejša
               vira. In v izogib temu, da ne bi vendarle avtocestni program zastal zaradi tega, da
               servisiramo najete dolgove, je seveda nujno potrebno preoblikovanje družbe za
               avtoceste, kajti vnos in upoštevanje možnosti financiranja avtocestnega programa tudi
               skozi zasebni kapital je verjetno danes ena od tistih največjih rezerv, ki nam bo
               omogočila, da pospešimo izgradnjo avtocestnega omrežja in ki bo zagotovo pripomoglo
               tudi k večji gospodarnosti in seveda, kot sem že povedal, hitrejši realizaciji
               programa.</p>
               <p>Zato menimo v poslanski skupini, da je predvideno preoblikovanje Darsa po tem zakonu
               nujno, če želimo pospešiti izgradnjo avtocestnega sistema, saj sami z javnimi ali pa
               samo z javnimi sredstvi premikamo rok dokončanja izgradnje avtocestnega sistema daleč
               v prihodnost. Še posebej se bomo s tem problemom zagotovo srečali tudi pri obravnavi
               predloga resolucije o nacionalnem programu izgradnje avtocestnega omrežja, ker se
               vedno pokaže potreba po še dodatnih odsekih, po dodatnih navezovalnih odsekih, po
               dodatnih hitrih cestah in ne nazadnje tudi po dodatni obnovi državnih bodisi
               vzporednih cest ali pa tistih cest, ki se uporabljajo v času izgradnje in jih je
               potrebno potem tudi ustrezno sanirati in ponovno spraviti v ustrezno obliko, ki je
               potrebna za tudi ostale državne ceste. In zato, ker je eden od pomembnih ciljev
               poslanske skupine Združene liste oziroma sploh stranke Združene liste socialnih
               demokratov skladen regionalni razvoj, menimo, da učinkovitaizgradnja avtocestnega
               sistema resnično lahko pripelje k skladnemu regionalnemu razvoju in hkrati je to tudi
               eden od najbolj učinkovitih regionalnih programov, ki ta hip potekajo v Republiki
               Sloveniji. In kot sem že povedal vidimo možnost pospešitve tega razvoja tako
               avtocestnega kot tudi regionalnega ravno skozi dodatne vire, ki jih omogoča zasebni
               kapital skozi te oblike, skozi oblike preoblikovanja Darsa. Seveda tudi sredstva, ki
               bodo zbrana z izdajanjem dolžniških vrednostnih papirjev, so nova oblika, ki se je
               pojavila in zagotovo bo tudi tukaj dodaten argument, da vsi tisti, ki bomo ali bodo
               pripravljeni vlagati svoja sredstva v to obliko varčevanja, tudi pripomogli k še
               večjemu nadzoru in k še gospodarnejši obliki izgradnje avtocestnega omrežja.
               Hvala</p>
            </sp>
            <sp who="SDZ3:PohorecValentin">

               <speaker>PODPEDSEDNIK VALENTIN POHOREC:</speaker>

               <p>Hvala. Besedo dajem Sašu Pečetu za stališče poslanske skupine Slovenske nacionalne
               stranke.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni! Verjamem, da je avtocestni križ in pa dobre cestne povezave
               cilj vsakega izmed nas in pa želja vsakega izmed slovenskih državljanov in pa
               državljank. Zato idejni zasnovi o preoblikovanju Darsa, samo idejni zasnovi, bi bilo
               neumestno nasprotovati. Toda dovolite, da se kot predstavnik nacionalne stranke
               dotaknem vsebine skozi posamezne elemente.</p>
               <p>V uvodu predlagatelj, torej resorno ministrstvu ugotavlja, citiram: <q>"V 10 letih
               delovanja je Dars dosegel velike uspehe pri gradnji slovenskih avtocest."</q> Torej, če
               je dosegel v 10 letih velike uspehe, zakaj potem spreminjati statusno obliko? Prvo
               vprašanje. In s tega mesta pozivam, najsibo predlagatelja oziroma pripravljavce
               gradiv, da v kolikor se odločajo za spremembo različnih statusnih oblik, potem naj
               tudi navedejo razloge, zakaj. Ne pa, da spreminjajo razloge, istočasno pa navajajo,
               kako uspešen je bil nek gospodarski subjekt.</p>
               <p>Po drugi strani smo pred mesecem dni sprejemali zakon o letalstvu, približno tako se
               je imenoval. Isto resorno ministrstvo je predlagalo ustanovitev neke institucije, ki
               bo imela dvojno statusno obliko, javno podjetje in d.d. Mesec dni pozneje to isto
               ministrstvo predlaga drugačno organizacijsko obliko. Iz tega ven lahko sklepamo in pa
               moja ocena je dokaj kredibilna, da ta vlada ne ve, kaj počne. Po eni strani pred
               mesecem dni zagovarja kot najuspešnejšo organizacijsko obliko na trgu javno podjetje
               d.d., naslednji mesec pa pove, da je javno podjetje d.d. smrtna oblika, da ne omogoča
               napredka, da omogoča zadolževanje in izključno govori, da mora biti podjetje
               kapitalska družba.</p>
               <p>V nacionalni stranki sicer ocenjujemo, kar smo povedali že pred mesecem dni, da je
               pravilno, da se država odloči, ali bo imela javna podjetja na podlagi zakona o javnih
               gospodarskih družbah ali bo imela kapitalska podjetja oziroma podjetja na podlagi
               gospodarskih družb. Toda seveda pristop, po naši oceni, pristop, ki bi omogočal
               kvalitetnejši razvoj cestnih povezav in pa s tem seveda tudi skladnega regionalnega
               razvoja, bi moral biti drugačen.</p>
               <p>Predlagatelj sam v uvodu ocenjuje, da se bo del tovrstnih aktivnosti, torej cestnih
               aktivnosti, odvijal v obliki oziroma na področju koncesij. Po drugi strani pa si je
               potrebno zastaviti vprašanje, če hočemo, da bo zakon imel realno osnovo za življenje,
               na podlagi česa, na podlagi katerega zakona pa se lahko izvajajo v naši državi
               koncesije. Prvi element koncesije, ga predlagatelj navaja kar v zakonu o Darsu, to je
               trajanje, obdobje koncesije. Toda nič drugega in po oceni Slovenske nacionalne
               stranke, če bi resnično hoteli narediti napredek na tem področju bi, seveda že leta
               2001, ko smo opozarjali na potrebo zakona o koncesiji. V tem zakonu uveljavljamo samo
               en element, kar bo seveda povzročilo, da zakon ne bo mogel živeti, da bo to še en
               izmed zakonov v celotnem kupu slovenske zakonodaje, ki nima ne repa ne glave in zato
               nikoli ne more živeti.</p>
               <p>Predlagatelj pa nadalje ugotavlja, po naši oceni, v petih točkah, kaj bo omenjeni
               zakon prinesel. Prvič, jasno razmejitev med javnim in privatnim sektorjem, kar je
               seveda zgrešeno, če pogledamo dejstva, ki jih predlagatelj navaja v zakonu, kjer
               govori: <q>"Smiselno je namreč, da se gospodarjenje z avtocestami obravnava kot celota
               in definira kot obvezna gospodarska javna služba"</q>. V istem tekstu navaja obvezno
               gospodarsko službo, v drugem tekstu oziroma v tekstu pred tem v istem dokumentu
               navaja kot izključno kapitalsko obliko, torej zakon o gospodarskih družbah. V
               Slovenski nacionalni stranki oziroma v imenu nacionalne stranke lahko z odgovornostjo
               trdim, da v vladi, oprostite izrazu, ampak nimate najmanjše ideje, kaj ste hoteli s
               tem zakonom narediti, žal in ta vaša nevednost bo povzročila to, da bo to še eden
               izmed tistih zakonov, ki so pač napisani zato, da so napisani.</p>
               <p>Po drugi strani vlada ugotavlja, da bo preko tega zakona pridobila konstanten in
               nevtralen vir financiranja. Ali res verjamete, da je v tej državi še kdo tako naiven,
               da bo verjel, da se skozi statusno obliko lahko izognemo zadolževanju države? Ne.
               Gospodje, če bi bilo to tako enostavno, da bi samo organizacijsko obliko zamenjali in
               ne bi bilo več zadolževanja, potem danes spremenimo vse - javna podjetja, delniške
               družbe - v tako obliko, da pač se ne bomo mogli zadolževati. Gospodje, to je
               pravnoformalno oziroma pravno gledano sporno.</p>
               <p>Na koncu dovolite, ker se ne bom več oglašal, pa bom spustil ogromno stvari, po naši
               oceni tudi, kar je predlagatelj zakona povedal o privatizaciji. Privatizacija je
               edini namen tega zakona, da se bo na podlagi tega zakona lahko privatizil Dars.
               Potem, ko ga bo država obdarila in ga je že s krediti, kljub temu, da je predlagatelj
               zakona napovedal, da bo za to potrebno soglasje državnega zbora. Spomnite se, kaj je
               bilo leta 1994 s privatizacijo bank, celo sklep je bil sprejet o privatizaciji, da je
               potreben zakon. Tega ni bilo.</p>
               <p>Mogoče je osnova ideja samega zakona bila dobra, mogoče, toda zakon je napisan tako
               slabo, da ga ne bo mogoče izvajati, nobene od posledic, ki jih vlada predlaga, kot
               pozitivne ne bo možno uveljavljati. V nacionalni stranki seveda zakona na bomo mogli
               sprejeti. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Jože Tanko ima besedo za stališče poslanske skupine SDS.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala, za besedo. Spoštovani kolegi! Ko sem prebral prvi stavek dokumenta, s katerim
               je vlada pospremila novelo zakona o Darsu v zakonodajno proceduro, sem se močno
               zamislil.</p>
               <p>Vlada je zapisala, da se predlog zakona predlaga v sprejem po nujnem postopku, zato,
               ker se lahko le tako preprečijo težko popravljive posledice za delovanje države.
               Vprašal sem se, kako je sploh mogoče, da po vseh teh letih uspešnega vlaganja in
               posledično tudiuspešne gradnje avtocestnega sistema, kot ene od največjih prioritet
               tega obdobja in teh vlad, vlada kar nenadoma preko noči spozna, da se nam približuje
               katastrofa, ki bo lahko porušila temelje te države. Kako je to mogoče? Ali so res
               odpovedali vsi preventivni mehanizmi in varovalke, ali je odpovedala finančna in
               gradbena stroka, ali je zatajila politika, ali pa je morda v ozadju samo nadaljevanje
               procesa tranzicijskega preoblikovanja in lastninjena še tistega javnega premoženja,
               ki je sploh še ostalo. Ali je napočil čas, ko je potrebno nekaterim potešiti apetite
               in jim poceni prodati ali pa jim pod ugodnimi pogoji oddati premoženje, ki ga je
               financirala množica državljanov, ki je redno plačevala prispevek ob nabavi goriv za
               izgradnjo avtocest, ki smo ga in ki ga še imenujemo <q>"bencinski tolar"</q>. Ali je tudi
               tukaj potrebno odpreti kanal za zasebne interese in za prelivanje državnega denarja v
               zasebni žep? Ali pa morda rabimo svež denar za pokritje prihajajočih finančnih bremen
               Darsa ali za pokritje neizmernogloboke proračunske luknje, ki se z vsakim novo
               oblikovanim in sprejetim proračunom samo še povečuje? Morda se je s tem začela
               razgaljati evergrinovsko uspešna in nenadomestljiva politika nekaterih strank v
               zadnjih desetih letih. Obstaja še cela vrsta vprašanj, na katera je v tej
               informacijski blokadi, ob nejasnem spremnem besedilu in prikrivanju podatkov zelo
               težko najti odgovore in izoblikovati kakršnokoli potrebno podlago za odločitev. Čudno
               pa je, da se k reorganizaciji Darsa in pritegnitvi zasebnega kapitala za izgradnjo
               avtocest namerava pristopiti šele sedaj, ko so začrtani že vsi koridorji in ko je že
               zgrajenega okrog 50% omrežja, ko smo preobremenili javne finance in ko nam že grozi
               vnovčenje izdanih garancij zaradi nezmožnosti Darsa, da bi iz lastnih virov
               odplačeval najete kredite. Kaže spomniti, da ste nam vsakokrat, ko je državni zbor
               sprejemal poroštveni zakon, postregli z informacijo, da najemamo najcenejše možne
               vire in da imamo najcenejšo možno gradnjo. Vendar marsikaj govori, da temu ravno ni
               tako. Najcenejši vir, ki smo ga državljani velikodušno in namensko plačevali v cenah
               goriv in ki se je zbiral na računih te države, ni bil v celoti namensko porabljen za
               izgradnjo avtocest. Približno polovica denarja - to je nekaj 100 milijonov dolarjev-
               je izpuhtela iz avtocestnega programa. Če bi se uporabila vsa sredstva bencinskega
               tolarja za izgradnjo, bi bila zadolžitev Darsa bistvenoa bistveno nižja. Vendar so
               vladajoče koalicije, poskrbele, da so se ta, edina zastonjska sredstva zamenjala za
               kredite, ki nas sedaj stiskajo za vrat. Ali smo se državljani kdaj vprašali, ali je
               to, kar počnejo v vladah in koalicijah dobro? Ali je dobro, da smo denar namesto za
               avtoceste porabili na primer za falcona ali za hangar, ali za nabavo luksuznega
               voznega parka ali pa se je zaradi neupoštevanja zakona o javnih naročilih in vrste
               zlorab tudi pri tem razfrčkal za razne nepotrebne projekte lobističnih prijateljev?
               Očitno je, da bi morali kolikor toliko dobronamerni in sposobni upravitelji javnih
               financ že zdavnajzaznati problem in ga reševati takrat, ko se je začel pojavljati, ne
               pa šele sedaj, ko je prerasel vse obvladljive dimenzije.</p>
               <p>Na možnost in smiselnost zasebnih vlaganj v izgradnjo avtocestnega omrežja so
               opozarjali nekateri že pred davnimi leti, že takrat, ko se je program začel resno
               zastavljati, vendar so ostali v svojih razmišljanjih osamljeni in prezrti.
               Načrtovalci politike pridobivanja in porabe javnih sredstev so na osnovi mentalitete,
               na osnovi dediščine in izkušenj <q>"stare Juge"</q> mislili, da dovoljznamo in da zmoremo
               sami, le če prepričamo državljane za plačevanje dovolj velikega samoprispevka in z
               njihovimi sredstvi sestavimo dovolj velik proračun. Plačevanje bencinskega tolarja
               je, pa če to priznamo ali ne, oblika samoprispevka. In kot vidimo, je velik del tega
               samoprispevka, veliko sredstev tega javnega zbiranja izpuhtelo.</p>
               <p>Mislim, da bi lahko brez predsodkov marsikoga, ki je oblikoval državno in cestno
               politiko, vprašali po zdravju, ne samo zaradi nenamenske porabe sredstev, ampak tudi
               zaradi tega, kar se je Vladi Republike Slovenije v obrazložitvi zapisalo. Zapisala
               je, da vse študije kažejo, da je čim prej treba pritegniti zasebni kapital. Ampak
               koliko je že teh študij in od kdaj so? Verjetno je bila prva izdelana že pred
               desetimi leti, predlog za spremembo pa izoblikovan šele sedaj. Očitno je, da je naša
               vlada že precej časa seznanjena z neracionalnim pristopom pri izgradnji avtocest,
               prav tako pa je očitno, da je mečkala z odločitvijo in počakala na skrajni trenutek.
               Navsezadnje nam tudi tujeizkušnje kažejo, da ima zasebni kapital velik interes za
               gradnjo in upravljanje prometnih omrežij in da te naloge tudi precej dobro opravlja.
               Vendar da je v zakonu predvidena možnost zasebnih vlaganj v izgradnjo avtocest zgolj
               trik, je včeraj pokazal minister z odgovorom na vprašanje poslanca Mamića.</p>
               <p>Prepričani smo, da predlagani pristop reorganizacije ni najbolj primeren, saj se
               očitno postavlja in pripravlja podobna rešitev kot za železnice. Tisto, kar ni
               donosno, bo postalo samo še večje javno breme, tisto, kar nese, kar prinaša dobiček,
               pa bo država oddala s koncesijo zasebnikom in si morda blagovolila zaračunati nekaj
               odstotkov koncesijskih prihodkov, vse ostalo pa bo prepustila koncesionarjem. Namesto
               polnega zneska bo proračun pridobil le kakih 5 ali 10%, morda kakšen odstotek več.</p>
               <p>Menim tudi, da bi bilo smiselno pred odločitvijo o statusnem preoblikovanju novega
               Darsa jasno povedati poslancem, kakšna bo v prihodnosti vloga državnega zbora, saj
               državni zbor po tem predlogu nima več nobene pristojnosti imenovanja članov
               nadzornega sveta. Število članov nadzornega sveta se zniža z 11 na 6, kar 4 od teh
               predlagata ministrstvi za finance in za promet, vseh 6 pa imenuje skupščina družbe
               oziroma vlada. Skratka, nobene možnosti ni, da bi član nadzornega sveta postal kdo,
               ki ga predlaga opozicija, kar pomeni, da bo družba poslovala povsem brez nadzora. In
               da se bo lomastenje po javnih financah nadaljevalo.</p>
               <p>Prav tako iz obrazložitve ni jasno razvidno, ali bo novi Dars zavezan poslovati po
               zakonu o javnih naročilih in ali bo računsko sodišče lahko izvajalo revizijo
               poslovanja tega podjetja, glede na to, da se po tem predlogu zakona preoblikuje iz
               javnega podjetja v redno delniško družbo. In da vlada svojih minimalnih 51% lahko
               sestavi iz raznih SOD-ov in KAD-ov kot pri Novi Ljubljanski banki in se s tem izogne
               tudi reviziji računskega sodišča. Prav tako se nam zdi, da je eden od ciljev
               reorganizacije tudi izboljšanje podobe o stanju javnega dolga, saj Dars po
               reorganizaciji ne bo več imel statusa javnega podjetja in ne bo sodil več niti v
               širšo zadolžitev države. Torej, eden od ciljev reorganizacije je tudi fiktivno
               poboljšanje javnih financ. Obrazložitev kaže na izredno slabo podobo delovanja
               javnega sektorja, saj je na dveh ali treh mestih v obrazložitvi jasnozapisano, da
               Dars svoje naloge ne opravlja v dobro in v celoti, da ne gospodari s premoženjem, s
               katerim upravlja. Vendar, cilje, ki ste jih zapisali v obrazložitvi, je možno doseči
               in tudi izvajati brez privatizacije, saj se cilji gospodarskih družb ne razlikujejo
               po lastništvu, ne glede, da cilji so vedno podobni, v javnem in pa zasebnem sektorju.</p>
               <p>Nikjer ni nobenih finančnih utemeljitev zakona, nikjer niso finančno ovrednoteni
               učinki predvidenih sprememb. Skratka, zakonodajni postopek in reorganizacijo Darsa
               koalicija ponovno pelje na pamet. In vsaj nam poslancem so taki postopki povsem
               neresni in omalovažujoči. Po mnenju naše poslanske skupine je edina dobra stran tega
               predloga združitev vseh aktivnosti, ki so vezane na avtocestni program. Pa naj gre
               zagradnjo, upravljanje ali vzdrževanje avtocest. Tudi v opoziciji vemo, da je
               razdrobljene in divergentne interese na istem objektu težko uspešno nadzirati in
               učinkovito izvajati potrebne aktivnosti. Zato je smiselna pripojitev podjetja za
               vzdrževanje avtocest k Darsu, saj bo s tem omogočena poslovna koncentracija in
               racionalizacija poslovanja. Vendar, to je možno izvesti na tudi bolj enostaven način.
               Za statusne in reorganizacijske spremembe tako velikega in pomembnega projekta, kot
               je Dars, manjka marsikaj Gre za podjetje, ki porabi skoraj 10% državnega proračuna.
               Ni analiz, ni dobrih obrazložitev, ni utemeljitev in zato bo naša poslanska skupina
               oziroma naša poslanska skupina tega zakona ne bo podprla. Tega projekta se na žalost
               ne moremo lotiti z levo roko, ne glede na trenutno prevladujočo politično opcijo.
               Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Ivan Božič, stališče poslanske skupine SLS.</p>
            </sp>
            <sp who="SDZ3:BožičIvan">

               <speaker>IVAN BOŽIČ:</speaker>

               <p>Hvala lepa, podpredsednik. Gospa sekretarka, predstavniki vlade, Darsa, kolegice in
               kolegi! Vsem lep dober dan. Malo žalostno je danes v našem parlamentu, kot da bi
               govorili pred 1. novembrom.</p>
               <p>Poslanska skupina Slovenske ljudske stranke podpira predlog zakona o spremembah in
               dopolnitvah zakona o Darsu in meni, da je predlog dokumenta primeren za nadaljnjo
               obravnavo. Pri tem izhajamo iz dejstva, da je osnovni namen statusnega preoblikovanja
               Darsa iz javnega podjetja v gospodarsko družbo ter pripojitev javnih podjetij Darsa
               in Podjetja za vzdrževanje avtocest v novi Dars povečati gospodarnost in doseči čim
               večjo racionalnost poslovanja Darsa pri organiziranju in vodenju gradnje, upravljanju
               in vzdrževanju slovenskih avtocest ter hkrati omogočiti vstop zasebnega kapitala v
               financiranje gradnje, upravljanja in vzdrževanja avtocest in s tem tudi drugih
               koncesionarjev za odseke, ki jih ne bo gradil, upravljal in vzdrževal Dars. Z drugimi
               besedami, področje organiziranja in vodenje gradnje, upravljanja in vzdrževanja
               avtocest bomo s sprejetjem tega zakona demonopolizirali in vnesli tržna načela
               statusno preoblikovani Dars pa bo poslej deloval po načelu dobička in izgube, pri
               čemer se bodo temeljna načela, zahvaljujoč katerim v Sloveniji intenzivno gradimo
               avtoceste, čeprav počasneje, kot bi si to želeli, tudi utrdilo.</p>
               <p>Organizacija gradnje avtocest, zmožnost najemanja posojil izven proračuna je namreč
               temeljna dejavnost Darsa, in to je bil tudi temeljni smisel ustanovitve Darsa pred 10
               leti. Država se je s tem izognila, da bi obveznosti iz kreditov postale del javnega
               dolga, s čimer Republika Slovenija verjetno ne bi več izpolnjevala maastrichtskih
               kriterijev. Tudi poslej bo Dars v imenu države kot agent vodil gradnjo tistih
               avtocestnih odsekov, ki jih ne bodo gradili drugi koncesionarji. Upravljanje in
               vzdrževanje že zgrajenih avtocest ter pobiranje cestnine je druga temeljna naloga
               danes javnega podjetja Dars, pri čemer je Slovenija edina evropska država, v kateri
               se upravljanje in vzdrževanje avtocest odvija v dveh javnih podjetjih. Organizacija
               upravljanja in vzdrževanja avtocest ter pobiranje cestnine v Darsu, kot javnem
               podjetju, in operativno izvedbo vzdrževanja avtocest in pobiranja cestnin pa po
               pogodbi z Darsom opravlja javno podjetje za vzdrževanje avtocest.</p>
               <p>To dvotirnost ta predlog zakona ureja tako, kot je to urejeno tudi v drugih evropskih
               državah. Glede na to, da sta obe javni podjetji, Dars in Podjetje za vzdrževanje
               avtocest v 100% lasti države, je namreč edino smiselna njuna združitev, saj to
               omogoča racionalnejšo organiziranost obeh družb. Tako se namreč izognemo podvajanju
               določenih splošnih služb. S pripojitvijo se odpravijo tudi negativne strani, ki
               izhajajo iz sedanjega pogodbenega razmerja, ko vsaka stran nujno zastopa svoje
               interese. Po pripojitvi bodo interesi postali skupni, s pripojitvijo podjetja za
               vzdrževanje avtocestbo nastalo gospodarsko močnejše podjetje, ki bo uspešneje
               klubovalo tuji konkurenci, kar bo še posebej pomembno po naši vključitvi v Evropsko
               unijo. Za uspešen tržni nastop preoblikovanega Darsa je nujna tudi njegova
               dokapitalizacija, katere osnovni namenje, da se tisti del državnega premoženja, ki je
               sedaj javno dobro v upravljanju javnih podjetij Družbe za avtoceste Republike
               Slovenije in Podjetja za vzdrževanje avtocest Slovenije, osnovna sredstva, ki ni
               neposredno vezan na javno cesto, da se vloži v novi Dars kot stvarni vložek države,
               preko amortizacije teh sredstev pa se omogočijo investicije v razvoj dejavnosti, z
               dodatnimi prihodki iz teh dejavnosti pa se bodo zmanjševale potrebe po refinanciranju
               kreditnih obveznosti in spet tudi pospešilo vračiloposojil iz lastnih Darsovih virov.
               Oprema, s katero bi država dokapitalizirala novi Dars v obliki stvarnega vložka
               države, so mobilna oprema cestninskih postaj, mobilna oprema vzdrževanja avtocest,
               objekti, zlasti potrebni za vzdrževanje in upravljanje avtocest, kot so na primer
               avtocestne vzdrževalne baze. Čimprejšnji sprejem zakona je nujen, saj bi v primeru,
               da se statusne spremembe javnih podjetij Družbe za avtoceste Republike Slovenije in
               Podjetja za vzdrževanje avtocest ne izvedejo pred našim polnopravnim članstvom v
               Evropski uniji, da bo pomenilo to ohranjanje statusa quo. To pa bi predstavljalo
               korak nazaj. Izgubljene bi bile namreč tudi nekatere pozitivne strani njegovega
               delovanja; to je najemanje kreditov v svojem imenu, neobstoj ovir pri finančnem
               poslovanju, razmeroma visoka samostojnost in fleksibilnost na trgu. Vendar tudi ta
               rešitev, kar pomeni ohranitev sedanjega statusa ali morebitno preoblikovanje v pravno
               javno podjetje, ne bi bila dolgoročna. Znano je namreč, da Evropska unija ni
               naklonjena obstoju javnih podjetij, ker izkrivljajo konkurenco na skupnem trgu, še
               posebej na področjih, kjer ni nujno, da se storitve opravljajo le s strani države,
               temveč so lahko prepuščene konkurenci.</p>
               <p>Za nadaljnje izvajanje gradnje in vzdrževanja ter upravljanja avtocest v okviru
               javnega podjetja bi bilo treba dokazati, da je to področje, kjer so interesi države
               tako pomembni, da ga ni mogoče prepustiti trgu. V Evropski uniji, kjer se v večini
               držav ceste že dalj časa gradijo in vzdržujejo na podlagi koncesijskih razmerij, bi
               bilo takšno teza nemogoče zagovarjati. Pritegnitev subjektov zasebnega prava v
               opravljanje teh dejavnosti bi lahko zahteval vsak subjekt na trgu, ki bi bil
               potencialno ponudnik in ki ne bi mogel dobiti koncesije, ker je Republika Slovenija
               ne bi razpisala. V tem primeru bi lahko sprožil postopek pred evropsko komisijo, ki
               bi Republiki Sloveniji naložila, da sprosti konkurenco na tem področju.</p>
               <p>Pri odločitvi o statusnih spremembah Darsa je torej treba upoštevati naslednje:</p>
               <p>Če želimo upravljanje avtocest kot javno gospodarsko službo po vsebini spremeniti v
               gospodarjenje z ogromnim premoženjem javnega dobra, se mora Dars statusno iz javnega
               podjetja preoblikovati v delniško družbo. Delniška družba lahko opravlja javno
               gospodarsko službo na podlagi koncesijskega razmerja.</p>
               <p>Statusno spremembo Darsa je možno izvesti s sprejetjem predloženega zakona o
               spremembah in dopolnitvah zakona o Darsu. Reforma je nujno potrebna, če želimo pred
               vstopom Slovenije v Evropsko unijo zagotoviti gospodarjenje s slovenskimi avtocestami
               v javnem interesu in v interesu Republike Slovenije tako, da bo ohranjen odločujoč
               vpliv Republike Slovenije; da bo Dars, d.d., sposoben odplačevati vsa bremena iz
               najetih kreditov, iz pobrane cestnine in drugih prihodkov Darsa in ne iz državnega
               proračuna; da najeti krediti ne bodo upoštevani kot javni dolg Republike Slovenije in
               da ne pride do unovčevanja državnih garancij v skupni višini približno 2,4 milijarde
               evrov glavnice; da bo omogočena dokapitalizacija s strani države s premoženjem, ki je
               sedaj formalno javno dobro in je kapitalsko mrtvo; da bo na podlagi povečanega
               osnovnega kapitala predvsem s strani storitev možno pridobiti tudi kapital iz
               zasebnih virov in s tem delno razbremeniti javnofinančne vire; da bo Republiki
               Sloveniji omogočena še naprej stoodstotna ali večinska lastninska kontrola nad
               gradnjo, upravljanjem in vzdrževanjem avtocest; da bo možna razbremenitev javnih
               financ z oddajo delnih manjših koncesij tretjim investitorjem iz privatnega sektorja
               in da bo zagotovljena realizacija nacionalnega programa izgradnje avtocest v
               zaželenih rokih.</p>
               <p>Predlagani zakon upošteva vse navedeno. Zato smo prepričani, da je nujno čim prej
               sprejeti predlagani zakon, pripojiti javno podjetje za vzdrževanje avtocest in Družbe
               za avtoceste Republike Slovenije v novi Dars in ga dokapitalizirati s čim večjim
               stvarnim vložkom države ter skleniti ustrezne pogodbe z novim Darsom pred članstvom v
               Evropski uniji.</p>
               <p>Na podlagi navedenih razlogov je nujno, da se celoten proces, vključno s sklenitvijo
               pogodb, opravi še pred pomladjo prihodnjega leta, to je pred vstopom v Evropsko
               unijo. Glede na to je treba zakon sprejeti v čim krajšem času. Mislim, da bi to za
               državo veliko pomenilo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Bogomir Vnučec, za stališča poslanske skupine Stranke mladih
               Slovenije.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovane kolegice in kolegi! V Stranki
               mladih Slovenije se strinjamo, da je čimprejšnja izgradnja avtocestnega omrežja kot
               pogoj za kvalitetne infrastrukturne povezave med kraji v državi zelo pomembna.
               Ogromna finančna sredstva, ki jih je Slovenija do sedaj zagotavljala v obliki
               proračunskih sredstev in posojil, katerih garant je Republika Slovenija, pa so
               bremena tega, za državo pomembnega projekta preložila predvsem na mlade in prihodnje
               generacije, ki bodo te dolgove tudi odplačevale, pa čeprav bodo takrat te ceste v
               zelo slabem stanju.</p>
               <p>Ker vladi ni uspelo oziroma ni imela resničnega interesa v financiranje izgradnje
               dejansko privabiti zasebni kapital, so dolgovi iz tega naslova veliki. Poleg tega je
               vlada omogočila nenadzorovalno podražitev investicij, kar je rok zaključka projekta
               posameznih projektov prestavilo za več kot 10 let v prihodnost. Vlada je dopuščala
               tudi nesorazmerno visoke stroške investicij in tudi dopustila izvajalcem, da so
               kvaliteto gradnje znižali pod mero dobrega okusa, zaradi česar so marsikateri novi
               odseki že sedaj v veliko slabšem stanju kot marsikatera nemška avtocesta, ki se že
               približuje svoji polnoletnosti. Celo direktor urada za preprečevanje korupcije
               opozarja na koruptivno okolje na tem področju, posledice tega pa so lahko in so
               najbrž desetine kilometrov manj izgrajenih avtocest.</p>
               <p>Republika Slovenija je namreč v projekt izgradnje avtocest vložila desetine milijard
               slovenskih tolarjev in je Darsu dala za še enkrat toliko poroštev za najetje kreditov
               za izgradnjo avtocestnega križa, okoli Darsa pa se je izoblikoval zaključen krog
               podjetij, ki ekskluzivno zagotavljajo Darsu vse od a do ž in so siustvarili take
               dobičke, da so tudi sposobna kupiti s sedaj novim zakonom oblikovano podjetje.</p>
               <p>Stranka mladih Slovenije med zasebnim investiranjem v izgradnjo avtocest podpira le
               take modele, ki povsem jasno omogočijo vpogled in pregled na višino s strani
               zasebnikov vloženih sredstev v projekte posameznih odsekov, na katerih, kot je to v
               praksi tudi v tujini, ta podjetja na podlagi svojega vložka dobijo tudi možnost
               upravljanja in pobiranja cestnin. To, kar pa vlada predlaga, s to spremembo zakona,
               lahko na kratko označimo za vmesno stopnjo do neke nove divje privatizacije državnega
               premoženja. Od take privatizacije lahko pričakujemo tudi nov udarec lokalnih
               skupnosti, saj Dars že sedaj ne upošteva volje lokalne skupnosti pri posegih v njihov
               prostor. V primeru take privatizacije pa pričakujemo, ko bo solastnik Darsa še kdo
               drug, ki bo stremel predvsem samo za profitom, takrat bo mnenje o posegih na
               področjih lokalnih skupnosti še toliko bolj ignorirano. Res je, da bo o zeleni luči
               za privatizacijo odločal državni zbor in da to ne bo danes, vendar danes s tem
               zakonom za to pripravljamo teren, čez par mesecev pa boste z natanko isto večino kot
               danes izglasovali tudi to. V Stranki mladih Slovenije takim poizkusom nasprotujemo,
               zato te spremembe zakona ne bomo podprli.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Še stališče poslanskega kluba LDS bo podal Anton Anderlič. Prosim.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Spoštovani! Državni zbor se relativno veliko ukvarja z avtocestno gradnjo, z Darsom,
               z njegovimi načrti, pa vendarle je veliko besed izrečenih v preteklosti na to temo,
               izzvenelo v prazno in stvar se je začela premikati šele sedaj, ko na eni strani
               dobivamo resolucijo o, ne vem, zakaj sicer, o izgradnji avtocest, ker vendarle gre za
               nacionalni program, in na drugi strani spremembe zakona o družbi za avtoceste v
               Republiki Sloveniji.</p>
               <p>Zakon je pozen in nedodelan, hira na nekaterih temeljnih definicijah. Recimo na
               večini definicij, kjer bi se moralo jasno zapisati, recimo, koliko časa bo pogodba
               trajala, recimo, piše <q>"za čas gradnje avtocest oziroma za neko drugo obdobje"</q>. Torej,
               zakon mora določati točne pogoje. Potem imate pri virih <q>"predvsem"</q>, <q>"zlasti"</q> - vi
               vendarle morate vedeti, od kje bodo sredstva zagotovljena, kajti če na eni strani
               napišete iz bencinskega tolarja, ki je zagotovljen po posebnem zakonu, se ve, da ne
               glede na to, mislim, da smo ga v lanskem letu spremenili, da se višina, ki se
               zagotavlja po tem zakonu, praktično izbere po tem zakonu, ne zagotavlja za gradnjo
               avtocest. Potem pa imate v naslednji alinei, da tudi druga proračunska sredstva.
               Katera so to druga proračunska sredstva? Jaz mislim, da je potrebno jasno zapisati,
               na kateri denar se računa in seveda tudi potem v izvajanju tega zakona to
               zagotavljati. Ne pa, da na eni strani sprejemamo zakone, na drugi strani pa z letnimi
               akti, kot so, z letnimi programi razvoja in vzdrževanja avtocest, kakor tudi s
               proračuni in pa z zakonom o izvrševanju proračuna pišemo druge številke. Govoriti o
               tem, da je tačlen, ki omogoča do 49% vlaganja tudi drugega kapitala, da to ne gre, da
               tukaj ne gre za privatizacijo, je potrebno razložiti, za kaj pa potem gre. Od kje bo
               ta vir zagotovljen za dokapitalizacijo ali za karkoli že, v tej višini, ali za vložke
               ali odprodajo delnic, in ne vem, na kakšen način potem mislite to sploh izvesti. Na
               nek način najbrž mislite.</p>
               <p>Konec koncev je tudi ta način lastnine, ki je sedaj v, 100 - procentni lasti države,
               definiran na ta način, teh 49%, torej je državna lastnina, 100% v tem trenutku. Kaj
               bo teh 49% naprej in na kaj mislite? Reči samo, da se ustvarja možnost, da pa še to
               ni, je škoda pisati v zakon. Kajti vsi državljani in tisti, ki spremljajo to razpravo
               in želijo kaj več vedeti ali pa se vključiti v izgradnjo avtocestnega sistema, imajo
               konec koncev tudi kapital, morajo vedeti, ali je tukaj možnost za privatni kapital,
               za državne sklade, ne vem, na kaj ste tukaj mislili, in to bo najbrž potrebno
               pojasniti.</p>
               <p>Nismo prepričani, da je združevanje Darsa in podjetja za vzdrževanje najbolj modra in
               premišljena oblika, kljub temu, da vemo in podpiramo, da je treba v roku pol leta
               skleniti koncesijsko pogodbo in tako naprej. Ampak, že sedaj je jasno, da je podjetje
               za vzdrževanje predimenzionirano in ima nekaj sto zaposlenih preveč za ta obseg. Da
               je to vzdrževanje silno drago, in prepričan sem, da monopol na tem področju ni tisti,
               ki bo pritiskal na ceno vzdrževanja, torej, da bodo šle dol. Kakor tudi ne, da bo
               zagotovljena kvaliteta vzdrževanja najbolj in edino na ta način. Mislim, dabi bilo
               potrebno v sklopu razprav in analiz, ki jih baje počnete v ministrstvu, Darsu in tudi
               v drugih institucijah, kako tudi državne ceste, torej magistralno mrežo usposobiti,
               obnoviti, dograditi, kako pravzaprav doseči višji, boljši efekt z, mogoče z neko
               drugačno organizacijo, z drugačnim načinom vzdrževanja, ne izključno preko monopola.</p>
               <p>Ko govorite, da se sedaj s tem zakonom tudi bo lažje pridobivalo zemljišče, da se
               bodo lažje gradili nekateri objekti, ker ne bodo pač potrebni postopki, kot so pri
               drugih objektih, se mi zdi, da je to neka tolažba, neka obljuba, ki nima realne
               osnove. Saj vendarle lahko dnevno spremljamo, kako težko in kako veliko je ovir pri
               pridobivanju zemljišč, pri nekaterih postopkih za pridobivanje gradbenih dovoljenj
               oziroma še prej lokacijskih in tako naprej. Zato seveda konec koncev je to povezano
               tudi z učinkovitim cestninjenjem. Mislim, da je v tem državnem zboru vsaj deset let
               stara diskusija o tem, kakšen način cestninjenja bi bil za Slovenijo najboljši. Da je
               res, da je v lanskem letu, že več kot leto je od tega, državni zbor sprejel sklep, da
               morata tako Dars kot ministrstvo in vsi tisti, ki se s tem ukvarjate, priti z
               drugačnim predlogom za pobiranje cestnine - govorilo se je o elektronskem in tako
               naprej - pa tega seveda, razen da se računa na nek vir, ki pa tudi ni opredeljen,
               kakšen bo in koliko bo tega vira, na drugačen način se v zakonu o tem ne govori.</p>
               <p>Tudi, ko govorite v zakonu o tem, da bo, v enem delu govorite, da bodo sredstva iz
               koncesijske dajatve pač sredstva za izgradnjo avtocest, na drugem koncu se pa piše,
               da bo samo del namenjen za ta namen, del pa bo najbrž šel nazaj v proračun - ali kam
               bo šel? Tukaj bi seveda morali zelo jasno opredeliti, kako je tudi s tem.</p>
               <p>Zakon bomo podprli, pričakujemo pa, da bodo do drugega branja naslednji mesec stvari
               dodelane in da jih bomo z amandmaji lahko naredili bolj jasne.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin.</p>
               <p>Prehajamo na splošno razpravo poslank in poslancev, seveda tistih, ki imajo še
               preostali čas na razpolago. Alojz Sok ima besedo. <stage>(Ne želi.)</stage> Jožef Jerovšek? <stage>(Ne
               želi.)</stage> Franc Čebulj? <stage>(Ne želi.)</stage> Jože Avšič. Prosim.</p>
            </sp>
            <sp who="SDZ3:AvšičJože">

               <speaker>JOŽE AVŠIČ:</speaker>

               <p>Hvala za besedo. Očitno bomo ob koncu letošnjega leta veliko govorili o cestah, tako
               ob zakonu o spremembah zakona o Darsu, ob obravnavi resolucije o spremembi
               nacionalnega programa gradnje avtocest, ob sprejemanju proračuna, popravka za
               letošnje leto oziroma za prihodnje leto in za leto 2005, skupaj z razvojnimi
               programi. Mislim, da se bo kar vrstarazprav ponavljala. Tudi iz teh razlogov, da v
               Sloveniji žal še vedno nimamo jasne strategije do prometne politike, in tudi iz
               razlogov, ker nimamo v skladu z zakonom o javnih cestah oblikovanega nacionalnega
               programa za državne ceste. Ravno ta nacionalniprogram je tisti, ki bi v mnogočem dal
               odgovor, kakšen bo razvoj na državnih cestah, od hitrih cest do regionalnih in
               glavnih, in bi verjetno marsikateri ugovor na predlagani nacionalni program bil iz
               tega bolje razviden.</p>
               <p>Očitno izgleda, da ne govorim o samem zakonu, vendar pa želim opozoriti, da zakon o
               spremembah in dopolnitvah zakona o Darsu v bistvu posega tudi na področje, za
               katerega Dars v skladu z dosedanjim zakonom ni bil ustanovljen, to je, na upravljanje
               s hitrimi cestami. Ob odgovorih na vsa vprašanja, ki so bila danes postavljena, bi
               želel dobiti tudi odgovor, ali je del prometne politike ter politike gradnje in
               vzdrževanja državnih cest namen, da bi na novo oblikovana in preoblikovana družba za
               državne ceste upravljala in gradila vse hitre ceste v Sloveniji, saj tako pravzaprav
               iz zakona izzveni. Sicer teh hitrih cest v Sloveniji niti nimamo prav veliko. Če
               pogledamo, so to odseki na nekdanji cesti <q>"Bratstva i jedinstva"</q>, nekaj na Gorenjskem
               in nekaj na Dolenjskem, se pravi: Črnivec, Podtabor,Bistrica, Bič, Obrežje, pa H2
               <stage>(Pesnica, Maribor, Tezno)</stage>, pa H3 Ljubljana <stage>(Zadobrova, Tomačevo, Koseze)</stage>, pa H4
               <stage>(Vipava, Ajdovščina, Selo, Šempeter, Vrtojba)</stage>. Nekaj jih je zgradil Dars, nekaj jih
               je bilo zgrajenih prej, nekaj jih izginja, kot je, na primer,H1‚ ki bo izginila s
               spiska hitrih cest, potem ko bo avtocesta Karavanke-Obrežje zgrajena do konca.</p>
               <p>V tem delu bi resnično želel odgovor, kako bo s hitrimi cestami v naprej, kajti zakon
               dopušča tudi neki dvom, da morda pa lahko nekdo drug tudi upravlja in gradi, če bo
               tako določeno. Tudi v celotnem besedilu zakona, razen v prvem odstavku 1. člena
               sprememb, ko govori o avtocestah in hitrih cestah, potem besedilo nadomešča obe
               besedi z besedo avtocest in v nadaljevanju govori samo še o avtocestah.</p>
               <p>Meni je pravzaprav, ko sem poslušal to razpravo, današnjo, in že pri katerem od
               drugih zakonov, ki smo jih obravnavali na podlagi podpisa najmanj 15-ih poslancev v
               prvi obravnavi v plenarnem delu, žal, da nimamo poslovniško določeno tako, da bi v
               teh primerih imeli tudi mnenje službe za zakonodajo. Veliko lažje bi se v prvi
               obravnavi v plenarnem delu odločili o tem, ali je zakon primerna podlaga ali ne, če
               bi imeli mnenje službe za zakonodajo, ki po našem poslovniku sledi šele drugi
               obravnavi na matičnem delovnem telesu. Morda bi to pobudo ali pa to mnenje, ki ga
               danes izrekam, kazalo v okviru poslovniške komisije proučiti.</p>
               <p>Prebral sem mnenje, ki ga je služba za zakonodajo napisala k resoluciji o
               nacionalnem programu za avtoceste in ugotovila nekaj takega, kar bi prišlo tudi meni
               večkrat na misel, bom samo zaključek tega povedal: V točki 8., ki pravi, da bo
               potrebno konceptualno uskladiti nacionalni program oziroma resolucijo in ta zakon. To
               pomeni, da pri financiranju in virih in njeni porabi nacionalni program niistoveten s
               predlaganimi zakonskimi rešitvami in bo treba, če bo to sprejeto, tako je mnenje, ki
               je napisano in ga imamo v gradivu zakona za odbor za infrastrukturo, ki bo prihodnji
               teden.</p>
               <p>Da ne bi ponavljal vseh odprtih vprašanj, ki so jih drugi poslanci navajali, bom
               tudi zaključil, mislim, da je sicer zakon primeren za nadaljnjo obravnavo, žal bi bil
               lahko povsem nov, ne zakon o spremembah in dopolnitvah, kajti ta nima čisto nič več
               skupnega z enajstimi členi prvotnega zakona. Lahko bi bil povsem nov, kar tudi ob
               koncu, če ga bomo sprejeli ustrezno dodelanega, tudi bo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem sedaj, dr. Andreju Bajuku, če želi razpravljati. Prosim.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Prav gotovo je ta debata silno dobrodošla. Skrajni
               čas je, da ta državni zbor obravnava in resno debatira o prihodnosti naših javnih
               financ in seveda eden od največjih virov te obremenitve naših javnih financ, ki je pa
               izvrševanje nacionalnega programa avtocest, pa vendar, ta predlog, ki ga imamo pred
               seboj je pa eden najbolj neutemeljenih predlogov, ki sem jih kdaj srečal v tem
               triletnem obdobju sedaj v tem državnem zboru. Vlada ponavlja, in s tem, da ponavlja
               nek določen zaključek, pa misli, da ga je že utemeljila. Govori nam o nekem
               portugalskem modelu, potem pa berete pod portugalskim modelom, jaz vabim vse kolege,
               da to pregledajo na strani 32 Poročevalca, in to je prazno. Saj nič ne pove. Govori,
               trdi o zadevah, ki pa jih dejansko ne utemeljuje.</p>
               <p>Vsi smo zdaj slišali, kako dobrodošla se nam zdi spojitev Darsa s podjetjem za
               vzdrževanje. Krasno, ja, kdo ga je pa ustvaril? Leta 1996 uredba vlade. Seveda, tega
               ni sprejel državni zbor, jaz bi rad vedel, kaj so pa takrat pričakovali, kaj se je pa
               zgodilo v sedmih letih, od tiste odločbe pa do sedaj, da smo danes vsi tako veseli,
               da bo do tega prišlo. In potem nam pa govorijo in pišejo o ciljih, ki nimajo pa
               nobene zveze z bolj učinkovitim delovanjem na tempodročju. Izgleda, da gre predvsem
               za to, da bomo skrili javni dolg. Da bomo še naprej naše glave tlačili nekam v pesek,
               v upanju, da tega svet ne bo videl, ne bo zaznal, seveda, računamo pa stalno, da bomo
               zgodbo o uspehu še naprej prodajali na domačem področju. Spoštovani gospodje, ali res
               mislite, da je mogoče dolgo časa še to skrivati - zakaj se pa mudi? Od kod pa te
               trditve, Evropa ni naklonjena javnim podjetjem, kdo pa je to rekel, kje ste pa to
               vzeli? Pa ne, da mi nasprotujemo, da bi privatni, zasebni kapital odigral ključno
               vlogo pri vsem tem delovanju na področju avtocest. Ja, seveda, sem za to. Ni pa niti
               enega dokaza nikjer, da je to, zato pa potrebujemo spremeniti zakon. Niti enega
               argumenta ni, kateri od 83-ih členov zakona o gospodarskih javnih službah vam danes
               onemogoča, da bi podjetniško in učinkovito delovali že zdaj. Niti enega podatka ni
               tukaj notri, nobene cifre, same trditve v prazno. Jaz sem poslušal z veseljem kolega
               Anderliča, in sem misliml, da kar naenkrat se bo Liberalna demokracija spametovala,
               ampak ne. Zdaj pa ponovno so zaključili, v enem mesecu, bomo pa vse to rešili. In
               podlaga temu naj bi bili dve študiji, ki ju nimamo na razpolago.</p>
               <p>Gospodarska utemeljitev tega je v 25-ih alineah ene polovične strani tega
               Poročevalca. In se sklicuje na neko študijo, ki jo je naredilo zasebno podjetje
               ekonomskega inštituta pravne fakultete. Spoštovani gospodje, sem ekonomist - takšno
               utemeljitev, kot je tukaj pisana - jaz študije ne poznam, jo lahko vsakdo uporabi in
               dokaže, da je zelo uspešno in učinkovito, če se vlada odloči, da bo jarke odpirala,
               druga skupina delavcev jih bo pa zapirala. Seveda ima to tudi makroekonomske učinke.
               Nimamo pa v naši državi, nismo niti enkrat naredili in še danes ne razpolagamo s tem,
               kar je moj kolega Sok zahteval v svoji predstavitvi v imenu poslanske skupine,
               analize učinkovitosti projekta.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Čas je minil</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Ja, minil je čas, gospod, vendar imam še veliko povedati. Dejstvo je, da se
               neodgovorno lotevamo tega. Sprašujem vas, kaj bo pa še ta državni zbor počel? Zdaj
               bomo kar nek zakon sprejeli, potem bomo podpisali dve pogodbi, in sicer gospodje
               Darsa in vlade, državni zbor o tem ne bo nič vedel<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Prosim, če končate.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Kam pa gremo?! Prosim vas, dajte premisliti! To ni resno delovanje. Zagotavljam vam,
               da bom vse svoje moči, kar jih imam - sicer niso tako močne kot vaše, seveda, vendar
               jih bom uporabil -, da bo slovenska javnost resnično razumela, kaj se skriva za tem
               projektom.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Lahko zaključite, prosim?</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Zaključim, gospod predsednik, s tem, da je to neodgovoren predlog, da bi bilo
               popolnoma neodgovorno, da bi državni zbor na to pristal in da je nujna javna razprava
               na Slovenskem o tem, kaj počenjamo s 718 milijardami osnovnih sredstev, s katerimi
               zdaj razpolaga Dars; komu bomo to dali in za kaj. Ali vas res ne zanima, da bi
               vedeli, kje so tistioptični kabli zapisani? Komu bodo prišli v last? Ja, kaj pa
               počenjamo s svojo lastno državo?! Spoštovani gospodje, ta predlog ne sme biti
               sprejet, javna razprava je nujna, Slovenci morajo vedeti, kaj ta državni zbor počenja
               in kaj vlada predlaga. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Branko Janc ima besedo. Prosim.</p>
            </sp>
            <sp who="SDZ3:JancBranko">

               <speaker>BRANKO JANC:</speaker>

               <p>Hvala za besedo, gospod podpredsednik. V principu se mi zdi, da bi bilo ob obravnavi
               tega zakona modro obravnavati tudi resolucijo nacionalnega programa. Namreč, ta dva
               dokumenta sta povezana in v tem trenutku se mi postavlja vprašanje, kam sploh sodi
               projekt izgradnje avtocest - ali je to politični projekt vseh dosedanjih vlad in tudi
               politike, ali gre tu za gospodarski projekt, ki bi v nadaljevanju pomenil tudi nek
               usklajen in enakomeren regionalni razvoj. Če gre za projekt Slovenije in če
               ocenjujemo, da gre za projekt, ki je z gospodarskega vidika zelo pomemben, potem se
               je poleg opozoril, ki so bila dana s strani razpravljavcev pred mano, treba vprašati,
               ali finančne zmožnosti omogočajo realizacijo izvedbe nacionalnega programa avtocest.</p>
               <p>Namreč, začnimo pri začetku, in sicer, na kakšen način smo se v Sloveniji lotili
               gradnje avtocest. S tako imenovanim bencinskim tolarjem, ki danes to več ni, temveč
               gre za klasičen proračunski vir, kjer že pri obravnavi proračuna za naslednje leto in
               za leto 2005 ugotavljamo tendenco zmanjševanja teh sredstev.</p>
               <p>Cestnine, ki so eden virov gradnje, ne sledijo prvotni dinamiki višine cestnin.
               Namreč, vseskozi so cestnine zaostajale za prvotno konstrukcijo, ki je predvidevala
               delno financiranje gradnje.</p>
               <p>Glede zadolževanja doma in v tujini je bilo večkrat očitano, tudi z moje strani, da
               so krediti prelahkoten in preveč avanturističen način države, da poseže tako globoko
               v svoj kreditni potencial in da na ta način povečuje javni dolg.</p>
               <p>Tako se mi zdi, da je seveda ta del, ko govorimo o dinamiki gradnje v zadnjih letih,
               bistveno podhranjen in da se nacionalni program gradnje ne izpolnjuje. Mi smo seveda
               delali napako, ker smo z letnimi programi gradnje in vzdrževanja avtocest spreminjali
               osnovni koncept nacionalnega programa, in seveda vedno znova potrjevali nekaj, kar ni
               bilo zapisano v nacionalnem programu. Tako v tem trenutku, torej dve leti pred
               zaključkom dokončanja osnovnega nacionalnega programa izgradnje avtocest,
               ugotavljamo, da imamo izgrajenih polovico, oziroma tudi manj, avtocest.</p>
               <p>Zdi se mi nekorektno, da bi na to, na ta račun obdolževali Dars, da ni izvedel tega
               programa. Saj Dars je delal v okviru tega, za kar se je država odločila, da mu bo
               omogočila. Vendar gre za vprašanje, ali je avtocesta dejansko, z gospodarskega
               vidika, projekt, ki je pomemben, ali ni. In če je pomemben, potem seveda ta zakon ne
               odgovarja na ključno vprašanje.</p>
               <p>Torej rešitve tega zakona, s katerimi javno podjetje za vzdrževanje avtocest seveda
               integriramo v tako imenovani novi Dars in izvedemo transformacijo Darsa iz javnega
               podjetja v delniško družbo, seveda omogočajo dve vrsti novega načina financiranja,
               čeprav trdim, da za razpis tako imenovanih avtocestnih obveznic, ki se s tem zakonom
               nekako omogoča, je bilo izvedeno že pri sprejemanju poroštvenega zakona, 246
               milijonov evrov, kjer smo prav tako že zapisali, da se s tem krijejo tudi eventualne
               razpisane obveznice za Dars.</p>
               <p>Zdi se mi pa, da z dokapitalizacijo Darsa, s tem, ko država v obliki stvarnega
               vložka približno 9 oziroma 10 milijard vloži v novi Dars in zadrži večinski delež v
               novem Darsu, seveda omogočimo dokapitalizacijo zgolj 10 milijard tolarjev, ki naj bi
               jih namenili za gradnjo avtocest. Jaz mislim, da gre tukaj za popolnoma nepomemben
               delež pri tako velikem viru, kot je potreben za dokončanje avtocest.</p>
               <p>Zaradi tega bi seveda postavil naslednjo tezo: Če smo se odločili in če ugotavljamo,
               da so avtoceste v Sloveniji potrebne, potem se dajmo lotiti tega projekta nekoliko
               bolj smelo. Namreč, nevzdržno je, da se mi v Sloveniji s tako vehamenco branimo
               kakršnegakoli zasebnega kapitala. Tudi dokapitalizacija, če bi se Slovenija odločila
               in seveda dokapitalizirala Dars, s stvarnimi vložki v obliki avtocest in s tem seveda
               omogočila dokapitalizacijo Darsa ali delno privatizacijo Darsa z nekim večjim
               zneskom, kjer bi se lahko vključili tako institucionalni investitorji kakor tudi
               drugi zasebni investitorji, potem bi lahko roke dokončanja avtocest seveda zmanjšali
               iz 2013 na kakšen krajši rok in bolj znosen rok.</p>
               <p>Poglejte, niti v tem zakonu niti v resoluciji ni jamstev, da bomo dejansko dokončali
               slovenski avtocestni križ do 2013, ni jamstva. In zaradi tega, se mi zdi, glede na
               opozorila, ki sta jih pred menoj izrekla tudi kolega Avšič in vodja poslanske skupine
               Anderlič, da nimamo pokritih niti drugih navezovalnih cest in drugih državnih cest,
               ki bodo seveda priletele kot amandmaji na resolucijo nacionalnega programa, bo ta dva
               dokumenta naredila neoperativna. Jaz predlagam seveda, da do drugega branja
               predlagatelj zakona resno razmisli okrog tega. Na kakšen način omogočiti dodatne vire
               za izvedbo programa? Kajti, s temi viri ob dejstvu - to niso več predpostavke, ampak
               dejstva - da delež državnega proračuna v tako imenovanem bencinskem tolarju rapidno
               pada in bo padal še bolj. Da cestnine komaj zadoščajo za redno vzdrževanje avtocest
               in za poplačilo kreditov in da novih dodatnih zadolževanj praktično več ne bo, ampak
               bomo ta zadolževanja nadomestili z razpisom obveznic v, tako kot je bilo
               predstavljeno, v dveh tranšah v bistvu do leta 2015 in potem 2030, pomeni to, da teh
               avtocest ne bomo s temi viri dokončali.</p>
               <p>Ponovno apeliram, predstavniki vlade, na vas, da še enkrat razmislite okrog tega,
               ali iti s tem zakonom v taki obliki naprej, kot je zdaj predlagano, ali ponovno
               pretehtati, da se omogoči dodatni, privatni, zasebni kapital, ki je na razpolago v
               Sloveniji, da se vloži v nadaljnjo izgradnjo. In s tem seveda izvedemo delno ne samo
               privatizacijo dejavnosti ampak tudi privatizacijo samih objektov, torej avtocestne
               mreže. Toliko. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Blaž Kavčič.</p>
            </sp>
            <sp who="SDZ3:KavčičBlaž">

               <speaker>BLAŽ KAVČIČ:</speaker>

               <p>Na ta zakon, kot tudi na druge zakone, je seveda potrebno pogledati tudi iz zornega
               kota uporabnika avtocest in iz zornega kota davkoplačevalcev. Tukaj je verjetno
               potrebno jasno izpostaviti nek okvirni kriterij, da se s spremembami, ki jih ta zakon
               prinaša, ne bi smelo nič slabega zgoditi za uporabnike avtocest in za
               slovenskedavkoplačevalce, se pravi, naša pričakovanja do tega zakona so, da se
               konkretno tudi kategorij, kot so cestnine in kot so davčne obremenitve za vzdrževanje
               in za izgradnjo avtocest, ne smejo razvijati v negativni smeri za zainteresirane
               subjekte.</p>
               <p>V osnovi mislim, da je pravilno začrtana intenca tega predloga zakona. Jaz jo vidim
               kot ustvarjanje pogojev za neko smotrnejšo medgeneracijsko ureditev izgradnje torej
               take vrste objekta, kot so avtoceste. Vidim nastavke za tako urejanje v tem, da se z
               reorganizacijo pride v stanje, ko bo ta subjekt lahko dosegel kvalitetnejšo strukturo
               virov za nadaljnjo izgradnjo in pa za vzdrževanje avtocest.</p>
               <p>Predlagatelj sicer tukaj v ospredje postavlja koncesije, jaz tega ne zavračam, menim
               pa, da bi vprašanje koncesij moralo biti tako, kot so nekateri kolegi omenili,
               vendarle jasneje predstavljeno, koliko bo takrat koncesija stala, kaj bo njena
               vsebina, kakšna bo dinamika prihodkov, odhodkov, čemu se bo koncedent odpovedal v
               okviru te koncesije, kaj bo dobil, da bi se seveda lažje se odločali v nadaljnjem
               sprejemanju tega zakona.</p>
               <p>Osebno pa večji izziv, večje možnosti vidim na področju kvalitetnejših finančnih
               instrumentov. Tu menim, da moramo opredeliti predvsem obveznice in verjetno tudi
               delniški dokapitalizacijski kapital, ki bi ga na ta način lahko pridobili. Če ne bomo
               te rešitve dosegli, pravzaprav nismo veliko dosegli, tako da mislim, da ti cilji
               morajo biti vgrajeni v nadaljnje piljenje tega zakona.</p>
               <p>Kaj pomeni kvalitetnejša finančna konstrukcija? Pomeni, da projekt avtocest,
               katerega sadovi bodo v Sloveniji prisotni in učinki prisotni v nadaljnjih kar veliko
               desetletjih, da mu je treba približati tudi vire financiranja, se pravi, da ne
               obremenjujemo prekomerno sedanje generacije uporabnikov in davkoplačevalcev, ampak
               sorazmerno, se pravi, da poskušamo nekako te finančne obremenitve raztegniti na
               daljše obdobje. Menim, da je ta zakon zastavljen tako, da bi temu pogoju moral
               ustrezati.</p>
               <p>Jaz tudi menim, da je možno videti racionalizacijo v združitvi podjetja za
               vzdrževanje avtocest in Darsa. Treba je morda to znati konkretneje opredeliti in tudi
               povedati, kako bomo te - ker nekateri od racionalizacijskih postopkov bodo boleči.
               Moralo bo iti vsaj za relativno zmanjševanje števila zaposlenih, ker se obseg
               verjetno ne bo mogel tako širiti, da bi lahko rekli, da bomo z obsegom poslovanja,
               povečevanjem lahko vztrajali na dosedanjem številu zaposlenih.</p>
               <p>Glede izvajanja nacionalnega programa izgradnje avtocest je možno reči, da smo
               dosegli marsikaj koristnega, in upam, da bodo tudi nadaljnje rešitve tega zakona
               pripomogle k temu, da bomo tisto dobro, kar smo ustvarili - ustvarili smo projektivo,
               operativo, neko poslovno logistiko v Darsu -, da bomo to zadržali in da bomo ta
               koncept uspešno razvijali naprej. Ker je čas omejen, bi svojo razpravo tu zaključil.
           </p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Še Leopold Kremžar, ki mu je ostalo še nekaj časa.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Nekaj malega. Hvala lepa. Torej, ta predlog zakona je gotovo en kamenček v nekem
               mozaiku, o katerem danes govorimo, in to je seveda urejanje, bom rekel, celotne
               problematike cest in izgradnje cest - in kot takšnega ga je treba jemati. Treba ga je
               jemati kot delček tega urejanja in tudi kot to, kar dejansko je, kot prvo obravnavo,
               ki bo doživela še določene spremembe in dopolnitve, ne glede na to, da je relativno
               malo časa med prvo, drugo in nadaljnjimi obravnavami. Ampak ne glede na to.</p>
               <p>Mislim, da je pomembno nekaj stvari omeniti v zvezi s tem zakonom in širše. In sicer
               zadeva, o kateri vsi govorimo. To je nujnost, da dobimo še nekaj kapitala, poleg
               tega, kar imamo zdaj zapisano in iz česar se avtoceste predvsem gradijo. To je
               zasebni kapital, ki se ga seveda ne smemo bati in kjer ne smemo na vsak način takoj
               videti neko možnost, da nekdo nekomu nekaj hoče, da nekdo hoče neke korupcije
               izvajati in tako naprej. Gre preprosto za to, da je vreča pač takšna, kot je. In da
               se mi lahko odločamo o tem, da bomo gradili avtoceste 30 let - vemo, kaj to pomeni
               potem za gospodarski razvoj, kajti ne gre samo za naše udobjevožnje po teh cestah,
               gre predvsem za gospodarski razvoj - ali pa bomo, in za to so tudi posojila,
               pospešili to gradnjo in pospešili na ta način, kot je bilo že rečeno, da se bo pač
               preneslo tudi medgeneracijsko, ne samo uporaba, ampak tudi breme izgradnje teh cest.
               To ta zakon na nek način pomaga reševati. Tako kot sem prepričan, da bo rešil tudi
               neke zablode - ne samo ta zakon, celotna politika okoli tega -, ki so bile v
               preteklosti, ki se zdaj odpravljajo. Naj omenim samo pyhrnsko avtocesto, odsek
               Maribor-Gruškovje, kjer smo pač v nekem obdobju zadevo zavrgli iz naših idej, da je
               treba ostati na tej poti. No, to se zdaj vrača. Omenil bi samo še cestnine. Tudi pri
               teh optičnih kablih ni videti nekih večjih težav, saj to je vendarle gospodarsko
               dobra investicija, gre samo za nadzor nad temi zadevami.</p>
               <p>Skratka, jemljimo ta zakon - in sam ga bom podprl - v prvem branju kot osnovo za to,
               da dobimo dober zakon, in kot delček reševanja celotne problematike. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj dajem besedo še vladi. Gospod državni sekretar, izvolite.</p>
            </sp>
            <sp who="SDZ3:VidicTomaž">

               <speaker>DR. TOMAŽ VIDIC:</speaker>

               <p>Hvala za besedo, gospod podpredsednik. Spoštovane poslanke in poslanci! Kot
               predstavniki predlagatelja tega zakona smo pozorno poslušali stališča poslanskih
               skupin. Če lahko povzamem, je praktično večina razpravljavcev ugotovila, da je
               potrebno tudi s statusnim preoblikovanjem Darsa omogočiti nemoteno, pospešeno
               nadaljevanje slovenskih avtocest.</p>
               <p>Na osnovi sprememb zakona bomo področje organiziranja in vodenja gradnje, vzdrževanja
               in upravljanja avtocest uredili podobno, kot je to področje običajno urejeno v
               državah Evropske unije. Znano namreč je, da pravni red Evropske unije ni naklonjen
               monopolom, saj je eno temeljnih načel Evropske unije prost pretok blaga, kapitala in
               storitev. Tudi zato je potrebno statusno preoblikovanje izvesti čim prej. Bistvo
               sprememb zakona namreč je preiti iz zakonskega mandata v pogodbeno razmerje, kot je
               to običajno v državah Evropske unije. Pri tem bo Dars pri organiziranju in vodenju
               gradnje avtocest še vedno zavezan zakonu o javnih naročilih in posledično seveda tudi
               nadzoru tudi računskega sodišča.</p>
               <p>Še enkrat pa poudarjam, da ni namen tega predloga zakona kakršna koli privatizacija
               ne avtocest, ki so in bodo ostale javno dobro, torej v državni lasti, ni namen tega
               predloga zakona privatizacija dejavnosti upravljanja, vzdrževanja avtocest, ki jo
               izvaja Dars. Že sedaj veljavni zakon namreč v 4. členu omogoča spremembo osnovnega
               kapitala družbe pod pogojem, da lastniški delež Republike Slovenije nesme pasti pod
               51%. S spremembami zakona to še bolj zaostrujemo, in sicer tako, da je pri tem
               potrebno soglasje državnega zbora.</p>
               <p>Spoštovane poslanke in poslanci! V vaših razpravah so bili podani konstruktivni
               predlogi in sugestije, ki jih bo predlagatelj upošteval v nadaljnji proceduri.
               Predlagam, da podprete sprejem tega predloga zakona in omogočite njegovo nadaljnjo
               obravnavo.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Ker sta nam ostali samo 2 minuti, se ne splača odpirati nove razprave, zato
               bi razpravo zaključil. Zahvaljujem se državnemu sekretarju dr. Tomažu Vidicu in pa
               mag. Janezu Božiču, predsedniku uprave, za sodelovanje. O predlogu sklepa, da je
               zakon oziroma predlog zakona primeren za nadaljnjo obravnavo, bomo v skladu s
               časovnim potekom seje odločali danes ob 22. uri in 5 minut. S tem prekinjam to točko
               dnevnega reda. Ob 11. uri in 50 minut prehajamo na 24. točko dnevnega reda.</p>
               <stage type="time">(Seja je bila prekinjena ob 11.49 in se je nadaljevala ob 11.50 uri.)</stage>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi!</p>
               <p>Prehajamo na <title>24. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  KOLEKTIVNEM DODATNEM POKOJNINSKEM ZAVAROVANJU ZA JAVNE USLUŽBENCE.</title> Predlog
               zakona je v obravnavo zboru predložila vlada Republike Slovenije. V zvezi s tem
               zakonom je skupina desetih poslancev, s prvopodpisanim Antonom Anderličem zahtevala,
               da državni zbor opravi splošno razpravo. Pozdravljam v naši sredini ministra za
               notranje zadeve, dr. Rada Bohinca in direktorja urada za sistem plač v javnem
               sektorju, gospoda Igorja Klinarja. In dajem besedo predstavniku vlade za dopolnilno
               obrazložitev predloga zakona.</p>
               <p>Dr. Rado Bohinc, imate besedo. Prosim.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Lep pozdrav vsem skupaj! Spoštovane gospe poslanke, gospodje poslanci! Dovolite mi,
               da vam osvežim spomin na besedilo in na ozadje nastanka tega besedila danes
               obravnavanega zakona o kolektivnem dodatnem pokojninskem zavarovanju.</p>
               <p>28. julija letošnjega leta je vlada z 11-imi sindikati, podpisniki kolektivne pogodbe
               za negospodarstvo, podpisala aneks h kolektivni pogodbi za negospodarstvo, ki je eden
               od temeljev za nastanek zakona, ki ga danes obravnavamo. Gre torej za partnerski
               dogovor, ki je nastal v socialnem dialogu, v okviru katerega so se preko svojih
               sindikalnih predstavnikov zaposleni v javnem sektorju odrekli avgustovske eskalacije
               na račun tega, da bo z zakonom urejena njihova pravica o kolektivnem dodatnem
               pokojninskem zavarovanju. Pravica, ki bo nastajala na ta način, da bo zakon predvidel
               izplačila premij kolektivnega dodatnega pokojninskega zavarovanjana račun odrekanj
               avgustovski eskalaciji. Na podlagi tega aneksa je vlada pripravila predlog tega
               zakona, ki pomeni nekakšno nadaljevanje reforme pokojninskega sistema, ki jo je
               utemeljil zakon o pokojninskem in invalidskem zavarovanju že v letu 2000 z
               uveljavitvijo možnosti tako imenovanega drugega stebra kolektivnega pokojninskega
               zavarovanja. Zakon tako ureja na izhodiščih siceršnjega sistemskega zakona o
               pokojninskem in invalidskem zavarovanju sistem dodatnega kolektivnega zavarovanja.</p>
               <p>Obstajajo dve, tri posebnosti, ki jih določa zakon. Prva posebnost se nanaša na to,
               kdo je lahko upravljavec zaprtega vzajemnega pokojninskega sklada. Poleg družb za
               upravljanje, ki so določene s sistemskim zakonom, s tem zakonom predlagamo, v
               soglasju s sindikatom, da so upravljavci premoženja zaprtega sklada lahko tudi
               zavarovalnice, banke, pokojninske družbe in pa kapitalski sklad pokojninskega in
               invalidskega zavarovanja. To je prva izjema.</p>
               <p>Druga, pomembnejša izjema oziroma posebnost se nanaša na davčne olajšave. Znesek
               premije, ki se izplačuje po tem zakonu, oziroma po aneksu, se, ne glede na določbe
               zakona o pokojninskem in invalidskem zavarovanju, ne všteva v osnovo za dohodnino in
               niti v osnovo za prispevke za socialno varnost zavarovanca. Znesek premije se tudi
               delodajalcu ne prizna kot odhodek in davčna olajšava pri davku od dobička pravnih
               oseb.</p>
               <p>No, in še tretja posebnost. Javni uslužbenci, tako imenovani starejši, ki imajo manj
               kot 10 let do izpolnitve minimalnih pogojev za pridobitev pravice do starostne
               pokojnine, imajo možnost, da izberejo ali pokojnino na tej podlagi ali pa izplačilo
               odkupne vrednosti na dan upokojitve.</p>
               <p>To so pravzaprav tri osnovne posebnosti. Sicer pa za delovanje celotnega sistema
               velja zakon o pokojninskem in invalidskem zavarovanju, tako kot je sicer bilo
               dogovorjeno v aneksu, ki so ga podpisali z vlado sindikati. Na podlagi tega zakona in
               aneksa bo najnižja možna premija znašala 4040 tolarjev, najvišja pa 10.118 tolarjev.
               Premije se že obračunavajo vključno mesecem avgustom 2003, dokončno pa mora biti vse
               pripravljeno za obračun in izplačilo premij aprila meseca leta 2004. Zato je zelo
               pomembno, da se zakon sprejme do konca letošnjega leta. Takšna je tudi naša obveznost
               iz aneksa in štejemo, da gre za pomembno dogradnjo na področju dodatnega
               pokojninskega zavarovanja v Sloveniji, v katerega bo vključenih 140 tisoč javnih
               uslužbencev, in hkrati tudi realiziran dogovor iz socialnega partnerstva s sindikati
               javnega sektorja. Hvala lepa za pozornost.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala za to dopolnilno obrazložitev. Sledi predstavitev stališč poslanskih skupin.
               Besedo ima Ivan Kebrič, poslanska skupina demokratične stranke upokojencev, DeSUS.
               Prosim.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Hvala za besedo, gospod podpredsednik. Spoštovane kolegice, kolegi in spoštovani
               gospod minister, ki zagovarjate v imenu vlade ta predlog zakona, ki bo toliko ljudi
               prizadel, najmanj 700 tisoč v tej naši državi.</p>
               <p>Dokazal bom to trditev. Uvodoma pa nekaj naslednjega. Kako je vlada pripravljala ta
               zakon, je lepo razvidno, da so najprej dvakrat predlagali po skrajšanem postopku,
               potem so nam dali obvestilo, da spreminjajo v nujni postopek. Na kolegiju pa smo
               vendarle uvideli resnost problema, in seveda odgovornost za ta zakon, in smo sprejeli
               sklep, da se ne obravnava po nujnem postopku, celo več, dosegli smo, s podpisi
               desetih poslancev, da se opravi splošna razprava, kajti zavedamo se, da če bi šli
               takoj v drugo branje, ga ni amandmaja, ki bi lahko izboljšal ta predlog. Zato
               apeliram na vas, spoštovane kolegice in kolegi, da zvečer zavrnemo ta zakon, da ni
               primeren za drugo obravnavo in da naj vlada pripravi tak zakon, ki bo pošten do vseh
               državljanov enakopravno.</p>
               <p>V današnjem Delu si je direktor urada za plače dovolil dve dejstvi, ki ne držita ali,
               po domače, ne pijeta vode, s katerima zavaja javnost. Prvo dejstvo pravi, da se s tem
               dodatnim pokojninskim zavarovanjem, na kratko rečeno drugim stebrom, nadaljuje po eni
               strani reforma, po drugi strani se pa nadomešča vsem tistim bodočim upokojencem
               tisto, za kar se letno zmanjšuje pokojninska osnova, za 0,5%. Toda pri tem ne pove,
               da se znižujejo pokojnine sedanje generacije upokojencev in tudi tistih, ki nimajo
               možnosti, ker imajo morda po eni strani manj kot deset let do izpolnitvepogoja za
               upokojitev in jih nobena zavarovalnica, nobena družba za dodatno pokojninsko
               zavarovanje ne sprejme, ker se seveda to ne izplača.</p>
               <p>Na drugi strani pa bom sedaj s konkretnimi razlogi in z močjo argumentov dokazal,
               zakaj ta zakon ni primeren za sprejem. Če bo državni zbor danes zvečer kljub tem
               argumentom - vendar z argumentom moči - to izglasoval, bo izglasoval tisto, kar bo
               krivično za toliko in toliko državljanov, prebivalcev naše države.</p>
               <p>Kaj pravite, kolegice in kolegi, o tem, da za javni sektor prevzame namesto
               posameznikov kar enostavno država, sporazumno s sindikati, da za njih razmišlja in da
               za njih odloča? Da nimajo več pravice odločati o svojih plačah, ki so si jih
               zaslužili, o tistem svojem prispevku, o svojem lastnem razpolaganju, kako se bodo
               odločali, ali dolgoročno ali kratkoročno, za ta ali drug sistem, kako bodo koristili
               svoj denar, kako ga bodo potrošili ali zakaj se mora tudi ta del prisilno dodatno
               zavarovati, kar nam je malo prej govoril gospod minister Bohinc, ki v imenu vlade,
               kot rečeno, zagovarja ta predlog zakona. Kje je tu pravičnost, kje je tu pravna
               enakost - ob naslednjem primeru. Vzemimo enega, ki je nastopil službo po 1. avgustu
               letos in dobil bruto plačo 200 tisoč tolarjev, drugi pa je že 35 let v službi, pa ni
               važno oziroma je posebej pomembno, v katerih službah je bil. Če je bil v javni
               službi, bo za njega veljalo to, kar je minister Bohinc povedal. Prvi bo ob 200 tisoč
               plače dobil 4 tisoč 40 tolarjev premije, drugi, ki pa je bil v državni, to se pravi,
               v javni službi recimo 35 let ali več pa kar 10 tisoč 118. Kje je tu logika? Kmečka,
               preprosta logika. Zakaj enemu več, na čigav račun? Na račun socialnih podpirancev, na
               račun tistih brezposelnih, ki dobivajo nadomestilo in ne nazadnje na račun 530 tisoč
               ali nekaj več, govorim vedno v okroglih številkah, upokojencev, ki so odvisni od
               svoje pokojnine, za katero je po tistem nadaljevanje, ne nadaljevanju, po osnovni
               presoji pokojninske reforme presoja prepuščena ustavnemu sodišču, ki se že dve leti
               ni lotilo problema, da bi rešilo ta problem. Ali je ustavno, da se tudi sedanji
               generaciji in tisti generaciji, ki je pričakovala v nadaljnje, v svojih še nadaljnjih
               desetih letih službovanja, da bo dobila tako pokojnino? V Nemčiji, v Avstriji in
               drugod so pustili pokojnine take, kot so, delajo reformo na osnovi tistega dodatnega
               drugega stebra in imajo to možnost, da se prostovoljno odločijo. V materialih ste
               lahko prebrali, morda pa tega podatka ni, jaz ga pa imam, da je v Evropski uniji
               povprečno dodatno v drugem stebru zavarovanih približno 25 %, edino Furlandija<stage>(?)</stage>
               presega 80 %, to pa iz preprostega razloga, ker imajo tam že preko 100 let to dodatno
               pokojninsko zavarovanje, mi pa bomo, če se danes zvečer sprejeme ta predlog in če v
               končni fazi bo sprejem tega zakona, bomo imeli enostavno preko, s temi 140 tisoči -
               po zadnjih podatkih je nekaj prostovoljno dodatno v drugem stebru zavarovanih nekaj
               okroglo povedano 200 tisoč - to se pravi 360 in zopet se zavaja javno, ko pravijo
               določeni zagovorniki tega predloga zakona, kaj bo pa pomenilo 140 tisoč zaposlenih v
               javnem sektorju do 800 tisoče. Osnovnošolci vedo, da je teh 140 tisoč zajetih v
               tistih 800 tisoč in da, če gledamo razmere, moraš primerjati 140 do 660, ker je
               skupna številka 800 tisoč. To je tako preprosto, nočem uporabiti drugega izraza,
               zavajanje javnosti in enostavno se dela, po domače povedano, lepega. Drugi razlog,
               zakaj poslanska skupina nasprotuje temu zakonu, je pa naslednji. Bruto plača se ne bo
               zvišala. Namesto tega zvišanja, pravi predstavnik vlade, gospodminister, namesto 2,4,
               kar bi naj bilo po prejšnjem veljavnem zakonu plače zvišane v javnem sektorju, za
               2,4%, naj povem, da to ne velja za funkcionarje. Mi se ne borimo v državnem zboru,
               naša poslanska skupina niti kdorkoli od nas, za nek dodaten privilegij, ampak to ne
               velja za funkcionarje. Mi si lahko vsak dan, če rešujemo ali želimo reševati državni
               proračun, zamrznemo plače; tudi izvršna oblast lahko to naredi, pa tudi pravosodje,
               ker v teh službah so funkcionarji in za funkcionarje ne veljajo kolektivne pogodbe.
               Da se pa želi reševati državni proračun, če je v škripcih, na račun 530.000
               upokojencev, ki se jim ne bo enako kot nadomestilo brezposelnim in ostalim
               prejemnikom take in drugačne socialne pomoči - da se rešuje na teh, ne bom rekel
               grbah, hrbtih, ampak na teh denarnicah, ki so že danes tako skromne in bodo skozi to,
               da drugo leto februarja ali marca ne bo ustrezne uskladitve tako nadomestil, tako
               socialnih podpor, tako pokojnin, ki bi po 150. členu morale biti in bi bili takrat
               pravični vsi tiprejemki, ki sem jih navedel, ustrezneje, pravičneje zvišani. Sedaj pa
               bo ta del prebivalstva reševal tisto, kar se nekomu zdi, da mora nekje nadoknaditi.
               Vem, da obstajajo drugi predlogi za reševanje primanjkljajev proračuna. Eden takih je
               - zakaj se vlada ne upa enostavno dogovoriti pa zamrzniti vse plače, pa bi takoj
               pomagalo in znižalo inflacijo, če istočasno trdijo, da so plače glavni generator. To
               ni res! Plače so samo en del generatorja za inflacijo ali pa za deflacijo. Preberite
               si danes v Financahin drugih strokovnih časopisih, kaj vse povzroča inflacijo pa dvig
               življenjskih stroškov! Na življenjske stroške najbolj vpliva vreme, naravne
               katastrofe - če je suša, je manj krompirja in je dražji. Če je pa zelo dobra letina,
               pa cene takim pridelkom, kitvorijo osnovo življenjskih stroškov, vsaj tistega dela,
               segmenta populacije, ki ne ve, kako bo sklenil začetek meseca s koncem. Inflacija je
               vedno bila samo v korist bogatim, ki so imeli visoke prejemke.</p>
               <p>Naslednji razlog, zakaj govorimo proti temu. Zato, ker se bo znižala pokojninska
               osnova tistim, ki se sploh ne zavedajo v javnem sektorju, ker jim tega drugi ne
               povedo, nekateri, ki imajo še dosti ali mnogo časa do upokojitve, pa še o pokojninah
               ne razmišljajo, ampak samo nekaj slišijo in si pustijo, pa si bom dovolil pripombo,
               soliti pamet od takšnih ali drugačnih pristranskih sugestij ali prigovorov in
               pogovorov. Poglejte samo primer, mnogi doživimo to, da nas pokličejo, pa rečejo, ali
               se ne bi dodatno zavarovali. Ko jim pa poveš, koliko si star, pa takoj odložijo
               telefon, ker nimajo interesa, da dobivajo starejše. Želijo dobiti samo tiste, ki bodo
               še ali bi naj plačevali 30 ali 40 let, pri čemer ta predlog ima naslednjo
               pomanjkljivost. Kje pa je zapisano, kako bo šlo to? Ali bo res tisti, ki se danes
               oziroma ki je stopil v službo po 1.1. in ki ga bo zadel ta zakon, če bo sprejet - jaz
               srčno upam, da ne bo sprejet - bi povedal samo to, kje je zapisano, da bo on 40 let
               dobival tako ali drugačno premijo. Kje je zapisano, da bo ta, ki ima danes 35 let,
               samo še 5 let delal, če ne bo imel drugih pogojev. V osnovnem zakonu pa smo mi
               sprejeli in stimuliramo to, da bi ljudje dlje časa delali, resnici na ljubo, manj
               časa uživali pokojnino z oziroma na demografske spremembe. Tudi tisti, ki se danes
               zaposli, je vprašanje, koliko let bo plačeval to premijo. In osnovno vprašanje se
               postavlja, ko nekateri znajo o tem razmišljati, kaj se bo zgodilo s tem
               privarčevanim, da tako rečem, kapitalom čez 30 ali 40 let. Kakšno vrednost bo takrat
               imel? Koliko teh, takih in drugačnih pokojninskih družb in zavarovalnic gre v stečaj,
               ker so pač stroški upravljanja ali pa njihove špekulacije, ko dajejo določene zneske,
               investirajo v nerentabilne in drugo.</p>
               <p>Ker mi čas poteka, samo še to. Gospe in gospodje, prisluhnite tistemu bitju svojega
               srca, ki bije in njegov zvok zveni za socialo. Prisluhnite tistim ali pa si zaprite
               ušesa, da drugo leto ne boste slišali stokajočih, zaprite si oči tisti, ki mislite,
               da boste izglasovali ta zakon, da drugo leto ne boste videli jokajočih, ki jim bo
               premalo usklajeno nadomestilo, premalo zvišana, pravičneje zvišana pokojnina in vse
               ostalo.</p>
               <p>Menim, da je vredno premisleka, da je vredno slišati drugo plat medalje, pogledati
               drugo plat medalje, slišati drugo plat zvona, ne pa samo tisto, kar nam poje finančno
               ministrstvo. Strinjam se, da so zadolženi za skrb za državo, ampak mi poslanci smo
               poslanci vseh državljanov, tudi tistih revnih. Jaz nisem sam odgovoren za to pred
               mojo stranko ali pred mojimi volivci. Čutim se, tukaj je poanta, ne le soodgovornega,
               čutim se odgovornega, če bo ta zakon sprejet in bom enako žalosten z vsemi tistimi,
               enako odgovoren, ker vam s svojimi argumenti nisem uspel prikazati situacije, kakršna
               je, ker niste hoteli prisluhniti drugi plati zvona, ker niste hoteli pogledati drugo
               plat medalje, ki je pa takšna, kakršno sem vam jaz obrnil in osvetlil. Hvala za vaše
               poslušanje.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem Bojanu Kontiču za stališče poslanske skupine Združene liste
               socialnih demokratov. Prosim.</p>
            </sp>
            <sp who="SDZ3:KontičBojan">

               <speaker>BOJAN KONTIČ:</speaker>

               <p>Hvala lepa. Spoštovani gospod minister, kolegice in kolegi! Naj kar uvodoma povem, da
               bomo v poslanski skupini Združene liste socialnih demokratov predlog zakona o
               kolektivnem dodatnem pokojninskem zavarovanju za javne uslužbence podprli, saj gre po
               naši oceni za pomemben dosežek socialnih partnerjev v dogovorih, kako dolgoročno
               voditi sprejemljivo dohodkovno politiko in kako zagotoviti tudi javnim uslužbencem,
               ki so še aktivni, primerljive pokojnine s tistimi upokojenci, ki so se upokojili pred
               letom 2000 Dogovor socialnih partnerjev, ki je bil rezultat dolgotrajnih napornih
               pogajanj in se je nanašal na prenos predvidene revalorizacije plač v višini 2,4% od
               meseca avgusta dalje v dodatno pokojninsko zavarovanje javnih uslužbencev, je gotovo
               prispeval k doseganju več pomembnih ciljev. Predvsem se nam zdi v poslanski skupini
               pomembno dejstvo, da je do tega zahtevnega dogovora, ki ga je podprla večina v
               pogajanjih, prišlo, in da smo s tem ohranili koncept socialnega partnerstva pri
               urejanju vseh vprašanj, ki se nanašajo na položaj zaposlenih. Urejanje vprašanj
               politike plač 140 tisoč zaposlenih je zelo zahtevno, še posebno v sektorju, ki
               zaposluje tako različne poklice, in skoraj vsi partnerji so pokazali veliko zrelost
               in odgovornost v pogajanjih, kar nam vliva optimizem pri uveljavitvi novega zakona o
               sistemu plač v javnem sektorju.</p>
               <p>Po našem mnenju bodo rezultati tega dogovora vplivali na začetek uvajanja drugega
               stebra pokojninskega zavarovanja za javne uslužbence kot pomembnega elementa
               dolgoročne socialne varnosti javnih uslužbencev. Na zmanjšanje inflacije, kar je
               pomembno glede na naše cilje po vključitvi v področje evra do leta 2007. Na boljše
               vodenje dohodkovne politike v javnem sektorju in na zmanjševanje dohodkovnih razlik v
               javnem sektorju, ki so že dosegle nesprejemljive nivoje.</p>
               <p>V poslanski skupini smo prepričani, da brez dogovora, ki je bil dosežen in je pogoj
               za sprejetje tega zakona, še leta ne bi prišli do pogojev za uveljavitev drugega
               stebra pokojninskega zavarovanja javnih uslužbencev, ki je sicer običajno v večini
               evropskih držav. S tem bi pomembnemu delu zaposlenih znižali socialno varnost v
               starosti, kar je posledica sprejetih sprememb pokojninske zakonodaje v letu 2000.
               Dejstvo namreč je, da nam je mala pokojninska reforma prinesla zniževanje odmernih
               stopenj za 0,5 odstotka za vsako leto delovne dobe, in zato bodo vsi bodoči
               upokojenci pač deležni nižje pokojnine od 85 odstotkov odmere, ki je za polno delovno
               dobo veljala za upokojence pred letom 2000. Zato je potrebna takojšnja
               uvedbadodatnega kolektivnega pokojninskega zavarovanja, saj smo nekaj let že
               zamudili. Ob tem dogovoru za dodatno kolektivno pokojninsko zavarovanje pa gre gotovo
               prisluhniti opozorilom o tem, kako bo tak dogovor vplival na tiste prejemke, ki se
               vežejo na povprečno plačo. Ker gre za pokojninsko zavarovanje, ki ga omogočajo
               zaposleni z odpovedjo že dogovorjenega dviga svojih plač, bi gotovo kazalo poiskati
               možnosti, da se tudi te premije vključijo v maso plač zaposlenih in s tem zagotovijo,
               da bodo prejemki, kot so pokojnine, tudi dejansko sledili plačam zaposlenih, in torej
               v tem primeru tudi že dogovorjenim predvidenim plačam od avgusta dalje.</p>
               <p>V Združeni listi socialnih demokratov pozdravljamo ta zakon tudi zato, ker bo
               omogočil izvedbo dogovorjenega dodatnega pokojninskega zavarovanja na način, ki gre v
               smeri zmanjševanja razlik v plačah v javnem sektorju, kar smo sicer zapisali v zakon
               o sistemu plač v javnem sektorju za postopno uveljavitev do leta 2008.</p>
               <p>Ker gre za izvedbo usklajevanja plač preko fiksnih zneskov pokojninske premije,
               glede na delovno dobo, in ne glede na višino dohodkov, bo torej taka rešitev izvedbe
               zakona bistveno prispevala k zmanjševanju razlik v plačah, ki bi se sicer ohranjale
               ob linearnem povečanju plač za 2,4 odstotka vsem javnim uslužbencem.</p>
               <p>Če torej zaključim, v poslanski skupini Združene liste socialnih demokratov bomo
               predlagani zakon podprli in upamo, da se bo ob njegovem zahtevnem izvajanju pojavilo
               kar najmanj problemov. Zakon bo očitno sprejet precej pozno, glede na številne
               potrebne aktivnosti, ki bodo morale biti opravljene šele po njegovem sprejetju.
               Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Bogdan Barovič, stališče poslanske skupine Slovenske nacionalne
               stranke. Prosim.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa, predsedujoči. Spoštovani minister, kolegice, kolegi! Naj začnem, da se v
               marsičem strinjam z vsem, kar je moj spoštovani kolega Kebrič povedal. Ne razumem pa
               še vedno, pa ne mi zameriti, odnosa med koalicijo in opozicijo, med usklajevanjem, ki
               jo imate ali pa je nimate.</p>
               <p>Namen predlaganega vladnega zakona o kolektivnem dodatnem pokojninskem zavarovanju za
               javne uslužbence je bil vzpostavitev pravnih podlag za uvedbo kolektivnega dodatnega
               pokojninskega zavarovanja za vse javne uslužbence v skladu. Naslednji element, ki se
               mi zdi pomemben, da ga omenjam. V državah članicah Evropske unije je sistem
               kolektivnega pokojninskega zavarovanja za javne uslužbence že uveden, zato pomeni
               sprejem tega zakona tudi usklajevanje s pravnimi usmeritvami Evropske unije - krasno!
               Vendar po tem vedenju, ki ga imamo pač v Slovenski nacionalni stranki, so uradno
               objavljene vse pogostejše ugotovitve tako s področja držav Evropske unije kot tudi iz
               Združenih držav Amerike, da ti skladi niso donosni in da jih zato ukinjajo.</p>
               <p>Cilji zakona. Zagotoviti je potrebno uvedbo kolektivnega dodatnega pokojninskega
               zavarovanja za vse javne uslužbence že v letošnjem letu. Ta zakon naj bi urejal
               določene posebnosti nekaterih kategorij javnih uslužbencev, vendar med temi cilji mi
               nekaj ni jasno. Kolikor je nam znano v Slovenski nacionalni stranki, med sindikati ni
               bil dosežen konsenz glede zvišanja oziroma uskladitve avgustovskih plač. Še ena
               nejasnost, ki je pač odprta. Predlagana sprememba, o kateri govorimo, se navezuje na
               zakon o dopolnitvi zakona o sistemu plač v javnem sektorju - mislim, da je bil ta
               obravnavan na 28 seji državnega zbora.</p>
               <p>Po mnenju Slovenske nacionalne stranke je omenjeni zakon nepregleden. Pravno področje
               po našem mnenju je neregulirano. Še vedno ni opredelitve, kaj bo z delavci, ki bodo
               javno upravo zapustili. Zaradi nepreglednosti in površnosti zakonodajalcev v
               Slovenski nacionalni stranki že prejšnjega predloga zakona nismo podprli. Poleg vsega
               vlada pri prejšnjih usklajevanjih ni pridobila mnenja oziroma podpore javnih
               podjetij.</p>
               <p>Na koncu, kaj naj povem. Da ne bom bolj pameten od pametnih, ko mi ni jasno, zakaj
               se stranke znotraj koalicije ne uskladijo in ene in druge obsojajo, bom postavil
               vprašanja, na katera upam, da bomo dobili tudi odgovore. Vprašanja, ki se v Slovenski
               nacionalni stranki ob sprejemanju zakona o kolektivnem dodatnem pokojninskem
               zavarovanju odpirajo oziroma zastavljajo, so: Zakaj več institucij oziroma
               upravljavcev enega zaprtega sklada? Saj po našem mnenju in logiki je, več
               upravljavcev, višji so stroški upravljanja na enega varčevalca.</p>
               <p>Vprašanje številka dve: Ali država jamči, ali če rečemo po domače, ali država drži
               roko nad upravljavci? Po oceni Slovenske nacionalne stranke ne.</p>
               <p>Naslednje vprašanje: Kaj bo s skladi, na osnovi 4. člena?</p>
               <p>Naslednje vprašanje: Kdaj in kako bodo zaposleni v javni upravi lahko koristili svoja
               sredstva?</p>
               <p>Naslednje vprašanje: V primeru, da je delavec zaposlen za določen čas in je njegova
               naslednja zaposlitev izven državne uprave, kako tak delavec pride do sredstev oziroma
               kako se sredstva obračajo naprej? Kajti po naši oceni, kolikor smo uspeli prebrati,
               zakon govori samo o tistih, ki jim delovno razmerje preneha pred prvim izplačilom <stage>(o
               tem govorita 8. in 9. člen)</stage>.</p>
               <p>Če gre za prenos iz enega sklada v drugega, kakšni so stroški? Kdo jih plača? Koliko
               ostane varčevalcu? Ne enemu, ampak po nekaterih podatkih naj bi varčevalcu ostalo le
               med 10, največ do 20%.</p>
               <p>V Slovenski nacionalni stranki ocenjujemo, da je na izgubi varčevalec. Ali je temu
               tako ali ne, bomo skupaj presodili, verjetno iz odgovorov, ki jih bomo dobili s
               strani predlagatelja zakona. Če pa bo državni zbor takšen zakon o kolektivnem
               dodatnem pokojninskem zavarovanju za javne uslužbence sprejel, pa bomo odgovor o tem,
               ali je na izgubi varčevalec, najbrž dobili od varčevalcev samih.</p>
               <p>V Slovenski nacionalni stranki ocenjujemo, da zakonu o kolektivnem dodatnem
               pokojninskem zavarovanju za javne uslužbence glede na številne nejasnosti in povedane
               utemeljitve rečemo enostavno ne. Hvala, ker ste me poslušali.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem dr. Mihaelu Brejcu za stališča poslanske skupine Slovenske
               demokratske stranke.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Spoštovani gospod minister, gospe in gospodje! Ta zakon je rezultat ali, bolje
               rečeno, posledica kaosa na področju plač, posledica neresnega in nemodrega ravnanja
               Drnovškovih vlad in Ropove vlade zdaj na koncu. In govoriti o tem, kot smo lansko
               leto poslušali, da bo 2,4-odstotna uskladitev plač ogrozila proračun, imela ne vem
               kakšne strašne posledice za državo, kaže, da je ta vlada občutljiva na 2,4% povečanja
               plač v javnem sektorju in da je ta proračun ogrožen zaradi tega. Se pravi, če
               verjamemo tem besedam - upam, da niso bile tako mišljene ali pa da vendarle ne gre za
               tako resno situacijo -, potem bi to pomenilo, da smo v težki situaciji. In da tisto,
               kar je prejšnji ponedeljek govoril predsednik vlade in nam sadil rožice o sijajnem
               proračunu in tako naprej, nima nobene zveze z realnostjo.</p>
               <p>Namesto uskladitve plač lansko leto je torej prišlo do dogovora s sindikati, s
               katerim se torej namesto teh 2,4% zgodi dodatno pokojninsko zavarovanje. S tem so za
               silo pokrpali interese 140 tisoč zaposlenih. Toda danes je že opozoril, kolega
               Kebrič, kaj pa upokojenci, kaj pa vsi tisti, ki so vezani na uskladitve plač sicer in
               na rast plač? Kaj pa upokojenci in njihova pravica do uskladitve? Jaz mislim, da
               preprosto ni mogoče iti mimo tega dejstva, da so sto odločitvijo vlade prizadeti in
               da vlada sedaj povzroča tukaj neko diskriminacijo. Ko je gospod Kontič mimogrede
               omenil, da bi pač ta pokojninski del izplačil nekako vgradili v kvoto, iz katere se
               potem ugotavlja višina uskladitve pokojnin, je očitno prezrl dejstvo, da bi to
               zahtevalo spremembo nekaterih predpisov in da bi še povečevalo zmedo, ki je že tako
               ali tako močna na področju plač.</p>
               <p>Po drugi strani, kakor se seveda strinjam s tem, kar je v glavnem gospod Kebrič
               govoril, pa ne morem mimo dejstva, da so upokojenci vsa leta zelo zvesto služili, in
               ubogali in glasovali, vladajoči eliti. Če se spominjam daleč nazaj, recimo zadnjih 10
               let, ste upokojenci vedno aplavdirali vsemu, kar je rekel predsednik republike, kar
               je rekel predsednik Drnovšek, predsednik vlade, kar je rekel recimo minister Rop, ki
               je bil zadolžen za področje dela, družine in socialnih zadev. Vse to je bilo za vas
               sveto. Dobivali ste se na teh srečanjih in aplavdirali rešitvam, o katerih so vam
               govorili. Kje ste bili pa lansko leto? Jaz lansko leto nisem slišal gospoda Vinka
               Gobca, da bi kakšno rekel zoper vlado! Pa lansko leto tudi, pravzaprav DeSUS ni kaj
               dosti naredil. Pa vaš predsednik recimo bi tudi lahko priredil tiskovno konferenco,
               kjer bi končno udaril po mizi in ne govoril o tem, kako je gospod Rop sijajen
               predsednik vlade. Saj to se mene navsezadnje ne tiče, ampak upokojenci imajo pa lahko
               en čuden občutek, kako sedaj vi funkcionirate. Ampak, navsezadnje, kar ste sejali, to
               žanjete. Politika, ki je nenačelna, prej ali slej trči ob različnosti interesov in
               odnese krajšo.</p>
               <p>Vlada s tem zakonom ne rešuje ničesar. Varčuje pri plačah zaposlenih v javnem
               sektorju, varčuje pri upokojencih in vseh tistih, ki so upravičeni do socialnih
               pomoči. Zase kupuje luksuzen avion, zase kupuje avtomobile najvišjega razreda, zase
               troši denar, ker je pač vlada. S tem zakonom vlada ne rešuje sistema plač, seveda ne,
               ampak vnaša zmedo na področje dodatnega pokojninskega zavarovanja. To področje je
               bilo doslej relativno konsistentno. Dobro, saj vsi vemo,da je nekaj težav, ampak
               vendarle sistemsko je stvar postavljena, kakorkoli že. V izvedbi so neke težave, kot
               vemo. Ampak s temi izjemami vlada vnaša nesistemske rešitve. In zoper oblikovanje
               novega kaosa smo pa seveda v naši poslanski skupini, bi rekel, zelo energično proti.</p>
               <p>S tem zakonom, torej, vnaša vlada zmedo na področje dodatnega pokojninskega
               zavarovanja. Zakaj? Recimo, nekaj primerov. Začetek zavarovanja je 1. avgust 2003.
               Vlada pa bo vplačala dolžni znesek do konec aprila prihodnjega leta. Zanimiva
               situacija, to se pravi, tu je že en privilegij, ki ga drugi državljani nimajo ali pa
               drugi delodajalci. Drugi delodajalci morajo plačati premijo takrat, ko pač zapade v
               plačilo, in to je v mesecu, ko se pač to zavarovanje vzpostavi. Kaj pa to pomeni, da
               zavarovanje začne teči 1. avgusta, plačala bo pa aprila? Situacija je zelo podobna,
               kot smo jo že doživljali, in sicer so to vse te liberalne vlade oktobrska, novembrska
               in decembrska izplačila prenašali ali pa plačila računov, da bo bolj jasno, prenašali
               v januar, februar, marec prihodnjega leta. Saj to je nekaj podobnega. Se pravi, isti
               model, kot smo ga videli do sedaj že večkrat, se sedaj pojavlja na tem področju.</p>
               <p>Za javne uslužbence, kjer seveda delodajalec plačuje to premijo, ne bo, torej bo
               skratka višja olajšava pri dohodnini. Zakaj pa višja olajšava? Zakaj pa ravno za
               javne uslužbence? Zakaj ravno samo za javni sektor? Se pravi, tudi tu na področju
               dodatnega pokojninskega zavarovanja vlada povzroča neke razlike. Olajšava pri
               dohodnini bo torej zajavne uslužbence večja, za vse ostale pa ne bo.</p>
               <p>Do denarja bodo javni uslužbenci iz tega naslova dodatnega pokojninskega zavarovanja
               prišli lahko prej kot pa vsi ostali zavarovanci, pa še ugodnejše bo obdavčeno spet.
               To se pravi, vlada s tem zakonom povzroča nove razlike in ustvarja kaos na tem
               področju, to kar je 10 let počela na področju plač, je sedaj že na področju pokojnin.
               Uresničitev tega dogovora je prav tako zelo problematična. Namreč, od 19 sindikatov
               dogovora, če se prav spominjam, 7 sindikatov ni podpisalo, tako nekako se mi zdi, se
               oproščam če številka ni prava, ampak mislim, da je tako nekako, 7, 8 ga ni podpisalo.
               Sindikati pa tako ali tako niso zastopniki vseh zaposlenih. Seveda imajo status
               reprezentativnosti, ampak to je nekaj drugega, kot je celota vseh zaposlenih v javnem
               sektorju. To se pravi, tudi tistim, ki niso člani sindikata, se nalaga, da ravnajo
               tako in tako, ker je pač zakon takšen. Tudi če bi bil samo en nečlan sindikata, bi
               bilo to krivično.</p>
               <p>Potem, ves čas smo govorili, da gre za prostovoljno dodatno pokojninsko zavarovanje
               za javne uslužbence. No, ta prostovoljnost je tu zdaj že problematična. Če je pač
               nekaj obvezno, potem ne moremo reči, da je prostovoljno; če vlada v imenu zaposlenih
               to naredi, to seveda potem ne gre. Inče se bo kaj zapletlo - recimo, da je ta zakon
               sprejet, pa se potem zaplete pri nadaljnjem usklajevanju s sindikati - kaj se bo pa
               potem zgodilo? Ja, verjetno bo morala vlada globoko globoko seči v žep in plačati še
               obresti. Se pravi, to, kar ni bilo izplačano do avgusta, plus obresti.</p>
               <p>Tako da preprosto ne samo, da kritiziram vlado zato, ker nadaljuje z zmedenim
               delovanjem na tem področju, ampak zato, ker ustvarja razlike med državljani. Kaj pa
               enakost pred zakonom? To je eno temeljnih pravil vsake demokratične družbe, ki se s
               tem ruši. Če namreč nekdo, ki je v gospodarstvu, nek delodajalec vplača za svoje
               zaposlene premije, tako kot jih bo država, tam ni ugodnosti, kot so tu. Tako
               preprosto ne more biti. Z vidika enakosti pred zakonom, enakopravnosti državljanov je
               vlada s tem zakonom močno posegla v pravice drugih in prizadela druge ljudi.</p>
               <p>Slovenija je pristopnica in bo prihodnje leto postala polnopravna članica. V
               smernicah Evropske zveze zelo jasno piše, da ni dovoljeno delati razlik med
               zaposlenimi glede na delovno mesto. Vlada to počne. Vlada tu povzroča razlike. Pri
               tem pa so izračunali - s tem se sklicujem na podatke sindikata, SVIZ, in gospoda
               Strgarja, iz čigar izračuna izhaja, da ob omejitvi 5,844% bruto plače ne bodo mogli
               uveljaviti celotne premije. Se pravi, tudi znotraj javnega sektorja bodo nastopile
               neke razlike. Da nekdo do tistega, do česar bi bil sicer upravičen, če bi vlada
               spoštovala tisto, kar je bilo prej, da tega pač preprosto ne bo mogel dobiti, ampak
               bo dobil manj.</p>
               <p>Govora je bilo tudi o skladih. Seveda vsi vemo za žalostne izkušnje delavcev, ki so
               desetletja plačevali v pokojninski fond v energetskem sistemu Enrona, recimo, pa so
               potem vse izgubili. Zato je modro - če bo pač zakon izglasovan in tako naprej -, da
               se ta sredstva, v primeru, da bo do tega prišlo, vendarle razpršijo tako, da se
               zagotovi čim višja varnost tega finančnega vložka. To zdaj govorim ob predpostavki,
               da bo večina spet prevladala, ker DeSUS očitno v koaliciji nima nikakršne moči in ga
               potrebujete zgolj zato, kadar vam pač štirje glasovi manjkajo, ampak teh problemov
               zadnje čase itak nimate. Se pravi, ti skladi - torej, naj ne bo en sklad, ampak jih
               naj bo več. Vendar se bojim, da bo to spet vse v Ljubljani. Da bo spet Ljubljana
               imela kapital, vsi ostali deli Slovenije se bodo pač obrisali pod nosom.</p>
               <p>Sicer, moram reči, za vse tiste, ki živijo v Ljubljani in neposredni okolici, je
               pravzaprav čisto v redu, če je slovensko vesoljno volivsko telo tako navdušeno nad
               tem, da se v Ljubljani koncentrira kapital, službe, standard in vse ostalo, provinca
               pa propada. In očitno so zadovoljni s tako politiko liberalne demokracije, združene
               liste, ljudske stranke in tako naprej in DeSUSa. Ampak dejstvo je, da če bo tudi tu
               prišlo do koncentracije kapitala, se bo ta razlika med centrom države in periferijo
               še povečevala. Jaz v to ne dvomim.</p>
               <p>Skratka, mi bomo počakali danes na odgovore vlade, bomo videli, kako bo vlada
               razložila ta sistemska vprašanja, o katerih sem jaz govoril. Stališče naše poslanske
               skupine je negativno do tega zakona. Vendar bomo z odločitvijo počakali do glasovanja
               in se pred tem odločili, kako bom glasovali. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Janez Podobnik, stališče poslanske skupine SLS.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Hvala, gospod podpredsednik. Spoštovani gospod minister, kolegice in kolegi! Po
               nastopu, dosledno, opozicijskega poslanca, spoštovanega kolega, profesorja doktorja
               Brejca pa poslušajte sedaj nastop vladnega predstavnika.</p>
               <p>V Slovenski ljudski stranki in v danes prisotnih poslancih ima lahko vlada oporo.
               Danes bomo tukaj prisotni poslanci zvečer podprli predlagani zakon, z oceno, da je
               primerna podlaga za naprej. Je bilo pa nekaj pomislekov že povedanih, ki imajo svojo
               težo, in jih bom tudi sam potem navedel, in po našem mnenju jih lahko vgradimo v
               zakon in ga izboljšamo.</p>
               <p>Reforma obveznega pokojninskega in invalidskega zavarovanja učinkuje že četrto leto.
               Posebna nadomestitvena stopnja se iz leta v leto znižuje. To dokazuje, da je
               takojšnja uvedba kolektivnega dodatnega pokojninskega zavarovanja za javne
               uslužbence, ki še niso vključeni v sheme kolektivnega dodatnega pokojninskega
               zavarovanja, saj bi se z nadaljnjim odlašanjem uvedbe le tega javnim uslužbencem
               bistveno poslabšal njihov socialni in materialni položaj po upokojitvi, upravičena.
               Predlagani zakon daje pravne podlage za uvedbo kolektivnega dodatnega pokojninskega
               zavarovanja. In pomeni po oceni predlagatelja zagotovitev njihovega ustreznejšega
               materialnega in socialnega položaja po upokojitvi. Kar je po navedbah predlagatelja,
               poleg tega, da predstavlja tudi pomemben prispevek k uresničitvi pokojninske reforme
               oziroma vzpostavitvi drugega pokojninskega stebra, temeljni razlog za sprejem tega
               zakona. Vir za izplačilo pokojninskih premij bodo sredstva, ki niso bila uporabljena
               za uskladitev izhodiščne plače za negospodarske dejavnosti v avgustu 2003, kar bo
               imelo, tako ocenjujejo tudi makroekonomisti, pozitiven učinek na znižanje stopnje
               inflacije. Toda da ne bo nesporazuma, kot pa tudi makroekonomisti poudarjajo, pa to
               ni ključen element, ki vpliva na znižanje inflacije.</p>
               <p>V poslanski skupini Slovenske ljudske stranke pozdravljamo vložene napore in tudi
               rezultate v tej bitki za inflacijo, in bomo zato zakon podprli. Na tem mestu bi rad
               povedal, da ima ta zakon širši pomen. Slovenija dejansko potrebuje nov razvojni
               konsenz. Slovenija ne potrebuje novega kaosa, ampak nov razvojni konsenz. In socialno
               partnerstvo je pomemben element takega razvojnega konsenza.</p>
               <p>Tukaj so spoštovani kolegi odprli vprašanje legitimnosti sindikatov in njihovih
               predstavnikov v teh pogajanjih. Žal niso bili soglasni. Če bi bili soglasni, bi bila
               njihova legitimnost mnogo večja, toda spoštovati moramo njihovo večinsko odločitev.
               Za Slovenijo je lahko pozitiven vzor Irska, ki je s svojim socialnim partnerstvom
               vzpostavila v zadnjih 15 letih odličen model, ki so ga imenovali vzvod razvojih
               politik. Če samo naštejem njihovih zadnjih 5-, 3-letnih obdobij, bomo videli, da je
               šlo vedno za sintezo gospodarstva in sociale - program za ekonomski in socialni
               napredek, program za konkurenčnost in delo, partnerstvo 2000 za vključitev
               zaposlenosti in konkurenčnost, program za blaginjo in pravičnost in zadnji, ki sedaj
               poteka, ohranjanje razvoja. In na Irskem je bil prav element socialnega partnerstva
               pri tem ključen. Zato, kolegice in kolegi, nas morate razumeti, tudi člane v
               koaliciji, da v parlamentu ne bomo podrli elementov socialnega partnerstva, bomo jih
               pa nadgradili, še posebej ob sodelovanju pravnih in drugih strokovnjakov. Imamo pa
               nekaj vprašanj, ki jih tukaj ponavljam, zato da jih bo predlagatelj morda vgradil v
               svoj predlog zakona, ali pa tudi delovno telo.</p>
               <p>Zakon ne določa časovnega obdobja, v katerem bo država te premije plačevala,
               predvidena so sredstva le za leti 2004 in 2005. Ali je zagotovilo, da bo država redno
               plačevala v taki poseben sklad tudi vnaprej? Dogovor je bil dosežen le za uskladitev
               za avgust 2003. Ali to pomeni, da bodo lahko sindikati ob naslednji predvideni
               uskladitvi želeli iztržiti boljši izkupiček, kajti vplačevanje premije v pokojninski
               sklad namesto uskladitev plač ne bo mogla biti stalna rešitev, kajti, s tem bi se
               lahko tudi položaj javnih uslužbencev poslabšal, najkasneje takrat, ko bo dosežen
               dogovor o sistemu plač v javnem sektorju in bo razlog za vključevanje premij na neki
               način odpadel. Postavlja se nam vprašanje stroškov. Zakaj vlada s tem zakon
               ustanavlja poseben sklad, kaj pa obstoječi pokojninski skladi, ali oni niso dovolj?
               Kaj pa če se zgodi, da država ne bi redno plačevala premij v sklad, ali nastopi tukaj
               situacija, da bi lahko sklad, ki nima rednih dotokov svežega denarja preživel na
               drugi način, še posebej če upoštevamo vse predvidene možnosti izplačil premij? Zakon
               ne vsebuje določil, ki bi glede opravljanja provizij donosnosti napotovala na
               veljavno zakonodajo, ki ureja pokojninske sklade, kakšna pravila bodo velja potem za
               ta sklad? Če ne bi veljala pravila veljavne zakonodaje o pokojninskih skladih, zakaj
               je potem potreben poseben pokojninski sklad - ali obstoječi skladi niso primerni? O
               teh vprašanjih bi želeli aktivno sodelovati v nadaljnji proceduri sprejemanja zakona.
               Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Stališča Stranke mladih bo predstavil Marko Diaci.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim! S predlogom zakona o kolektivnem
               dodatnem pokojninskem zavarovanju za javne uslužbence se uvaja posebna ureditev
               dodatnega pokojninskega kolektivnega zavarovanja, kot je to zavarovanje urejeno v
               sistemskem zakonu, to je zakon o pokojninskem in invalidskem zavarovanju. V nekaj
               točkah predlagana zakonska ureditev bistveno spreminja splošno ureditev, vprašanje pa
               je tudi, ali nas postavlja v protiustavno stanje.</p>
               <p>Zakonski predlog uvaja pozitivno diskriminacijo javnih uslužbencev. Le tem namreč
               samo zaradi statusa javnega uslužbenca pripadajo dodatne davčne olajšave, ki jih
               sicer ostali zavarovanci, ki so zavarovani na podlagi splošnega sistema, niso
               deležni. Takšno razlikovanje zgolj na temelju zaposlitve je vprašljivo in gre za
               kršitev 14. člena ustave Republike Slovenije. Takšna ureditev bo za posledico imela
               tudi zmanjšan priliv sredstev iz dohodnine v pokojninsko in zdravstveno blagajno.
               Trditev predlagatelja, da predlagani zakon nima dodatnih finančnih posledic, drži
               torej le v tej meri, da ne bo dodatnih odlivov iz proračuna. Bo pa uvedba dodatnega
               pokojninskega zavarovanja javnih uslužbencev po predlagani ureditvi predstavlja izpad
               odlivov v državni proračun in proračun pokojninskega in zdravstvenega zavoda.
               Predlagani zakon prav tako pozitivno diskriminira javne uslužbence v členu kjer ureja
               posebno ureditev za izplačilo odkupne vrednosti. Splošna in veljavna ureditev, ki
               velja za vse ostale zavarovance, ureja, da ni mogoče pridobiti pravic za dodatne
               pokojnine pred potekom 10 let od vključitve v kolektivno dodatno pokojninsko
               zavarovanje. Za javne uslužbence po predlaganem zakonu te omejitve ni oziroma si je
               izrecno mogoče pridobiti pravice do dodatne pokojnine tudi pred potekom 10 let.
               Diskriminacija pa se bo izvajala tudi med samimi uslužbenci, saj bodo za starejše
               uslužbence plačani bistveno večji prispevki kot za mlade. O tem je pred menoj govoril
               tudi poslanec Kebrič.</p>
               <p>V Stranki mladih Slovenije pa se tudi ne strinjamo z vključevanjem vseh javnih
               uslužbencev v samo en vzajemni pokojninski sklad. To pomeni, da bodo vsi javni
               uslužbenci zavarovani pod enakimi pogoji in tudi deležni enakih donosov na njihova
               sredstva. S takim predlogom največ oportunitetno izgubljajo mladi. Mladi bodo namreč
               v vzajemni pokojninski sklad vključeni najdlje, zato bi bilo primerno, da so njihova
               sredstva v večji meri vložena v različne oblike naložb, seveda, na podlagi lastne
               odločitve, na primer naložbe v delnice, v manjša podjetja, v razvijajoče se
               kapitalske trge, pa tudi v tvegani kapital. To pravilo velja predvsem zaradi
               dolgoročnosti naložb. Že v prvem letniku študija ekonomije se študentje učijo, da so
               tvegane naložbe sicer bolj vulatilne<stage>(?)</stage>, na dolgi rok pa bistveno bolj donosne kot
               naložbe v inštrumente z nizko stopnjo tveganja. Mladi bodo s konzervativno naložbeno
               politiko, ki bo veljala enotno za vse javne uslužbence, imeli na svojem pokojninskem
               računu manj sredstev in zaradi tega tudi nižjo dodatno pokojnino. Z oblikovanjem samo
               enega sklada so za višje dodatne pokojnine prikrajšani vsi tisti, ki bodo vključeni
               dlje časa, a bodo zaradi konzervativne naložbene politike imeli nižje donose, kot bi
               jih v enakem obdobju imeli v bolj tveganih skladih. Od uspešnosti upravljanja pa bo
               odvisna v bodoče dodatna pokojnina in s tem življenjski standard bodočih upokojencev.</p>
               <p>Poglavitni cilj zakona je zagotovitev ustreznejšega materialnega in socialnega
               položaja javnih uslužbencev po upokojitvi.</p>
               <p>Prispevki, ki se plačujejo v pokojninskem načrtu dodatnega pokojninskega zavarovanja,
               so po svoji vsebini del plače, katerega poraba je odložena v prihodnost. S plačilom
               javni uslužbenec pridobi določene pravice, od katerih je odvisna višina življenjskega
               standarda po upokojitvi. Zaščita in zagotovitev teh pravic je namen dodatnega
               pokojninskega zavarovanja. Naložbe pokojninskih načrtov morajo biti varnein
               učinkovite. Zato je ločitev upravljalca od sponzorja bistveni korak pri zagotavljanju
               varnosti naložb. Potrebno bi bilo uzakoniti prepoved sleherne povezave med
               upravljavcem in institucijo, ki zagotavlja sredstva za premije dodatnega
               pokojninskega zavarovanja. Praviloma je to delodajalec, v primeru javnih uslužbencev
               je to Republika Slovenija. Namreč, le tako je mogoče zagotoviti popolno neodvisnost
               upravljavca, kar je predpogoj za učinkovito upravljanje s sredstvi bodočih
               upokojencev.</p>
               <p>V Stranki mladih Slovenije predlagamo, da predlagatelj že v zakon zapiše ustanovitev
               več vzajemnih pokojninskih skladov, ki se bodo med seboj razlikovali v tveganosti
               naložbene politike. Vsak posamezni javni uslužbenec naj se odloči, v katerega od
               oblikovanih vzajemnih skladov se bo vključil, seveda na podlagi informacij. Javni
               uslužbenci nimajo možnosti izbire med povišanjem plače in dodatnim pokojninskim
               zavarovanjem, morajo pa imeti vsaj možnost izbire vzajemnega sklada, od katerega bo
               odvisna višina njihove pokojnine vprihodnosti. V izogib dvomom o ustavnosti
               zakonskega predloga pa je nujno omogočiti tudi ostalim zavarovancem ureditev na
               način, kot je predlagan za javne uslužbence. Dodatne davčne ugodnosti pa naj se
               razširijo tudi na zavarovance po obstoječi splošni ureditvi.</p>
               <p>Vlada naj vsebinsko uskladi predlog zakona z direktivo o aktivnostih in nadzoru nad
               institucijami, ki izvajajo pokojninske načrte za dodatno pokojninsko zavarovanje.</p>
               <p>Države članice Evropske unije morajo uskladiti nacionalno zakonodajo najkasneje do
               25. septembra 2005. Cilj direktiv je poenotiti pravila za poslovanje pokojninskih
               načrtov v državah članicah, omogočiti prost pretok tako zaposlenih kot tudi
               upravljavcev pokojninskih načrtov med državami članicami in zagotoviti visoko raven
               varnosti inučinkovitosti poslovanja shem za dodatno pokojninsko zavarovanje.
               Direktiva uvaja visoke standarde obveznega informiranja članov, vključenih v
               pokojninske načrte, saj je upravljavec dolžan vsakemu članu posredovati letne bilance
               in izkazati letno poročilo Visoke zahteve se prav tako uvajajo v zvezi z obveznim
               uvajanjem kriterijev za vodenje naložbene politike in standardov za investiranje,
               revidiranje in aktuarskim vrednotenjem.</p>
               <p>Poslanci Stranke mladih Slovenije zdajšnjih rešitev zakona ne moremo podpreti. Če bo
               vlada pri pripravi zakona za drugo obravnavo naše predloge upoštevala, bomo o podpori
               zakona ponovno premislili.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Še Leopold Kremžar, za stališča poslanskega kluba LDS.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Spoštovani gospod minister, predsedujoči, kolegice in kolegi! Predlagani zakon daje
               pravne podlage za uvedbo kolektivnega dodatnega pokojninskega zavarovanja za javne
               uslužbence. Sicer pa predlog zakona predstavlja nadgradnjo dopolnitve zakona o
               sistemu plač v javnem sektorju oziroma njegovega 52. člena. Ta je bila potrebna in je
               predstavljala osnovo za sklenitev novega aneksa h kolektivni pogodbi za negospodarske
               dejavnosti, v okviru katerega je določena enaka višina dodatnega pokojninskega
               zavarovanja za leto 2003 zavse javne uslužbence.</p>
               <p>Po dolgih pogajanjih med vladno in sindikalno stranjo o aneksu h kolektivni pogodbi
               za negospodarske dejavnosti je bil vendarle dosežen dogovor, da se znesek uskladitve
               plač nameni za premijo dodatnega pokojninskega zavarovanja. Vir za izplačilo
               pokojninskih premij so torej sredstva, ki niso bila uporabljena za uskladitev
               izhodiščne plače za negospodarske dejavnosti v avgustu 2003, kar pomeni, da so plače
               v javnem sektorju od avgusta naprej ostale nominalno nespremenjene. Uvedba
               kolektivnega dodatnega pokojninskega zavarovanja za zaposlene v javnem sektorju, ki
               še niso vključeni v sheme kolektivnega dodatnega pokojninskega zavarovanja, pa je
               nujna, saj bi se z nadaljnjim odlašanjem uvedbe tega zavarovanja v javnem sektorju
               bistveno poslabšal njihov socialni in materialni položaj po upokojitvi. Po dosedanjih
               podatkih je v sistem prostovoljnega dodatnega pokojninskega zavarovanja vključenih
               manj kot 200.000 zavarovancev oziroma manj kot četrtina zavarovancev obveznega
               pokojninskega in invalidskega zavarovanja, ki ga izvaja Zavod za pokojninsko in
               invalidsko zavarovanje Slovenije. S tem bi pomembno prispevali tudi k uresničitvi
               pokojninske reforme in vzpostavitvi drugega pokojninskega stebra.</p>
               <p>Poslanski klub LDS bo predlog zakona podprl. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin.</p>
               <p>Sledi splošna razprava poslank in poslancev. Po vrsti prijavljenih ponovno Leopold
               Kremžar.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoči. V razpravi bi opozoril samo na en detajlček, ki je mogoče v
               tem trenutku videti malenkosten, ampak vendarle, mislim, da je treba opozoriti tudi
               na to.</p>
               <p>Iz predloga zakona je nekako izpadlo, skupina, ki sodi v sindikat novinarjev
               Slovenije, in sicer predvsem novinarji, ki so zaposleni na RTV-ju, kot veste, so
               vključeni v prej omenjeni zakon o javnih uslužbencih. In verjetno je prišlo do tega,
               da niso vključeni v ta predlog, bolj iz nekih proceduralnih razlogov, formalno
               proceduralnih, ker slovenski novinarski sindikat ni podpisnik omenjene kolektivne
               pogodbe, ki je bila osnova za ta pogajanja. Potem aneksa tudi iz formalnih razlogov
               ni bilo mogoče podpisati niti sodelovati v teh usklajevalnih postopkih, dogovorih in
               pogovorih, tako da, kot rečeno, so zaposleni na RTV Slovenija izteh proceduralnih
               razlogov izpadli in predlagam predlagatelju, da razmisli o tem, da bi izenačil tudi
               te z ostalimi in jih vključil v zakon. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Maksimiljan Lavrinc.</p>
            </sp>
            <sp who="SDZ3:LavrincMaksimilijan">

               <speaker>MAKSIMILJAN LAVRINC:</speaker>

               <p>Hvala lepa, gospod podpredsednik. Eno zadrego je že rešil s svojim vprašanjem kolega
               Kremžar. Sam pa bi rekel naslednje.</p>
               <p>Predlagatelj je v tem primeru vlada. Torej, tukaj pred seboj imamo samo ministra in
               pa direktorja urada. Nekatera vprašanja, ki jih je odprl kolega Kebrič, so tehtna in
               terjajo svoj odgovor. Torej, ne pričakujem, da bi odgovor na ta vprašanja dobili
               danes. Vendar jaz mislim, da v nadaljevanju postopka tega zakona, sprejemanja tega
               zakona,moramo nanje dobiti odgovore. Denimo, problem, na katerega je nakazal kolega
               Kebrič, z različne vrste socialnimi transferji. Do tega problema bi prišli, to moram
               povedati, tudi tako, če bi se recimo odločili in zamrznili naše plače. Navsezadnje
               smo prav tako s svojimi lastnimi sklepi to počeli že v preteklosti in tudi vplivali
               na druge plače, recimo sodniške in še vse ostale, ki so na nek način privezane na
               poslanske, kar je tudi absurd, bom rekel, za eno urejeno družbo.</p>
               <p>Sam bi vprašal tudi naslednje. Ali je modro to, kot sem razbral, je nekako intenca,
               ali pa tako sem jaz to prebral, da bi se ustanovil zgolj en sklad. Ali je to modro?
               Sprašujem iz dveh razlogov. Namreč, tam so neki roki, v katerih je treba te stvari
               urediti, in ali bo en sam sklad tega sposoben ali ne, to je prvo vprašanje. In drugo
               varnost teh naložb, če gre za en sam sklad, še posebej v luči besed kolega Kebriča,
               ki je opozarjal na to, da smo imeli fiasko takšnih skladov tudi v tako urejenih
               državah, kot je, ne vem, Nemčija, Avstrija, skratka Zahodna Evropa. Ne govorim,
               recimo, o nekih ameriških sistemih.</p>
               <p>Skratka, jaz mislim, da je mogoče podpreti ta zakon danes zvečer, ko bomo glasovali o
               njem, le tako, da bi vsaj na tem področju, na teh področjih, na katere je opozarjal
               kolega Kebrič, dobili kar najbolj eksaktne odgovore.</p>
               <p>In, pa še nekaj, v diskusijah takole po kuloarjih se govori, da funkcionarji na nek
               način nismo zajeti v tem zakonu in da bi se dalo zgoditi, da nekdo, upam, da do tega
               ne bo prišlo, ampak da nekdo z nekim ustavnim sporom lahko ugotovi oziroma doseže, da
               bi se zadeva vsaj za ta segment podrla. Meni bi bilo to hudo žal, moram povedati.
               Zakaj? Zato, ker denimo, če bi mi takrat šli za tiste 3,2 ali koliko je bilo procenta
               s plačo gor, je to pri milijonu bruto plače 30 tisoč oziroma še nekaj čez. Tako pa
               naj bi se tudi zame, ki tega pravzaprav nikoli ne bom uporabljal, ampak to
               dobrovoljno sprejemam, ta denar, ki bi šel recimo za mojo plačo, osebno, če govorim,
               v osebnem imenu se bo porazdelil za prispevek za, po moje kar za 4 pravzaprav, še
               nekaj več. Tako da ta stvar, recimo je dobra po tej plati, ker navsezadnje imam vedno
               pred seboj določilo zakona o sistemu plač v javnem sektorju, kjer smo zapisali, da
               naj bi do leta 2008 prišli v razmerje 1 proti 10. To je treba vedeti in me prav
               skrbi, kako bomo to zmogli. Nekaj malega bo zdaj s tem odlokom, ki je tudi rezultat
               tega zakona, ki sem ga omenil, vendar še bo verjetno treba precej naporov.</p>
               <p>No, in zato seveda bi želel na vprašanja, ki jih je postavil kolega Kebrič, in na te
               moje razmisleke glede tega, ali eden ali več skladov in pa to, ali smo mi noter ali
               nismo noter, govorim o funkcionarjih, o katerih plačah se bomo pogovarjali verjetno
               zelo kmalu, ob obravnavi predloga odloka o umestitvi posameznih funkcionarjev v te
               razrede. Ali smo zraven ali ne? In, skratka, ali je zadeva pokrita tako, kot je
               treba, in pravno zdrži tudi v presoji na ustavnem sodišču? Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Barovič ima še besedo.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa, predsedujoči. Jaz sem postavil kar nekaj vprašanj. Postavljam še eno
               vprašanje, ki pa meni osebno ni jasno. Zakon o plačah v javnem sektorju je bil
               sprejet julija letos. Na njegovi osnovi, kolikor jaz razumem, naj bi se danes denar
               nalagal v pokojninski sklad, ki ga obravnava ta zakon, o katerem danes govorimo. Je
               pa predvidena še ena novela zakona zaradi sprejetega, če bo sprejet, današnjega
               zakona. Tu se mi pa razumevanje, vsaj meni osebno konča. Prosim, tudi mogoče za
               razjasnitev tega vprašanja. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj bom dal besedo predstavnikom vlade. Kdo želi spregovoriti? Minister,
               prosim.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Hvala lepa. Zelo veliko koristnih sugestij, mislim, da jih bomo nekaj lahko uporabili
               pri dograjevanju zakona. Zelo na kratek čas bom zelo shematično odgovarjal na
               vprašanja, ki so bila zastavljena.</p>
               <p>Najprej glede postopka. Naš prvotni predlog je bil, da je postopek skrajšan. Potem
               smo se glede na poslovniške pogoje opredelili za nujni postopek, žal ni bil sprejet.
               Naš predlog je bil, da zaradi težko popravljivih posledic, ki lahko nastopijo,
               vendarle vodimo zakon po nujnem postopku. No, ta razprava je sedaj mimo.</p>
               <p>Kar zadeva razpravo gospoda Kebriča, predvsem v tistem delu, ko usmerja razpravo na
               znižanje osnove za revalorizacijo pokojnin, lahko rečem samo to, da to ni predmet
               tega zakona in ne tega ministrstva, ki je ta zakon predlagalo. Verjamem, da so
               argumenti, ki jih navaja, vredni vse strokovne pozornosti in mislim, da bi sodilo to
               v pristojnost finančnega ministrstva. Rekel pa bi, da je pri tudi njegovih pa še
               nekaterih drugih kritikah, povezanih z upoštevanjem načela enakosti o zakonu, vendar
               potrebno upoštevati to, da so se javni uslužbenci odrekli povečanju plač in da pri
               tem ne gre za javna sredstva, ampak za njihova zasebna sredstva, ki bi bila sicer
               izplačevana v obliki povečanih plač. Tako bodo pač izplačevana v obliki pokojnin. In
               da privilegiji na tej podlagi verjetno niso diskriminatorni do vseh tistih, ki so se
               pripravljeni odločiti za znižanje plač oziroma za odrek povečanju na račun
               izplačevanja premij.</p>
               <p>Kolega Kebrič sprašuje, zakaj enemu mlajšemu manj, drugemu starejšemu več. Prav
               zaradi tega smo s sindikatom uskladili to lestvico, ker imajo mlajši več možnosti,
               več let še za vplačila kot starejši, zato je prav, da imajo starejši na ta račun
               premije višje, in to se nam je zdelo pravično, in ne samo nam, tudi sindikatom.</p>
               <p>Da bi lahko bila izvedena zamrznitev plač v povezavi z iskanjem proračunski virov. Za
               zamrznitev ni nobene potrebe. To je bilo izraženo tudi v proračunskih obrazložitvah.
               Celo več, eskalacije, kot veste, je dogovorjena, in sicer za leto 2004 - 1,6%; za
               leto 2005 pa 1,5%. Vse je povezano z uveljavitvijo novega sistema plač. Kar zadeva
               nekaterih, povsem konkretnih vprašanj, kolege Baroviča: ne strinjam se pa z njegovo
               oceno, da se skladi v svetu ukinjajo. To pač ne bo držalo.</p>
               <p>Zakaj ne več institucij, več upravljavcev; tudi nekateri drugi ste postavili to
               vprašanje. Povem naj natančno takole: opredelitev na samem začetku na vzpostavitvi
               sistema je za enega upravljavca enega sklada, vendar v teh letih morajo nastati še
               najmanj eden oziroma lahko tudi več, z različno investicijsko politiko oziroma
               stopnjo tveganj. To pomeni, tudi mi načrtujemo, da bo skladov večje število, vendar
               sistem vzpostavljamo zaenkrat z enim samim iz čisto organizacijskih in časovnih
               razlogov. Obstaja pa zakonska obveza, da jih v treh letih nastane več.</p>
               <p>In drugo. Ločiti je potrebno med upravljavcem sklada in med upravljavci premoženja.
               Upravljavcev premoženja bo več. Tudi to je zakonska obveza. Zato smo tudi predlagali
               spremembo zakona v tej smeri, da so upravljavci sklada poleg družb za opravljanje
               lahko tudi pokojninske družbe in kapitalske družbe, predvsem pa tudi banke in
               zavarovalnice, kar bo zagotavljalo višjo kakovost investiranja in s tem relativno
               višje donose.</p>
               <p>Žal mi časa zmanjkuje. Nadzor države in sindikatov skladom je zagotovljen preko 12 -
               članskega odbora ustanoviteljev. Kdaj in kako bodo zaposleni koristili sredstva, je z
               zakonom predvideno.</p>
               <p>Stroški; stroški so seveda odvisni od uspešnosti pogajanj z ustanoviteljem oziroma
               upraviteljem sklada, ki bo izbran na natečaju oziroma preko zbiranja ponudb
               <gap n="..."/><stage>/Opozorilni znak za konec razprave./</stage><gap n="..."/>, ne bi smeli presegati 1%, tako da je
               popolnoma netočna ocena,da bi naj varčevalec dobil le 10 do 20%. Časovno obdobje, kar
               sprašuje kolega Podobnik - štejemo, da je to trajen sistem, da ga vzpostavljamo brez
               posebej določenega časovnega omejevanja. Kar zadeva RTV in kogarkoli, ki bi se želel
               na novo vključiti v ta sistem, seveda, pogoj je vključenost v sistem kolektivne
               pogodbe za javni sektor, sicer pa so podpisali vsi sindikati, ki so podpisniki
               kolektivne pogodbe za negospodarstvo in ta je bila že od 1991. leta razglašena kot
               splošnoveljavna, tako da očitki o tem da je pomanjkljivo število sindikatov, tudi ne
               držijo. S sistemom ne vnašamo zmede, sistem na novo postavljamo na način, ki ustreza
               posebnostim javnega sektorja.</p>
               <p>Ker moram končati, bi rekel samo to, da bomo vse sugestije zelo natančno proučili,
               še posebej to, kar je kolega Kebrič zastavil, in da bomo v teku usklajevanja oziroma
               dograjevanja zakona lahko marsikaj tudi upoštevali. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. 2 minuti in nekaj je še ostalo. Kdo želi še? Mag. Drobnič, Lavrinc in Kebrič.
               Prosim po minuto.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. V poslanski skupini Nove Slovenije bomo odločno nasprotovali
               temu zakonu, ker gre pravzaprav za nov model pokojninske reforme z drugimi sredstvi.
               To je v bistvu tehnični zakon, osnove je vsilila vlada na način, da je delo socialnih
               partnerjev vsilila - enemu delu partnerjev - rešitev, ki jo moramo mi prisilno
               uskladiti. Posledice tega bodo seveda jasne, zmanjšana bodo vplačila v zdravstveni
               fond, zmanjšana dohodnina, zmanjšanje prejemkov upokojencev, tako kot se že dela
               zadnja tri leta - pomeni še en finančni udar na žepu upokojencev. Limiti so
               neusklajeni z matičnim zakonom o pokojninskem in invalidskem zavarovanju, kar lahko
               predstavlja pomemben razlog za ustavni spor. Revščina se bo na ta način povečala, to
               je napad tudi na šibkejše sloje.</p>
               <p>Bi pa repliciral gospodu Podobniku. To je slaba podlaga, slaba štartna osnova za
               nadaljevanje naprej, kajti rušijo se osnove za izračun pokojninske osnove. Rušijo se
               te osnove in to se bo očitno generaliziralo tudi na te druge sisteme. Hvala lepa.
           </p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Lavrinc. Hvala. Kolega Kebrič.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Hvala za besedo. Zelo na kratko. Gospod minister, zavajate zopet javnost. Če ni bil
               namen, posledica je znana, da bodo prikrajšani vsi tisti, ker je malo časa, da jih ne
               navajam, socialno podpiranci, brezposelni, nadomestila in upokojenci. Če ni bil to
               namen, zakaj niste predložili drugih zakonov, ki bi to nadoknadili. To je problem, ki
               smo vam ga izkazali, ko ste zaslišali reakcijo in sedaj, oprostite izrazu, se
               poskušati izvleči, kakor bi se dalo. Ali je to tako ali ne - predložite druge zakona,
               ki bodo nadoknadili ta izpad vseh teh pridobitev oziroma ki bodo znižali in
               nadoknadili proračun. In samo še eno besedo. Če je zadeva taka, kakršno vi
               prikazujete, zakaj ni izračuna, koliko bodo te premije <q>"koštale"</q>? Mi imamo v
               današnjih financah, da je to po proračunu za drugo leto, toliko milijard, pa za leto
               2005, ampak, kaj pa za letošnje leto? Letošnje leto rešujete s tem, dase plače niso
               zvišale za 2,4%. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>S tem zaključujem splošno razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje odločali danes ob 22.05
               minut. Prekinjam točko dnevnega reda. Hvala za sodelovanje.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prehajamo na <title>25. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA
                  O STALNEM PREBIVANJU TUJCEV Z DRŽAVLJANSTVOM DRUGIH DRŽAV NASLEDNIC NEKDANJE SFRJ
                  V REPUBLIKI SLOVENIJI, KI SO IMELI NA DAN 23.12.1990 IN 25.2.1992 V REPUBLIKI
                  SLOVENIJI PRIJAVLJENO STALNO PREBIVALIŠČE.</title> Predlog zakona je v obravnavo
               zboru predložila vlada Republike Slovenije. V zvezi s tem zakonom je skupina enajstih
               poslancev s prvopodpisanim Antonom Anderličem zahtevala, da državni zbor opravi
               splošno razpravo. Najprej bom k besedi povabil ministra za notranje zadeve, da
               dopolnilno obrazloži predlog zakona, potem pa boste dobili besedo predstavniki
               poslanskih skupin. Najprej pa minister za notranje zadeve. Prosim.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Spoštovani. Vlada kot predlagatelj zakonske ureditve na področju tujcev je trdno
               odločena dokončno urediti to vprašanje na pravno korekten način, in to z dvema
               predlaganima zakonoma. S tem, ki ga ta trenutek obravnavamo, in še s tako imenovanim
               zakonom o izvršitvi 8. točke ustavne odločbe. S sprejetjem teh dveh zakonov bodo
               posameznikom, ki so utrpeli krivice zaradi izgube statusa, le-te odpravljene. Na
               drugi strani pa bomo izvršili, vzpostavili pogoj za izvršitev ustavne odločbe in s
               tem krepili ter uveljavljali načelo pravne države.</p>
               <p>Predlog zakona je selektiven in vsebuje zagotovila, da tisti, ki so delovali proti
               interesom Republike Slovenije na protipraven način in tudi ogrožali najvišje
               vrednote, ki jih priznava civiliziran svet, ne bodo mogli uveljaviti statusa pod
               pogoji tega zakona, seveda če bodo pred sodnimi organi spoznani za krive za kazniva
               dejanja, med katerimi pa so tudi najhujša kazniva dejanja zoper človečnost in
               mednarodno pravo, kot tudi druga kazniva dejanja, opredeljena s slovensko kazensko
               zakonodajo.</p>
               <p>Poglavitne rešitve tega zakona so v tem, da se vzpostavljajo pravne podlage za
               pridobitev statusa za vse tiste, ki teh možnosti še niso izkoristili, pa tudi za
               njihove mladoletne otroke. Zakon pa določa tudi pogoje in postopek ugotovitvenih
               odločb o stalnem prebivanju za tiste, ki so pridobili dovoljenje za stalno prebivanje
               na podlagi olajšav, ter za tiste, ki so pridobili dovoljenje oziroma ki so kasneje
               pridobili državljanstvo. V vseh teh primerih zakon predvideva učinek odločbe, izdane
               za nazaj; to, kar izrecno določa odločba ustavnega sodišča.</p>
               <p>Bistveno je, da sledimo odločbi ustavnega sodišča na način, da določamo kriterije za
               določitev upravičene odsotnosti iz države. Sledimo pravilu o enem letu kot upravičeni
               odsotnosti in pa določamo nekatere izjeme od dopustne letne odsotnosti. Vašo
               pozornost pa bi rad osredotočil na tako imenovanenegativne kriterije. Namreč,
               negativni kriteriji določajo situacije, ko je tujec zapustil Republiko Slovenijo in o
               tem ni obvestil pristojnega organa, in se takšna zapustitev šteje kot kršitev
               stalnega bivanja in kot negativen kriterij za pridobitev pravice do statusa. Ti
               kriteriji so izčrpno našteti v zakonu, zraven se pa določajo tudi kriteriji oziroma
               se uporabljajo tudi kriteriji iz zakona o tujcih. Gre za izselitev tujca na način, ki
               nedvoumno kaže trajno zapustitev Slovenije. Gre za izselitev v drugodržavo, v državo
               svojega državljanstva zaradi trajne združitve z družinskimi člani. Med negativnimi
               kriteriji so tudi tisti, ki so povezani z dejansko prekinitvijo življenja v Republiki
               Sloveniji zaradi izrečenega varnostnega ukrepa, izgona iz države, če gre za
               posameznika, ki je v evidenci pristojnega organa kot mednarodni prestopnik, če
               prihaja v državo z namenom, da bo njegovo bivanje povezano z izvajanjem nedovoljenih
               dejavnosti. Ne izpolnjuje pa pogoja dejanskega življenja tudi tisti tujec, ki je
               zagrešil kazniva dejanja, ki jih zakon izrecno določa.</p>
               <p>To pomeni, da gre za obstoj razlogov za sum, da utegne pomeniti nevarnost za javni
               red in mir, za varnost, za mednarodne odnose Slovenije, če obstaja sum, da bo njegovo
               bivanje v državi povezano z izvajanjem nasilnih dejanj in podobno.</p>
               <p>Skratka, zakon določa celo vrsto negativnih kriterijev, ki zagotavljajo v bistvu
               selektiven pristop, ki je v tej zvezi nujen, ob verni sleditvi napotkov ustavnega
               sodišča, ko se opredeljuje pogoj stalnega bivanja.</p>
               <p>Rad bi zaključil ta kratek uvod s komentarjem ali obrazložitvijo finančnih posledic
               tega zakona. Ponavljam, da zakon sam po sebi ne povzroča neposrednih finančnih
               posledic, razen tistih, ki so vezane na izdajo odločb oziroma na organizacijsko
               logistična vprašanja.Finančne posledice lahko nastopijo zaradi zahtevkov za
               odškodnine. Ministrstvo za notranje zadeve je doslej sprejelo 7 odškodninskih
               zahtevkov, o čemer pa sodišča še niso odločala. Vsake špekulacije, ugibanja o tem,
               kolikšne bodo te odškodnine, kaj bo utrpela država, zaenkrat nimajo resnih strokovnih
               podlag. Samo zaradi sprejema tega zakona odškodninskih zahtevkov ne bo ne več ne
               manj, saj je pravna podlaga za njihovo vložitev že v odločbi ustavnega sodišča, zato
               je tudi nesmiselna in brez ustreznih strokovnih podlag tudi ponudba o tovrstnih
               poravnavah. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. S tem je gospod minister odprl prostor za predstavitev stališč poslanskih
               skupin, prav vse so prijavljene, nato še veliko naših kolegic in kolegov. Razprava bo
               trajala 3 ure. Kolegica Zupanova je prva, kolega Čeligoj takoj za njo. Prosim. V
               imenu poslanske skupine Nove Slovenije, kolegica Majda Zupan.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Spoštovani.</p>
               <p>Zgodba o tako imenovanih izbrisanih, zgodba o ljudje, ki so jih februarja leta 1992
               izbrisali iz registra stalnega prebivalstva Slovenije in vnesli v seznam tujcev, se
               je začela na podlagi zakona o tujcih, sprejetega poleti 1991, ki je v svojem 81.
               členu določil, da do dokončnosti odločbe v upravnem postopku za sprejem v
               državljanstvo Republike Slovenije določbe tega zakona ne veljajo za državljane
               nekdanjih jugoslovanskih republik, ki so v 6 mesecih od uveljavitve zakona o
               državljanstvu zaprosili za sprejem v državljanstvo Republike Slovenije po 40. členu
               tega zakona. Za državljane SFRJ, ki so državljani druge republike in niso zaprosili
               za slovensko državljanstvo v omenjenih 6 mesecih ali jim je bila izdana negativna
               odločba, pa je bilo določeno, da začnejo zanje veljati določbe zakona o tujcih dva
               meseca po preteku roka, v katerem bi lahko zaprosili za sprejem v državljanstvo
               oziroma od izdaje dokončne odločbe.</p>
               <p>Po takratnem veljavnem zakonu so tujci lahko v Sloveniji bivali brez posebnih
               dovoljenj do treh mesecev oziroma za čas, ki jim je bil odobren v izdanem vizumu,
               le-ta pa le na podlagi dovoljenja. Tujec je lahko najprej dobil začasno dovoljenje za
               prebivanje v Sloveniji. Po najmanj treh letih neprekinjenega prebivanja v Sloveniji
               pa mu je bilo izdano dovoljenje za stalno prebivanje. Novela tega zakona je pozneje
               podaljšala rok za pridobitev dovoljenja za stalno prebivanje s treh na osem let. Tako
               dobo vsebuje tudi leta 1999 sprejet nov zakon o tujcih, ki pa veliko podrobneje
               predpisuje pravila igre glede dovoljenj. Hkrati z novim zakonom o tujcih pa je bil na
               podlagi odločbe ustavnega sodišča sprejet zakon o urejanju statusa državljanov drugih
               držav naslednic nekdanje SFRJ v Sloveniji, ki pa je padel z aprilom letos sprejeto
               odločbo ustavnega sodišča. Navedeni zakon je tujcem, ki so v Sloveniji stalno
               prebivali na dan 23.12.1990 oziroma na dan 25.6.2001 in so odtlej v Sloveniji
               dejansko neprekinjeno živeli, omogočil pridobiti dovoljenje za stalno prebivanje ob
               izpolnjevanju z zakonom določenih pogojev. Za vlaganje vlog je zakon določil tri
               mesece in v enakem času so lahko zaprosili za dovoljenje za stalno prebivanje tudi
               tisti, ki so zaprosili za državljanstvo, po 40. členu zakona o državljanstvu pa jim
               je bila izdana negativna odločba.</p>
               <p>Ustavno sodišče je torej zakon aprila letos razveljavilo, ker ni priznal statusa
               stalnega prebivališča za nazaj od dneva izbrisa, ker ni uredil pridobitve dovoljenja
               za stalno prebivanje prisilno odstranjenim tujcem in ker je določil prekratek rok za
               vlaganjeprošenj za izdajo dovoljenj za stalno prebivanje. Z novimi rešitvami naj bi
               bil pokrit status okrog 4.000 ljudi, pri čemer pa ni natančnih podatkov, koliko od
               teh jih dejansko živi v Sloveniji in koliko si jih želi v Sloveniji urediti svoj
               status.</p>
               <p>Gre za zelo pomembno in občutljivo politično vprašanje, ki ga želi vladajoča
               koalicija rešiti z dvema zakonoma. In če bi že lahko do neke mere podprli predlog
               zakona, ki ureja izdajo odločb za nazaj, torej o izvršitvi 8. točke odločbe ustavnega
               sodišča, pa imamo o predlogu zakona, o katerem razpravljamo in se nanaša na ureditev
               položaja tistih, ki doslej niso pridobili nobenega statusa, toliko večje pomisleke.</p>
               <p>Upravičenci so bili večkrat javno pozvani, naj uredijo svoj status skladno z
               zakonom, vendar tega vsi niso storili. Tako si je od leta 1992 svoj status uredilo
               7.310 državljanov nekdanje SFRJ, in sicer 4.210 po obeh zakonih o tujcih, 3.100 pa po
               zakonu o urejanju statusa državljanov drugih držav naslednic nekdanje SFRJ v
               Sloveniji.</p>
               <p>Po ugotovitvah strokovnjakov Sveta Evrope je bila naša ureditev glede državljanov
               drugih jugoslovanskih republik z osamosvojitveno zakonodajo leta 1991, ko so vsi, ki
               so imeli stalno prebivališče, lahko pridobili državljanstvo Republike Slovenije, če
               so se zanj odločili, skladna z vsemi evropskimi standardi. Tudi odbor organizacije
               Združenih narodov za pravne zadeve je že oktobra 1995 ugotovil skladnost slovenske
               zakonodaje s standardi Organizacije združenih narodov. Ustavno sodišče je v svoji
               odločbi opozorilo na tri pravice, pri katerih so bili zbrisani lahko prikrajšani, in
               sicer pravica do akontacije vojaške pokojnine, pravica do varstvenega dodatka in
               nezmožnost zamenjave vozniških dovoljen, ki so bile predmet ustavnih presoj. Ustavno
               sodišče v odločbi pa ni dalo napotkov oreševanju položaja za nazaj oziroma za popravo
               morebitnih krivic s področnimi zakoni. Pričakuje se, da bodo morebitni zahtevki v
               civilnih postopkih v večini naslovljeni na ministrstvo za delo, družino in socialne
               zadeve, pa tudi ministrstvo za notranje zadeve naj bi imelo kar precej dela, da bo
               izdalo odločbe 7310 posameznikom po uradni dolžnosti.</p>
               <p>Dela vsekakor bo ogromno. Po predlogu zakona bi morali pravzaprav zavrteti življenje
               nazaj za vse tiste potencialne upravičence in ugotavljati različne življenjske
               situacije. Pri tem se sprašujemo, ali je retroaktivno reševanje statusa tako
               imenovanih izbrisanih pravšnje. Dokazovanje pogoja dejanskega življenja za
               polnoletnega tujca ali za mladoletnega otroka je velikokrat izredno težavno, a tudi
               marsikdaj zlorabljeno. Kaj pa ocena finančnih posledic za državo? O tem predlagatelj
               ne želi razpravljati in kakor problem odrinja v prihodnost. Povečan obseg dela na
               ministrstvih, na upravnih enotah, potem dodatni materialni stroški, povečano število
               zadev na sodiščih, ki se že tako ali tako dušijo pod zaostanki - v primeru vlaganja
               odškodninskih zahtevkov bo vse to bremenilo.</p>
               <p>Po ocenah strokovnjakov lahko odškodninske tožbe pobudnikov ustavne presoje dosežejo
               tudi znesek 600 milijard, kar pomeni, da bi v primeru dobljenih tožb vsak Slovenec
               moral za to plačati 300 tisoč tolarjev. Obremenitev davkoplačevalcev v vsakem primeru
               bo, zato je to zelo, zelo pomembna postavka, ker na njej pade ali stoji vprašanje
               sorazmernosti. Nesorazmerno finančno breme, ki bi bremenilo zlasti prihodnje rodove,
               lahko izniči še tako lepe želje in pravice. In prav o tem se vse premalo govori in
               zato takšen predlog ne more stati in obstati in kot takšnega ga tudi v naši poslanski
               skupini ne moremo podpreti.</p>
               <p>Prepričani smo, da je to vprašanje, ki zadeva vse državljane in državljanke, in da
               ne smemo hiteti in da bi tudi referendum kot oblika neposredne demokracije v tem
               primeru lahko bil jeziček, ki bi nagnil tehtnico v pravo smer, k pravi odločitvi.
               Bojimo se, da lahko v skrajni fazi lahko takšne odločitve pomenijo tudi poskus
               razstavitve temeljnih vrednot naše državnosti, na katerih stoji naša država, in s tem
               tudi države same. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Vojko Čeligoj bo predstavil stališče poslanskega kluba DeSUS.</p>
            </sp>
            <sp who="SDZ3:ČeligojVojko">

               <speaker>VOJKO ČELIGOJ:</speaker>

               <p>Spoštovani! Problematika tako imenovanih izbrisanih že nekaj let pesti naše
               državljane in slovensko državo. V tem obdobju je bilo danih veliko stališč,
               izpeljanih veliko predstavitev, razgovorov in oddaj, tako da si je lahko vsak izmed
               nas izoblikoval svoje stališče, pogledi pa so seveda različni; od tega, da mora
               država v skladu z ustavno odločbo in spoštovanjem človekovih pravic izbrisanim
               popraviti krivice, do katerih je prišlo zaradi izbrisa iz registra prebivalstva, do
               izjemno nasprotujočih, nasprotnih si stališč, da so izbrisani državljani sami krivi
               za svoje tegobe, češ da niso poskrbeli za vpis v času, ko bi to lahko storili sami.</p>
               <p>Na formalno priznano pravico do stalnega bivališča je seveda vezanih veliko pravic,
               vsekakor pa z njenim nepriznanjem trpi tudi človekovo dostojanstvo. V poslanski
               skupini DeSUS menimo, da v demokratični državi ni prostora za diskriminacijo ljudi in
               za odzive, ki se tu pa tam dogajajo in temeljijo na nestrpnosti. Zapiranje oči pred
               problemom ne pomeni, da problema ni. Država pa je odgovorna, da na pravičen način
               uredi problematiko, ki se je odprla z odločbo ustavnega sodišča; torej, da preveri
               dejansko stanje, ki je bilo prisotno vsa ta leta. V javnosti se, ko se govori o
               izbrisanih, govori predvsem o tistih ki v času, ko bi za državljanstvo lahko
               zaprosili, tega pa niso storili zaradi takega ali drugačnega razloga. Pozabljamo pa,
               da bo s priznanjem pravice do stalnega prebivališča morda nekomu vendarle dana
               možnost, da pridobi tudi še druge pravice, tudi pravico do dela, ki jih oseba do
               sedaj ni mogla uveljavljati, in s tem se bo izboljšal njen socialni položaj, ki je
               nujen za boljšo integracijo v družbo. Z morebitnim sprejetjem zakona bi imeli pravno
               podlago, ki odpravlja pravne okvire, verjetno pa bo pot za pridobitev vseh
               upravičenj, ki naj bi ljudem, katerim se danes ureja status, po njihovih besedah
               pripadala, še dolga. Na nas je torej tudi to, na zakonski ravni si tudi zato
               prizadevamo, da dokažemo, da Slovenija je pravna država, ki ji je mar za človekove
               pravice.</p>
               <p>V poslanski skupini DeSUS tudi upamo, da referendum o tem vprašanju ne bo potreben,
               saj bi to zelo zavleklo celoten postopek pri priznanju pravic do stalnega bivališča.
               Ustavno sodišče je s svojo sodbo opozorilo vse nas, da je potrebno neustavne določbe
               nadomestiti z ustreznimi predpisi, pogoji za pridobitev dovoljenja za stalno bivanje
               za državljane drugih nekdanjih republik SFRJ.</p>
               <p>Ker predlog zakona predstavlja poskus, da se uredi nerazmerje med državo in
               izbrisanimi, v poslanski skupini DeSUS smatramo, da je predlog primeren z nadaljnjo
               obravnavo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Potrč bo predstavil stališča poslanske skupine Združene liste
               socialnih demokratov, za njih kolega Peče. Najprej, kolega Potrč.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovani predsednik, kolegice in kolegi. V poslanski skupini Združene
               liste socialnih demokratov predlog zakona podpiramo. V nadaljnjih fazah obravnave bo
               mogoče še dopolniti njegovo vsebino in odpraviti morebitne nejasnosti ali
               nedoslednosti, ki bi odtežavale uresničevanje odločbe ustavnega sodišča. Predvsem pa
               si poslanke in poslanci iz Združene liste socialnih demokratov želimo, da bi splošna
               razprava o zakonu kar se da objektivno odslikala razmere in okoliščine, zaradi
               katerih nam je ustavno sodišče naložilo sprejem tega zakona, ter učinke, ki jih
               predlagana vsebina zakona prinaša za prizadete ter za vse državljane in državljanke
               Slovenije.</p>
               <p>Prepričani smo namreč, da so prav neresnice in zlonamerno ocene povzročile mnogo
               nerazumevanja in neodmerjene reakcije v javnosti. Politiki in poslanci bi se morali
               zavedati svoje odgovornosti za javno besedo. Zelo neodgovorno je govoriti polresnice
               in obtoževati druge. Ne smemo biti brezbrižni do ljudi, ki so utrpeli krivice, in ne
               bi nam smelo biti vseeno, kako bo spoznana in v svetu ocenjena slovenska država: kot
               država, ki spoštuje človekove pravice in načela pravne države, ali kot skupnost, ki
               goji nestrpnost do drugačnih, posebej tudi do pripadnikov drugih narodov.</p>
               <p>V letu 1991 ob osamosvojitvi smo sprejeli zelo napreden zakon o državljanstvu.
               Predvideli smo posebne pravice in pogoje za okoli 200 tisoč pripadnikov drugih
               narodov nekdanje SFRJ, ki so že ob plebiscitu o samostojnosti in neodvisnosti
               Republike Slovenije, to je 23. 12. 1990, živeli v Sloveniji. Ob sprejemu zakona smo
               sprejemali tudi zakon o tujcih. Ob njem pa smo posebej razpravljali tudi o tem, kaj
               se bo zgodilo z državljani drugih republik, ki za državljanstvo ne bodo zaprosili in
               se tudi ne bodo izselili iz Slovenije, temveč bodo v njej želeli prebivati kot tujci.
               In vlada nam je zagotavljala, da se njihov položaj ne bo spremenil, dejansko pa je
               sprejeti zakon o tujcih kljub drugačnim napovedim v praksi bil izvajan tako, da so
               bili ti pripadniki drugih narodov nekdanje SFRJ po 26. februarju 1992 brez vsakih
               obvestil, kaj šele brez upravnih odločb, izbrisani iz evidence stalnega prebivališča;
               poudarjam, brez vsakih pooblastil in brez vsakih upravnih odločb. S tem so prišli v
               bistveno drugačen položaj in oteženo ali onemogočeno jim je postalo uveljavljanje
               nekaterih pravic, ki so jih uživali dotlej. Za to niso izvedeli na podlagi uradnih
               obvestil, niso bili javno pozvani, naj se priglasijo in naj uredijo svoj status;
               obratno, če so slučajno prišli na upravne enote urejat druga stanja, so izvedeli za
               tak položaj in mnogokrat so jim bili uničeni tudi njihovi osebni dokumenti.</p>
               <p>Za izgubo vrste pravic torej niso krivi in odgovorni izbrisani sami. Pričakovali so,
               da bodo tako kot drugi tujci brez posebnih postopkov ohranili svoje prejšnje pravice,
               pravice tujcev. In ker se to ni zgodilo, so mnogi začeli pred upravnimi in
               pravosodnimi organi zapletene procedure, da bi se jim povrnil status in pravice, ki
               so jim bile enostransko, brez možnosti pritožbe, brez kakršnegakoli upravnega
               postopka odvzeti. Nekaj let so bila njihova prizadevanja zelo otežena in lemalo jih
               je z njimi uspelo. Pri tem je šlo za mnoge tragične usode ljudi in družin, na katere
               so opozarjali tudi varuhi človekovih pravic v svojih poročilih. Ko je končno po petih
               letih obravnavanj, šele leta 1999, nezakonitost takega ravnanja ugotovilo ustavno
               sodišče, so se, namesto da bi se takoj popravile krivice, začela nova prepričevanja,
               ali je izbrisanim treba ugotoviti nezakoniti status z dnem izbrisa ali od nekega
               kasnejšega datuma. Spet niti vlada niti večina v državnem zboru nista sami razumeli
               odločitve ustavnega sodišča tako, da je storjeno krivico treba popraviti z dnem, ko
               je bila povzročena, ne pa s kasnejšim datumom, vse dotlej, dokler ni ustavno sodišče
               16. aprila 2003 nedvoumno zapisalo, da je treba storjeno krivico popraviti z dnem
               izbrisa.</p>
               <p>Vprašanje izbrisanih je zdaj že tudi internacionalizirano. O tem vprašanju sta
               seznanjena tako Evropska komisija za boj proti rasizmu in nestrpnosti kot tudi
               komisar Sveta Evrope za človekove pravice. Prva v svojem poročilu poziva državne
               oblasti, da se zavzamejo za kar se da velikodušen pristop v protiutež močnemu občutku
               krivice, ki ga doživljajo ljudje, katerih ime je bilo izbrisano iz registra stalnih
               prebivalcev. Drugi pa slovenskim oblastem priporoča, da položaj oseb, izbrisanih iz
               evidence stalnega prebivališča, uredi brez zamude v skladu z odločitvami ustavnega
               sodišča. Takšno je torej stanje ob sprejemanju zakona. Takšna je zgodovina
               izbrisanih</p>
               <p>Opravičujem se za to razlago, toda prav objektivna slika stanja je bistvena. Samo na
               podlagi te slike je mogoče ugotoviti, da nihče nikomur ničesar ne podarja. Da se ne
               vzpostavljajo nobene nove materialne pravice, da se pravice ne podeljujejo niti
               nanovo niti brez preverjanja dejstev, da je izvedba odločbe ustavnega sodišča stvar
               odgovornosti državnih organov in pravne države in da spodbujanje k nestrpnosti in
               sovraštvu nikjer v sodobni Evropi ni več sprejemljiva usmeritev, saj so njen temelj
               lahko le posamezni interesi strank, ki pa ne morejo biti vsebina demokratične pravne
               države.</p>
               <p>Združena lista socialnih demokratov je bila v vseh fazah tega procesa na strani
               pravne države in spoštovanja človekovih pravic. Že v letu 1991 je glasovala za
               amandmaje, ki bi omogočili enakopraven položaj, tudi za sklep, ki bi pojasnil kako
               naj se pravice uresničujejo. Tudi v letu 1999, ko se je sprejemal zakon, je
               predlagala, naj se uredi status tudi od dneva izbrisa. Tudi novembra lanskega leta je
               predlagala, naj državnizbor le razmisli, ali da zahtevo ustavnemu sodišču za končno
               odločanje ali pa sam oceni, kako bo stvari uredil v prepričanju, da je pač krivice,
               ki so bile storjene, potrebno popraviti. In to se nam zdi najpomembnejše in mnogo
               pomembnejše od eventualnih medsebojnih političnih obračunavanj, iskanja krivcev ali
               ugotavljanja odgovornosti. Človeško in moralno je najprej pomagati ljudem. Kdor tega
               ne razume, po našem mnenju tudi ne razume poslanstva in odgovornosti našega javnega
               delovanja.</p>
               <p>Zato v Združeni listi socialnih demokratov pozivamo k strpnosti, spoštovanju
               človekovih pravic in pravne države. Pričakujemo in želimo, da bi rešitev tega
               vprašanja utrdila Republiko Slovenijo kot demokratično skupnost in prispevala k
               strpnosti in sožitju vseh njenih prebivalcev, posebej pa, da bi utrdila visoko
               moralno, pravno in demokratično bit naše osamosvojitve, h kateri smo vsi globoko in
               iskreno zavezani. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Besedo ima sedaj kolega Sašo Peče. Predstavil bo stališče poslanske skupine
               Slovenske nacionalne stranke, za njim kolega Petan v imenu poslanske skupine
               Slovenske demokratska stranke. Prosim, kolega Peče.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni! Jaz se v temu trenutku sprašujem, če naj vas naslovim
               spoštovani.</p>
               <p>Zagovarjanje slovenstva je očitno iz nastopa nekaterih poslanskih skupin postalo in
               očitno se bo tudi nadaljevalo v obliki zbujanja nestrpnosti. V tem državnem zboru se
               je začelo govoriti, da tisti, ki zagovarjajo, da v Sloveniji ne smemo imeti 300.000
               ljudi, ki živijo pod stopnjo, pod pragom revščine to pomeni nestrpnost. V tem
               državnem zboru za to govornico je predstavnik ravnokar povedal, da če zbujamo skrb za
               40.000 novih brezposelnih, ki bodo nastopili s trenutkom vstopa v EU zaradi
               nekonkurenčnosti brezposelnih Slovencev inSlovenk, ta zbuja nestrpnost. In da samo
               tisti, ki zagovarja pravice tistih, ki so izdali to našo domovino v obdobju
               osamosvajanja, če zagovarja njihove pravice, da potem ni nestrpen. Da samo tisti
               razume svoje poslanstvo, poslanstvo države, poslanstvo funkcije. V Slovenski
               nacionalni stranki smo prepričani in nihče nas ne bo prepričal v nasprotno, da svoje
               poslanstvo razume, če govorimo o poslancih, tisti, ki bo poskušal s svojim delom
               slovenskemu narodu omogočiti čim kvalitetnejše, čim boljše življenje, vzpostaviti
               tiste norme, ki mu bodo omogočale takšno življenje, kot bi si ga slovenski narod
               zaslužil.</p>
               <p>Pred nekaj trenutki ste dobili eno razlago dogodkov, kakor so se odvijali, po naši
               oceni seveda polresnično, zavajajočo, z ozkim političnim interesom. Po drugi strani
               pa moramo vedeti, da je zelo enostavno zakon o državljanstvu že v tistem obdobju, ko
               so nastopali tako imenovani oziroma samoimenovani izbrisani, jasno govoril: slovensko
               državljanstvo lahko dobi vsak, le zaprositi mora zanj in izpolnjevatien sam pogoj, ki
               je bil, da taka oseba na dan plebiscita, 23. decembra 1990, stalno prebiva na območju
               Republike Slovenije. To možnost je izkoristilo 5.000 ljudi. Zaradi tega, ker ostali
               zaradi špekulativne narave ali pa namigov te možnosti niso izkoristili, naj danes
               trpijo vsi Slovenci?! Vlada Republike Slovenije enostavno pravi: <q>"Ne vemo za finančne
               posledice, to nam je tudi čisto vseeno. Ne vemo, kakšna bo pravna praksa, vemo samo,
               da bomo morali na novo zaposliti nekaj sodnikov, ker bo to tako masovensodniški
               poseg."</q> In se s tem sprijazni. Vlada Republike Slovenije priznava, sedem vlog je na
               sodišču. Noče pa pomisliti niti, od kod bo Slovenija s takim deficitom, kot ga imamo,
               s tem številom brezposelnih, z naraščajočo inflacijo, ta finančna sredstva pridobila.
               Toda, seveda, finance niso najpomembnejše. Najpomembnejše, kar v tem trenutku
               počnete, kolegice in kolegi, je to, da spreminjate slovensko osamosvojitev, da
               razvrednotite vse temelje, na podlagi katerih se je Slovenija odločila za samostojno
               državo, in da niste pripravljeni poslušati in pripomoči k bivanju tistih slovenskih
               državljank in državljanov, ki to pomoč z naše strani potrebujejo v obliki zaposlitve,
               v obliki manjše inflacije - ne, za tiste vam je čisto vseeno. Ampak naenkrat na
               podlagi tako imenovane ustavne odločbe, ob želji gospoda Krivica, da se to nemudoma
               razreši, vam je to prioriteta številka ena v državi.</p>
               <p>Gospe in gospodje, naj vas opozorim. Mislim, da nam je zakonodajno-pravna služba v
               okviru državnega zbora vse skupaj 10.7.2003 dala pregled zakonov, ki jih je na
               podlagi odločbe ustavnega sodišča treba uskladiti z ustavo. Tam je 16 zakonov, ki bi
               jih morali že zdavnaj uskladiti z zakonodajo oziroma jim pripisati ustrezen akt. Toda
               nikogar ne zanima, če je to 16 zakonov, ker delate selekcijo. Med njimi so tudi
               zakoni, ki bi se odražali v kvalitetnejšem bivanju, pa lahko gremo po starosti,
               najmlajših, srednje generacije ali pa starejše generacije. Ne, zaradi tega, ker gre
               za slovenski narod. V odločbi iz tega leta, ki pa narekuje spremembo zakonodaje,
               razveljavitev osamosvojitvenega akta in finančne posledice, pa ste naenkrat v
               slovenski vladi in v tistem delu, - v slovenski parlamentarni stranki podpirate,
               seveda, vlado - takoj za to, da se to stori.</p>
               <p>Slišano je bilo, da nas Evropa poziva k velikodušnosti in seveda, naivni Slovenci
               bomo ta poziv, apel Evrope, naj bomo Slovenci velikodušni, z veseljem sprejeli, ker
               nas bodo pač v Evropi mogoče še malo raje imeli, kljub temu da pozabljamo, da avtor
               zakona v nadaljevanju ureditev v ostalih evropskih državah navaja, da take prakse v
               Evropi ni. Ampak seveda, kaj je lažje kot neki instituciji v okviru Evropske unije
               reči: <q>"Slovenci, bodite velikodušni!"</q> In jih ne zanima, od kod naj bo Slovenija
               velikodušna in kaj bo za Slovenijo to pomenilo.</p>
               <p>Ocena stanja in razlogi za sprejem zakona po naši oceni izvirajo iz napačne
               predpostavke, in sicer iz predpostavke, da moramo v Sloveniji rešiti vprašanje
               krivice. Krivica je bila storjena - komu? Po prepričanju Nacionalne stranke je bila
               krivica storjena državi Sloveniji, ko je bila napadena, ni bila krivica storjena
               tistim, ki so to državo zapustili zaradi teh ali drugačnih razlogov. Če se bomo
               pogovarjali o krivici, potem bi bilo prav, da se v teh trenutkih spomnimo tudi na vse
               tiste, ki bi radi izpolnili svojo željo pravico do dela. Ampak, ker ravno ta vlada
               Republike Slovenije ne omogoča, da bi to pravico do dela uporabili, ker jim nismo
               sposobni zagotoviti dela, sposobni smo pa zagotoviti statuse, popravke za nazaj
               tistim, še enkrat poudarjam, ki so se zaradi špekulativne narave, namenov izognili
               udobju mlade Slovenije.</p>
               <p>Rečeno je bilo: krepili bomo pravno državo - poleg tistega, da nas Evropa poziva po
               velikodušnosti. Pravna državo bi krepili, v kolikor bi po eni strani upoštevali vse
               odločbe ustavnega sodišča, ampak ravno prej smo ugotovili, da ste upoštevali samo eno
               šestnajstino odločb ustavnega sodišča. Pravno državo bi krepili, če bi bilo slovensko
               sodstvo v redu, vsi vemo, da ni, da redkokatera institucija v tej državi lahko pomaha
               terminu pravne države v pozdrav. Žal, ampak to nikogar več ne moti, motijo vas samo
               tako imenovani izbrisani.</p>
               <p>Torej, nikakor se ne moremo strinjati s predlogom zakona, ki že v oceni stanja
               izhaja iz določb oziroma izhaja iz vsebine, da je nekdo utrpel krivico. Krivico je
               utrpel kvečjemu slovenski narod! In dokler si pač tega ne bomo razjasnili oziroma
               dokler si tega ne boste razjasnili, toliko časa boste pač prejemali take zakone, s
               takimi finančnimi posledicami, ki so v takih številkah, da jih niti zapisati ne upate
               Ampak, povedal sem že - finančne posledice niti niso najpomembnejše; najpomembnejše
               je to, da se sramujete svoje lastne zgodovine, da se sramujete tistega obdobja, na
               katerega smo še ne dolgo nazaj bili vsi tako zelo ponosni, danes pa pod željo nekega
               Krivica uzakonjamo tovrstne zadeve. Na željo človeka, ki je sodeloval pri pripravi
               tovrstne zakonodaje, ki je bil plačan za to delo in pozneje, nekaj let zatem, preko
               ustavnega sodišča izpodbija svoje sorodno delo, mi pa mu sledimo.</p>
               <p>V Slovenski nacionalni stranki smo prepričani, da je ustavno sodišče prekoračil
               svoja pooblastila s tem, ko je točno vsebino naložilo izvršilni veji oblasti in pa
               zakonodajni veji oblasti. Po naši oceni je tudi ustavno sodišče zamešalo osnovno
               materijo delitve oblasti na sodno, izvršilno in zakonodajno vejo oblasti. Ko smo se
               pozneje v Slovenski nacionalni stranki skušali obrniti na ustavno sodišče, smo dobili
               odgovor, da ne izkazujemo pravnega interesa in da pravni interes za vprašanje
               izbrisanih izkazujejo samo tako imenovani obrisani oziroma izbrisani. Nihče drug.</p>
               <p>Prepričani smo da - kar se tiče same vsebine zakona, za katero smo na začetku sicer
               mislili, da je ni vredno komentirati, in svoje nestrinjanje s tovrstno idejo in pa
               zakonom prikazati samo z glasovanjem <q>"proti"</q>, pa bi se vseeno rad dotaknil nekaj
               členov. V področju kriterijev dejanskega življenja v Republiki Sloveniji predlagatelj
               oziroma avtor zakona navaja, da kljub različnim razlogom za odsotnost tujca iz
               Republike Slovenije se šteje, kot da je ta živel v naši državi, navkljub različnim
               razlogom. V 3. členu pa govori: <q>"Tujec lahko pridobi dovoljenje za stalno prebivanje,
               če zanj zaprosi in dokaže, da dejansko živi v Republiki Sloveniji."</q> Torej, po eni
               strani imamo dejanski dokaz za življenje v Republiki Sloveniji,po drugi strani pa
               seveda vlada, velikodušna kot je, verjetno na željo izbrisanih in pa - malo prej smo
               ugotovili - Evropske unije ugotavlja, da lahko nastopajo različni razlogi, ker da ni
               prihajalo do nemotenega bivanja. Vlada Republike Slovenije je celovelikodušna v
               nadaljevanju 4. člena, in govori, da tudi bivanje ni potrebno, da je nekdo bival
               tukaj leto dni, v kolikor izpolnjuje določene kriterije; in ti kriteriji zavzemajo od
               A do Ž - torej vse možne variante.</p>
               <p>Tako prosto napisanega zakona v Slovenski nacionalni stranki sploh ne poznamo. Zakaj
               niste enostavno napisali ali pa - še mogoče boljše - niste rekli, saj zakona sploh v
               nobenem pogledu ne rabimo, ampak naj dobijo tisto, za kar oni mislijo, da jim je bila
               storjena krivica, kar nazaj. Zakaj se ukvarjati, po vašem mnenju, sploh z zakonom, če
               jim v zakonu dovoljujete čisto vse? Prav zanimiv je 5. člen - zavrnitev izdaje
               dovoljenja, ki pravi, da se zavrne dovoljenje tistemu, nad katerim visi meč genocida,
               vojnega hudodelstva ali hudodelstva zoper človečnost. In védenje ob temu, da seveda
               vlada Republike Slovenije celo predlaga zakonsko normo, v kateri bo napisano: toliko
               in toliko let tisti ni smel presedeti v zaporu. Vsi pa vemo, kakšni so sodni
               postopki, sodna praksa v deželah nekdanje Jugoslavije V Slovenijo bomo privabili
               oziroma ste privabili veliko kriminalcev, in kar je seveda ob tem mogoče še nek
               posladek, jih finančno nagradili.</p>
               <p>O višini finančne nagrade ne upate govoriti, ker je ta previsoka, in osebno verjamem,
               da nihče več od slovenskih državljanov vas ne bi pogledal, če bi vedel oziroma če bo
               izvedel, kakšna bo sodna praksa. In samo naivni lahko verjame, da se vlada Republike
               Slovenije pri tako pomembni zadevi ni vnaprej pozanimala o možni sodni praksi, ampak
               da se reče: pač, ne poznamo jo.</p>
               <p>7. člen - pristojni organ in rok za vložitev vloge. Odkar se zgodba ponavlja, odkar
               jo Združena lista in pa gospod Krivic napihujeta pod, seveda, pretvezo velikega
               človeka z dobrim srcem, vsi ostali smo pa ne vem kaj, se pojavlja termin, da je to
               <q>"nujno potrebno urediti"</q>. Po drugi strani pa predlagatelj zakona sam pravi, <q>"tujec
               lahko vloži vlogo za dovoljenje za stalno bivanje v roku 5 let od uveljavitve
               zakona"</q>. 5 let! Ali je potem res tako nujno? Verjel bi nujnosti, če bi tu pisalo <q>"v
               30 dneh"</q>. Potem bi tudi izkazali tako imenovani izbrisani neko nujo. Ampak 5 let jim
               dajete možnost, da bodo uveljavljali podarjene pravice.</p>
               <p>Tretje poglavje, postopkovna pravila. <q>"Izpolnjevanje pogojev dejanskega življenja za
               polnoletnega tujca v Republiki Sloveniji lahko dokazuje predvsem z naslednjimi
               dokazi."</q> Eno izmed njih je o zdravljenju v Republiki Sloveniji. Torej, nekdo bo
               pridobil pravice iz tega naslova zaradi tega, ker bo dokazal, da se je zdravil v
               Republiki Sloveniji. Ja, lepo vas prosim, kam pa gremo?! Kaj obsega to potrdilo? Da
               je bil nekdo v toplicah in bo zaradi tega dobil status! Nadalje, <q>"o udeležbi v
               postopkih pred upravnimi in drugimi državnimi organi v Republiki Sloveniji ter organi
               lokalnih skupnosti."</q> Torej, če je slovensko sodišče nekoga od teh zaslišalo, mu bo že
               to zaslišanje omogočilo, da je bival tu, kot dokaz. Nadalje, <q>"o strokovnem
               usposabljanju."</q> Verjetno se ne zavedate, ampak izobraževanja so doma in v tujini. In
               tako kot jih poznamo v Sloveniji, poznajo ta izobraževanja in pa izmenjave različnih
               kadrov tudi v državah nekdanje Jugoslavije.</p>
               <p>In pa seveda, da se ne bi cvetke nehale že pri 9. členu, je tu 11. člen, <q>"zaslišanje
               tujca"</q>. <q>"Kadar predloženi in izvedbeni dokazi ne izkazujejo z gotovostjo, da tujec
               dejansko živi v Republiki Sloveniji,"</q> in potem se začne, <q>"je pristojni organ dolžan
               pred odločitvijo o izdaji dovoljenja stalnega prebivališča o tem zaslišati tujca."</q>
               Nalagamo celo upravnim delavcem, kaj so dolžni, če tisti, ki predlagajo vloge, ne
               dajo popolne vloge! Kaj se zgodi, če Slovenec v določenem sporu ne da popolne vloge?
               Mu bo tako kot v tem primeru na pomoč priskočil celoten državni aparat z za to
               posebej najetimi sodniki? Ne! Po naši oceni ne. Po naši oceni, v kolikor bi poskušali
               narediti normalen zakon, bi pisalo: <q>"Kadar predloženi izvedeni dokazi ne izkazujejo z
               gotovostjo, da tujec dejansko živi v Republiki Sloveniji, se postopek prekine."</q>
               Konec. Naj si poiščejo dokumente, izvedbene dokaze, ki bodo dokazovali, da so bili
               tu.</p>
               <p>Zakon je po naši oceni politično pisan. Zakon je pisan, da se ne bom ponavljal, zato
               ker je pač očitno danes na oblasti tista struktura, ki hoče spremeniti
               osamosvojitvene vrednote. Zakon je napisan zato, da se bomo pred Evropo lahko
               pohvalili, kako humana družba smo. Kako je Slovenija pripravljena, najsi bo finančno,
               bivanjsko pomagati vsakomur, ki le izkaže najmanjši interes za to željo. A večji del
               vas politiki pozabljate, da imamo mnogo nerešenih vprašanj v naši državi. Jaz osebno
               verjamem in prepričan sem, da bi morala biti naloga vseh poslancev in poslank,
               predstavnikov vlade, da omogočimo kvalitetnejše bivanje v prvotni fazi Slovenkam in
               Slovencem. Da bi se vsaj kdaj na tej seji ukvarjali z zakoni, ki bi imeli pozitivno
               rešitev - ne zaradi tega, ker jo Evropska unija zaradi uskladitve terja od nas, ampak
               zaradi tega, ker bi se vprašali, kako lahko s tem zakonom pomagamo našim ljudem.
               Takega pristopa ta državni zbor - jaz sem v tem državnem zboru štiri leta - ni imel
               niti enkrat, kadar je prihajalo s strani vlade. Nekajkrat se je zakon začel s to
               normo, kadar je prihajal s strani predlagatelja Slovenske nacionalne stranke. Ampak,
               seveda vse tiste zakone, ki najsi ščitijo ljudi ali podjetja v Sloveniji, za vas,
               veliko večino, veliko politiko v niso bili sprejemljivi.</p>
               <p>V Nacionalni stranki bomo seveda predlogu zakona nasprotovali in upamo, da bo dovolj
               poslancev imelo željo, da nadaljuje z zgodovino, kot je bila, tudi v bodoče in da
               predloga zakona ne bodo podprli.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče. Kolega Petan bo predstavil stališče poslanske skupine
               Slovenske demokratske stranke, za njim kolega Malovrh. Najprej pa kolega Petan,
               prosim.</p>
            </sp>
            <sp who="SDZ3:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovan!</p>
               <p>Ta zakon, ki je pred nami, je prav gotovo eden specifičnih, še bolj gotovo pa je, da
               je edinstven, ker rešuje zadeve za nazaj, se pravi retroaktivno. Pa če najprej začnem
               s proceduralnimi zadevami, s proceduralnimi problemi. Predlagatelj je na koncu tega
               predloga napisal pod druge posledice, citiram: <q>"Zakon drugih posledic kot povečan
               obseg dela pristojnih organov ter morebitnega povečanja dela sodišč splošne
               pristojnosti v primeru vlaganja odškodninskih zahtev, česar pa glede na število
               možnih tožb ni mogoče predvideti, ne bo imel."</q> To seveda ni res, potem tudi tekst ne
               bi bil takšen. Poleg tega pa se lahko vprašamo, kaj pa sploh pomenijo odškodninske
               tožbe? Če gledamo na stvar pesimistično, ali optimistično, ali pa če smo realni pri
               tem, ali pa če smo poniglavi - je čisto vseeno. Pogovarjali se bomo o stotinah
               milijard slovenskih tolarjev. Sam sem pred časom za to govornico že omenil okrog 600
               milijard slovenskih tolarjev. Spoštovani, to je milijon na vsako družino, to je 300
               tisoč slovenskih tolarjev na vsakega državljana od najmlajšega dojenčka do
               najstarejšega upokojenca. In lahko se vprašamo, ali je naša družina tako močna, da bo
               to zmogla. So družine v Sloveniji sploh tako močne, da bodo to zmogle? Ali ima vsaka
               sploh kakšnega zaposlenega, da bo sploh imel kdo črpati denar, da bo lahko plačeval
               nekaj, česar sploh ni zakrivil? Da tožbe bodo, je postalo jasno v zadnjem času,
               čeprav akterji govorijo, da ni možno ali da ni nujno,da tožbe bodo. Pred časom, in to
               še ne tako daleč nazaj, prejšnji teden, smo lahko prebrali od nekega <q>"uradnega"</q>
               glasnika, ki je zapisal, da je ustavno sodišče s to odločbo tem ljudem omogočilo, da
               izgubljene pravice uveljavijo za nazaj in s tem dobijo možnost, da vsaj deloma
               iztožijo odškodnino za škodo. Ja, škoda - ampak kdo je komu delal škodo, se lahko
               vprašamo.</p>
               <p>Naslednja proceduralna zadeva je to, da po 115. členu poslovnika državnega zbora ta
               zakon sploh nima poslovniške možnosti za nadaljnjo obravnavo, ker ni predvidel
               finančnih posledic. To, kar je zapisano na koncu, da se jih ne da predvideti, pa da
               bodo samo uradniške zadeve tiste, ki bodo imele finančne posledice, to ni resno. Ta
               zakon je grajen po sistemu, skočimo v vodo, pa bomo videli, kako globoka je, bomo
               videli, kako globoke so te milijarde, kako globoko po milijarde bomo morali skočiti.
               To seveda ne kaže - ali pa kaže - na resnost dela predlagatelja.</p>
               <p>Naslednja rubrika, ki jo je tudi opredelil predlagatelj, je prikaz ureditve v
               državah EU, in piše: <q>"Materija predloga ni vsebina prava držav Evropske unije."</q> Torej
               je to naša interna zadeva, rešitve so naše unikatne in stvar politične večine. Torej
               izgovor na EU, kakršenkoli, ne vzdrži. Saj je povsem jasno, ker Evropa retroaktive
               sploh ne pozna - ne, je ne pozna! Ker tožbe bodo, pa nismo opazili, da bi proračun
               upošteval te možnosti, se pri tem postavlja vprašanje, ali je predlagatelj, ker ni
               upošteval sredstev v proračunu za te namene, upošteval našo sodno prakso in sodne
               zaostanke, ki so pri nas, to se pravi, tudi za leto 2005 zadeve še ne bi bile rešene.
               Poleg tega se pa tu postavlja vprašanje, in to bomo vsi videli, ali bomo pred zakonom
               vsi enaki in ali bodo v primerih teh tožb tudi sodni zaostanki takšni, kot veljajo za
               slovenske državljane. Bomo videli. Kakorkoli že, to je nerealno načrtovanje
               proračuna, je neresno, neodgovorno, nestrokovno in, če hočete tudi malo morale, je
               nepošteno in se norčuje iz državljank in državljanov Republike Slovenije, pa tudi iz
               same države.</p>
               <p>Kar nas pa v SDS še posebej skrbi, pa je priprava javnosti prek medijev za poravnavo
               za polovičen znesek. To smo namreč slišali - da tisti, ki vodijo te zadeve, govorijo
               o poravnavi za polovičen znesek. Kaj pa je polovičen znesek?</p>
               <p>Naslednje vprašanje, ki bi ga bilo treba tudi resno pretehtati, je, da še preden
               zakon velja, se trguje in izsiljuje slovensko državo za polovičen znesek. Kateri je
               to? Ker sem dejal, da je 600 milijard številka, ki je realna, to pomeni, da trgujemo
               s 300 milijardami. Pa tudi če trgujemo za 200 ali pa za 100. To pomeni nekaj 100
               tisoč na vsako družino. Pa me zanima - nekaterim ob teh številkah gre na smeh in
               zamahujejo - če bodo takrat, ko bo do tega prišlo, ko se bomo verjetno tudi tu morali
               pogovarjati o teh številkah, če bo še komu šlo na smeh, pa če bo še kdo zamahnil z
               roko. Me prav zanima, če bomo še takrat govorili o nestrpnosti, če bo takrat smešno,
               ko bodo tiste družine, ki nimajo niti za osnovno preživljanje in živijo od države,
               jim bomo morali vzeti oziroma jim boste morali vzeti tistih nekaj 100 tisočakov. Me
               prav zanima če bo še komu šlo na smeh.</p>
               <p>Naslednje, kar je<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim za mir! Prosim za mir v dvorani! Prosim, izvolite, imate besedo kolega
               Petan.</p>
            </sp>
            <sp who="SDZ3:PetanRudolf">

               <speaker>RUDOLF PETAN:</speaker>

               <p>Hvala, predsednik. Se pravi, nimamo še teh ljudi, da bi imeli državljanstvo, pa že
               izsiljujejo državo in grozijo s tožbami. Tožili pa naj bi tisti, ki so se še pred
               desetimi leti norčevali iz slovenske države, sedaj pa bi radi postali
               milijonarji.</p>
               <p>Pa dovolite majhno primerjavo. Zakon za poplačilo odškodnine žrtvam vojnega nasilja
               na strani 3 govori: <q>"skupni znesek, ki ga tak upravičenec lahko dobi, je največ 2
               milijona"</q>. Sedaj pa, katere kategorije so to: za taboriščnike, ukradene otroke in
               politične zapornike po 35 tisoč SIT na mesec, za izgnance 25 tisoč na mesec<gap n="..."/> Ne bom
               našteval naprej, samo da vam povem tisto, kar želim povedati. V naši stranki nas moti
               neenakost pred zakonom. Žrtve vojnega nasilja, slovenski državljani, sem jih naštel,
               kateri so, taboriščniki, ukradeni otroci, politični zaporniki, delovni deportiranci
               dobivajo po zakonu drobiž, pa nimajo nobene možnosti iztožiti več. Krivi so pa samo
               zato, ker so bili Slovenci.</p>
               <p>Tako imenovani izbrisani pa bi dobivali milijone, država bi morala plačati
               milijarde, to je približno polovica slovenskega proračuna, 1 milijon na vsako
               družino. Sedaj pa njihovi zastopniki trdijo, da so velikodušni in pripravljeni na
               polovico zneska. Lepo.</p>
               <p>Ne nazadnje gre tudi za ljudi, ne govorim o vseh, ampak so tudi takšni, ki so se
               norčevali iz Slovenije, ki so pljuvali po Sloveniji. Nekateri. Poudarek je na
               nekaterih, da ne bomo posplošili, da mi ne bo kdo tega očital. Nekateri so streljali
               po Sloveniji, so streljali po Slovencih, državljanstva pa niso hoteli in zato ga
               nimajo. Pa bi ga lahko dobili. Še enkrat poudarjam, ne govorim o vseh. Ker prav
               gotovo bi komu naredil krivico.</p>
               <p>V Slovenski demokratski stranki smo za odpravo krivic. Vemo, da so tudi med temi
               ljudmi takšni, ki se jim je zgodila krivica. Vendar potem rešimo tiste primere
               vsakega posameznika. Krivic ne moremo opredeliti na splošno, pravico pa ne moremo
               tudi ne iskati na splošno, ampak za vsakega posameznika. Imamo zakonodajo, ki nam to
               omogoča, seveda jo pa moramo spoštovati in imeti politično voljo.</p>
               <p>V Slovenski demokratski stranki smo strpni, istočasno smo pa realni. Spoštujemo vse,
               tudi naše državljane in jih obravnavamo enakopravno. Ampak način tega zakona, da
               sedaj ti ljudje prek bivšega ustavnega sodnika izsiljujejo 2 milijona Slovencev in
               slovensko državo, je pa malo preveč grobo norčevanje iz Slovenk in Slovencev. In to
               ni sprejemljiv način.</p>
               <p>Spoštovani! Če že spoštujemo odločitev ustavnega sodišča, moramo spoštovati vse
               odločbe ustavnega sodišča enako in jih enako obravnavati, ne samo tiste, ki nam
               ustrezajo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Petan. Prosim, ni razprave iz klopi! Kolega Malovrh bo predstavil
               stališče poslanske skupine Slovenske ljudske stranke. Za njim kolega Štemberger,
               predstavitev stališč pa bo zaključila kolegica Krebsova. Prosim.</p>
            </sp>
            <sp who="SDZ3:MalovrhJurij">

               <speaker>JURIJ MALOVRH:</speaker>

               <p>Gospod predsednik, hvala lepa za besedo. Lep pozdrav gospodu ministru, kolegice,
               kolegi! Pri tem zakonu nas mnoge tukaj verjetno privevajo mešani občutki.</p>
               <p>Sam sem kot mlad vojak leta 1968 prisegel v Somboru približno takole: <q>"Kunim se, da
               ću čuvati tekovine naše otadžbine bratstvo i jedinstvo naših naroda"</q>. Mnogi tukaj smo
               plesali kolo in peli <q>"druže Tito mi ti se kunemo"</q>. Pa je prišel 23.12. leta 1990,
               zatem leto 1991, 1992. Nihče v takratni Jugoslaviji ni verjel, da bomo šli na svojo
               pot in pri tem tudi uspeli, najmanj pa Jugoslovanska ljudska armada, zlasti pa ne teh
               20, 25, 30 tisoč nekdanjih priseljencev, kot smo rekli takrat. Velika večina njih se
               je imela za Jugoslovane in ravno v tem razmišljanju je tudi tragedija izbrisanih.</p>
               <p>V poslanski skupini Slovenske ljudske stranke smo z začudenjem in zaskrbljenostjo
               sprejeli odločbo ustavnega sodišča glede zakona o urejanju statusa državljanov drugih
               držav, naslednic nekdanje Socialistične federativne Republike Jugoslavije, še posebno
               glede odločitve v 8. točki omenjene ustavne odločbe, sprejete aprila letos.
               Upoštevati je trebno, da gre pri 8. točki odločbe za pravno novost. Naša ustava
               določa, da pravne posledice odločitev ustavnega sodišča ureja zakon, prav tako
               narekuje načelo zakonitosti po zakonu o splošnem upravnem postopku. Zato podpiramo
               izvajanje odločbe z dvema zakonoma, poseben zakon za izvršbo te 8. točke in splošen
               zakon za vse ostale primere.</p>
               <p>V poslanski skupini SLS smo takoj po sprejetju ustavne odločbe na takratnih razpravah
               sprejeli odločitev, da bomo podprli izpolnitev ustavne odločbe, vendar le z
               ustreznimi zakon. V Slovenski ljudski stranki smo mnenja, da je vedno potrebno
               spoštovati odločbe ustavnega sodišča, zakonodajalec pa morapredpisati način izvedbe.
               Pričakovali bi, da se enakovredno upoštevajo določeni roki za uskladitev zakonov z
               odločbami ustavnega sodišča, predvsem tisti, ki se tičejo širše javnosti oziroma
               pravic in problemov slovenskih državljanov, kot je na primer bilaustavna odločba
               glede zakona o dohodnini, v zvezi z olajšavami in stroški za vzdrževanje otrok, ali
               tista glede ustavnosti občine Koper in podobno.</p>
               <p>Prav tako pričakujemo, da bo v zvezi z izpolnitvijo ostalih točk ustavne odločbe
               zakon, ki je pred nami, resnično upošteval vsa dejanska stanja in različne situacije,
               v katerih so se znašli državljani drugih držav, naslednic nekdanje SFRJ, kot to
               nalaga ustavna odločba. Le-ta istočasno prepušča zakonodajalcu, da opredeli kriteriji
               in pogoje, pod katerimi bo država omogočila oziroma dala dovoljenje za stalno
               bivanje.</p>
               <p>Naša država je že z osamosvojitvenimi akti in kasneje s posebnim zakonom o ureditvi
               statusa opredelila milejše pogoje za ureditev statusa državljanom drugih držav,
               naslednic Socialistične, federativne Republike Jugoslavije.</p>
               <p>V poslanski skupini Slovenske ljudske stranke smo mnenja, da predlog zakona sledi
               ustavni odločbi oziroma jo celo preseže pri urejanju statusa za tiste, ki so že
               pridobili državljanstvo in pri določbah, ki se nanašajo na družinske člane oziroma
               umrle upravičence.</p>
               <p>Pri oblikovanju in sprejemanju zakona moramo upoštevati nedvoumna dejstva, ki
               potrjujejo, da mnogi, ki nimajo urejenega statusa, tega niso želeli ali nameravali
               urediti iz različnih razlogov, tudi iz razlogov nasprotovanja osamosvajanju in
               ustanavljanju naše države. Takim tujcem po našem mnenju država ne bi smela podeliti
               statusa ali jim celo olajšati pogojev za njihovo pridobitev. Kdor je že takrat čutil
               pripadnost in solidarnost s slovenskimi državljani, si je dokumente lahko uredil po
               takratni zakonodaji, zato ne vzdržijo trditve, da so bili roki prekratki ali da so
               bili pogoji preostri. Država je bila v času nastajanja dolžna in upravičena
               preveriti, kdo bo postal državljan in kdo je ali bo lahko kot tujec bival naozemlju
               Slovenije. To dokazujejo tudi podatki, da so pristojni organi tistim, ki si niso
               uredili statusa, poslali približno 7 tisoč vabil, od katerih je bilo dejansko
               vročenih približno 2 tisoč, ostale pa so se vrnile z opombo <q>"odseljen"</q> oziroma
               <q>"neznan"</q>.V letu 2000 pa se je vabilu upravnega organa odzvalo med 500 in 700 oseb, ki
               so si status uredili bodisi v skladu z določbami zakona o tujcih ali pa zakona o
               državljanstvu Republike Slovenije.</p>
               <p>Država ne sme kar poprek za nazaj dodeljevati statusa, ker se izkaže, da nekateri
               dejansko tu niso bivali, lahko pa so si pridobili državljanstvo, ker takrat pogoja
               dejanskega bivanja država ni zahtevala oziroma ni preverjala. Žal pa moramo
               ugotoviti, da predloženi zakon vendarle ne zajema vseh dejanskih stanj in situacij, v
               katerih so se znašli ali so bili prosilci oziroma upravičenci za pridobitev
               dovoljenja za prebivanje.</p>
               <p>Vlada je v proceduro namreč vložila delno spremenjen predlog zakona od tistega, ki
               je bil usklajen v predpisani koalicijski proceduri. Usklajen zakon je imel v 5. členu
               med razlogi za zavrnitev dovoljenje za stalno bivanje določbo, citiram: <q>"Po 25.6.1991
               obsojen za kaznivo dejanje iz 15. in 16. poglavja kazenskega zakona o SFRJ, Uradni
               list SFRJ št. 44/76, 34/84, 74/87, 57/89, 3/90, 39/90, uperjeno zoper Republiko
               Slovenijo oziroma druge vrednote, ki jih v skladu z določbo prvega odstavka 4. člena
               ustavnega zakona za izvedbo temeljne ustavne listine o samostojnosti in neodvisnosti
               Republike Slovenije varuje kazenska zakonodaja..."</q> konec citata.</p>
               <p>Zakon, ki je vložen v parlamentarno proceduro ne vsebuje zadnjega dela določbe, ki
               varuje vrednote in je predvidevala, citiram: <q>"oziroma druge vrednote, ki jih v skladu
               z določbo prvega odstavka 4. člena ustavnega zakona za izvedbo temeljne ustavne
               listine o samostojnosti in neodvisnosti Republike Slovenije varuje kazenska
               zakonodaja Republike Slovenije..."</q> konec citata.</p>
               <p>Čudi nas, kako je to mogoče. Zakaj in čemu? Prvič, vlada in pristojno ministrstvo s
               takim načinom kršita koalicijsko pogodbo. Drugič, s takim aktom se izenačujejo
               vrednote, pridobljene z osamosvojitvijo in žrtev vojne za Slovenijo. Tretjič, določba
               se je nanašala na dejanje, za katero je bil tujec obsojen, torej takim ne more država
               zaupati. Četrtič, v zakonu o tujcih je razlog za zavrnitev že sum, torej ne gre za
               ostrejšo, ampak milejšo določbo, kot to določa ustavna odločba. Torej, gre le za
               dokazana in ne samo osumljena dejanja. Zato menimo, da bi zakon moral vsebovati tudi
               tako določbo.</p>
               <p>Pri oblikovanju predloga zakona je potrebno upoštevati tudi dejstvo, da materialnih
               pravic za nazaj ni mogoče dodeljevati zgolj z izdajo odločbe za bivanje za nazaj,
               ampak jih mora posameznik utemeljiti, dokazati v individualnem postopku. Zavedamo se,
               da gre pri njih za različne vzroke. Lahko sklepamo, da gre pri mnogih tudi za
               špekulativne, predvsem finančne interese do naše države. Predvsem pa pozivamo, da naj
               se pri oblikovanju zakona za izvajanje ustavne odločbe proučijo posledice te
               odločitve in pri tem spoštuje pravni red v naši državi, da bomo utrdili zaupanje
               državljanov in državljank Slovenije v pravno državo in uresničevali določila ustave,
               da smo vsi pred zakonom enaki, ter tako čuvali vrednote, ki smo jih pridobili z
               ustanovitvijo svoje države. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Malovrh. Kolega Štemberger bo predstavil stališča poslanske
               skupine Stranke mladih Slovenije, kolegica Irma Pavlinič Krebs pa bo sklenila
               predstavitev stališč poslanskih skupin. Prosim, kolega Štemberger.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala za besedo. Spoštovani državni zbor, kolegice in kolegi! Predlog zakona, o
               katerem danes razpravljamo, ima ne le dolg in kompliciran naslov, tudi vsebina zakona
               ima to lastnost, je zapletena in ta problematika se vleče že dolgo, pravzaprav
               predolgo oziroma do nje sploh ne bi smelo priti. Vendar, kar je bilo, je bilo, kar
               je, je tu. Ustavno sodišče je ugotovilo, da leta 1999 sprejet zakon o urejanju
               statusa državljanov drugih držav naslednic nekdanje SFRJ v Republiki Sloveniji ni v
               skladu s slovensko ustavo. To neskladje,ki ima očitno korenine še nadaljnjih sedem
               let nazaj, danes odpravljamo. Tako po mnenju Stranke mladih Slovenije ni druge poti,
               kot da upoštevamo napotilo ustavnega sodišča. Težko pa je pomisliti in se ne
               vprašati, kako je lahko do takšne situacije sploh prišlo. Torej, prestavitev
               prebivalcev Slovenije iz ene evidence v drugo evidenco, ta danes neokusno imenovani
               izbris.</p>
               <p>V Stranki mladih Slovenije smo že pošteno naveličani urejanja stvari za nazaj in
               popravljanja tujih napak iz nekega precej oddaljenega obdobja. Tu bi rad opozoril,
               kaj razumem kot napako. Bilo je napačno ravnanje tistih, ki so pisali in sprejemali
               predpise v tistem času. Hkrati pa je bilo, najmanj kar lahko rečem, vprašljivo tudi
               ravnanje tistih, ki se niso pobrigali za svoj status. Dejstvo je, da govorimo o nekem
               obdobju, ki za mlado državo Slovenijo ni bilo lahko. Tedanji slovenski zakonodajalci
               so mogoče preveč računali na sodelovanje in kooperativnost dela populacije. Del le-te
               pa se je žal odločil za preračunljivost in ne za državljansko pripadnost. Krivda za
               zaplet je torej na obeh straneh. Kakorkoli, tudi preračunljivost brani pravo kot
               legitimno opcijo, in tako ugotavlja tudi ustavno sodišče - biti preračunljiv in ne
               slovenski državljan je človekova pravica in zato jo moramo spoštovati, vsaj kot nam
               veli ustavno sodišče, ne glede na to, ali nam je to všeč ali ne, ali se nam zdi še
               tako sporno. Nekje je osnovna meja za tisto, kar z vidika človekovih pravic ne more
               in ne sme biti sporno. Znotraj te meje ni prostora za različne političneopcije
               oziroma različna mišljenja. Materijo, ki jo sedaj ureja ta najnovejši predlog zakona
               v sicer že večkrat obravnavani vsebini, je ustavno sodišče umestilo znotraj te meje
               in naša dolžnost je, da to upoštevamo. To pomeni, da moramo ta zakon sprejeti v
               predlagani vsebini.</p>
               <p>O podrobnostih zakonskih določb bo še veliko govora v nadaljnji obravnavi, do
               katerih, upam, da bo prišlo. Že sedaj pa lahko ugotovimo, da predlog zakona sledi
               osnovnemu cilju: torej določa upravičence do izdaje dovoljenja za stalno bivanje za
               tujce tudi za nazaj, določa kriterije za dokazovanje dejanskega življenja v Republiki
               Sloveniji, predvsem pa omogoča individualno obravnavo posameznikov. Slednje se nam
               zdi še posebej pomembno.</p>
               <p>Pomembno oziroma kar postaja že kar preveč pomembno, pa je vprašanje finančnih
               posledic, ki jih prinaša zakon. Poleg sredstev, potrebnih za tehnično izvedbo zakona,
               predlagatelj napoveduje možnost finančnih posledic v primeru vlaganja odškodnin, ob
               pripombi, da je nemogoče oceniti njihov obseg. Vprašanje odškodnine tudi vse bolj
               vznemirja slovensko javnost. Čeprav to ni vsebina zakona, ki ga obravnavamo danes, pa
               bo ta zakon zahtevek za odškodnino omogočal. Tej temi velja zares posvetiti veliko
               pozornost tudi v prihodnosti.</p>
               <p>Višina odškodnine je postala že vse splošno obravnavana tema tako v medijih,
               javnosti, kot tudi v državnem zboru. S strani oseb, ki so po predlogu zakona
               upravičenci, smo lahko celo že slišali nekakšne ponudbe o nekaki poravnavi. Mnogo
               prezgodnja in vprašljiva se nam zdi ta ponudba. Da pride do odškodnine, je potrebno
               ugotoviti oškodovanje in ga oceniti v denarju.</p>
               <p>Človek dobiva vtis, da si bodo nekateri med izbrisanimi državljanski status urejali
               samo zato, da bodo lahko zahtevali odškodnine. Pri urejanju statusa tako imenovanim
               izbrisanim ne smemo pozabiti še na eno stvar. Okoli 150 tisoč danes slovenskih
               državljanov je status Slovenca v začetku 90-ih let brez problemov uredilo. Te lahko
               mirno ocenimo kot lojalne slovenske državljane, ki spoštujejo slovensko državo in
               njeno zakonodajo. Okoli 20 tisoč danes izbrisanih si tega ni moglo ali ni želelo
               urediti. Med temi, tudi med njihovimi zastavonošami, bi prav gotov našli dosti
               špekulantov, ki jim mlada država Slovenija ni bila ravno pri srci. Status Slovenca
               jim ni bil zadosti zanimiv. Danes, ko pa status Slovenca postaja obenem tudi status
               Evropejca, je le-ta veliko bolj privlačen. Da ne govorimo še o mastnih odškodninah,
               ki si jih obetajo. Prav zato je selektiven in restriktiven pristop zakona ne le
               zaželen, pač pa nujen.</p>
               <p>Poslanci Stranke mladih Slovenije bomo podprli nadaljevanje obravnave zakona samo
               zato, ker želimo živeti v pravni državi. Spoštovanje zakonov in odločitev ustavnega
               sodišča pa je osnovno načelo pravne države. Nekateri med temi, s katerimi se danes
               ukvarjamo, v preteklosti, žal, tega niso spoštovali. Celo nasprotno. Na zakonodajo
               slovenske države so se enostavno požvižgali.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica Irma Pavlinič Krebs bo predstavila stališče poslanskega kluba
               LDS, potem pa se bo začela splošna razprava. Prosim.</p>
            </sp>
            <sp who="SDZ3:PavliničKrebsIrma">

               <speaker>IRMA PAVLINIČ KREBS:</speaker>

               <p>Spoštovani gospod predsednik, hvala lepa za besed! Spoštovane kolegice, kolegi,
               spoštovani predstavniki vlade! Pravna država je za Liberalno demokracijo Slovenije
               pozitivni ideal. Zato želimo njena načela, kot so tudi načelo varovanja človekovih
               pravic in svoboščin, načelo varstva zaupanja v pravo in načelo enakosti s svojim
               delovanjem spoštovati in s svojimi, našimi dejanji krepiti njihovo vrednost.</p>
               <p>Kot nosilci pravnih in političnih odločitev želimo sooblikovati Republiko Slovenijo
               kot pravno državo, ki bo uspela dosegati in ohranjati širok vrednostni konsenz
               predvsem v polju dojemanja temeljev pravičnosti v naši družbi. Ker so nedemokratični
               sistemi značilni po tem, da si je politika mirno prilastila pravo za doseganje svojih
               ciljev, si v LDS zaradi teh spoznanj še bolj prizadevamo, da se v Sloveniji
               spoštujejo odločbe ustavnega sodišča, saj se preko njega nadzoruje ustavnost
               sprejetih zakonov, in se tako poseže tudi v politično prežeto dejavnost in odločitve
               zakonodajne in izvršilne oblasti. Zakoni so odraz kolektivnih odločitev v določenem
               času in okolju. Graditi novo državo, z novim institucionalnim in pravnim okvirom je
               izjemno zahtevno početje. Nesprejetje določene odločitve v določenem času, ki načne
               načela pravnedržave, terja od zakonodajalca trezen in umirjen premislek. Premislek v
               današnjem času, ko nam ustavno sodišče nalaga sprejetje zakona, ki bo ponovno okrepil
               zaupanje v Slovenijo kot pravno državo.</p>
               <p>Zakon, ki je pred nami, moramo sprejeti. Ob iskanju razlogov za podporo ponujenim
               rešitvam, si moramo ponovno odgovoriti na bistveno vprašanje, ki se glasi: Ali so
               državljani drugih republik nekdanje Jugoslavije, ki so v Sloveniji imeli prijavljeno
               stalno prebivališče pred njeno osamosvojitvijo in so v Sloveniji tudi dejansko živeli
               in v večini tudi v njej danes dejansko živijo, upravičeno pričakovali, da pogoji,
               določeni v zakonu o tujcih, iz leta 1991, ki bi jim omogočali še naprej stalno
               prebivanje v Republiki Sloveniji, ne bodo strožji od tistih, ki jih je za pridobitev
               državljanstva določil 40. člen zakona o državljanstvu, ravno tako sprejet v letu
               1991. Ti pogoji v zakonu o državljanstvu so bili: stalna prijava na dan plebiscita,
               dejansko življenje v Republiki Sloveniji. Edina omejitev se je nanašala na tiste, ki
               so aktivno sodelovali proti osamosvojitvi Slovenije. Ustavno sodišče odgovarja, da je
               bilo tako pričakovanje teh prebivalcev utemeljeno. Se pravi, načelo enakosti je
               spoštovano le, če so v zakonu enaka dejanska stanja ali enaki pravni položaji enako
               urejeni.</p>
               <p>Državljanom drugih republik, ki so prav tako zakonito živeli na ozemlju Slovenije in
               imeli prijavljeno stalno prebivališče, pa zakon o tujcih iz leta 1991, njihovega
               prehodnega pravnega položaja ni uredil. S tem je povzročil, da so bili celo v slabšem
               položaju, kot tisti tujci, ki so imeli status tujca urejen že pred osamosvojitvijo
               Slovenije. Tudi za tako razlikovanje ustavno sodišče ne najde stvarno utemeljenega
               razloga.</p>
               <p>Ravno stalno prebivališče in dejansko prebivanje na ozemlju Republike Slovenije sta
               tisti bistveni okoliščini, ki dajeta poseben pravni položaj obravnavanim osebam, zato
               so bile takrat sprejete določbe zakona o tujcih neustrezne.</p>
               <p>Na tem mestu želim vendarle poudariti, da je ob sprejetju zakona o tujcih v letu 1991
               delegatka liberalne demokracije Slovenije Metka Mencin vložila amandma, ki bi uredil
               začasni pravni položaj državljanov bivše Jugoslavije, ki se niso odločili za
               državljanstvo Republike Slovenije, na način, da bi jim bilo izdano dovoljenje za
               stalno prebivanje kot tujcem. Dejanski položaj ljudi bi bil s sprejetjem te rešitve
               tudi pravno ustrezno urejen. Ker rešitev ni dobila ustrezne večinske podpore, je
               ostal njihov pravni položaj neurejen. Meddržavne pogodbe, ki naj bi rešile to
               vprašanje, zaradi vojn na tleh bivše Jugoslavije niso bile sklenjene.</p>
               <p>Pravna praznina se je v praski zapolnjevala na različne načine, nikoli pa ne v
               skladu, tako ustavno sodišče, z utemeljenimi pričakovanji ljudi in na ustrezen način,
               ki ga utemeljuje ustavno sodišče v odločbah, ki jim pri pripravi obeh zakonov, ki jih
               imamo v obravnavi, sledimo danes: z osnovnim in enim samim ciljem pravno ustrezno in
               dokončno urediti pravni položaj ljudi, ki živijo z nami.</p>
               <p>Nasprotnikom sprejetja obeh predpisov Liberalna demokracija Slovenije s tega mesta
               odgovarja. Človekove pravice in svoboščine, ki jih moramo varovati, nimajo cene. V
               naši državi ne bomo zagovarjali sporočil, ki v javnosti vzbujajo strah, ki
               vspodbujajo sodobne oblike nestrpnosti. V naši državi ne smejo imeti ljudje občutka,
               da so eni take vrste, ki si pravno varno zaslužijo, drugi pa ne. Izgovorjeni
               rasistični pomisleki, da v Sloveniji živijo pravi Slovenci in Slovenci, ki niso
               pravi, v naši družbi nimajo mesta, če hočemo seveda postati družba, ki ji je pomemben
               prispevek vsakega prebivalcain prebivalke, ki v Sloveniji prebiva in jo gradi in jo
               sooblikuje. Družba, ki je pravna, solidarna in humana na argumente nasprotnikov tega
               zakona ne more pristati, še najmanj in še manj pa sme pred njimi poklekniti.</p>
               <p>Ker smo z dosedanjo upravno ureditvijo kršili načela pravne države iz 2. člena
               ustave, je na nas, da ljudem, ki v Sloveniji dejansko živijo in so imeli pred
               osamosvojitvijo prijavljeno stalno prebivališče, dejanski položaj s sprejetimi
               pravnimi normami uredimo tako, da ne bodo imeli občutka,da so med nami nezaželeni.
               Njihov dejanski položaj bo tako postal tudi ustrezno zagotovljen pravni položaj,
               urejen tako, da kot se za pravno državo spodobi. Le s sprejetjem uravnoteženega
               zakona bomo s tega mesta prispevali k okrepitvi in ohranitvi družbenega sožitja
               ljudi, ki bodo živeli v naši državi. Kultura strpnosti in spoštovanje raznolikosti
               naj nas vodita tudi ob tej razpravi. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica Irma Pavlinič Krebs je predstavila stališča poslanskega kluba
               Liberalne demokracije Slovenije in s tem zaključila s predstavitvijo stališč vseh
               poslanskih skupin. Sedaj sledi splošna razprava. K njej je prijavljenih 22 kolegov in
               kolegic. Zaključili jo bomo najkasneje ob 16. uri in 15 minut, predvidoma z nastopom
               vlade.</p>
               <p>Prva ima besedo kolegica Zupanova, ki se razpravi odpoveduje. Kolegica Majda
               Potrata. Prosim.</p>
            </sp>
            <sp who="SDZ3:PotrataMajda">

               <speaker>MAG. MAJDA POTRATA:</speaker>

               <p>Hvala za besedo gospod predsednik. Spoštovani gospod minister in državni sekretar,
               spoštovane kolegice in kolegi! Naj takoj v začetku povem, da nameravam predlagano
               besedilo zakona podpreti. S tem namreč mislim, so ustvarjene možnosti, da se odpravi
               v Sloveniji problem, ki ni samo problem, ampak je krivica, ki se godi prevelikemu
               številu ljudi, da bi bilo mogoče ta problem prezreti. Ko je Slovenijo v maju
               letošnjega leta obiskal komisar za človekove pravice, je v intervjuju za slovenski
               Dnevnik rekel: <q>"Ni težava, če problemi obstajajo, ampak če problemov nočeš videti."</q>
               Se mi zdi, da smo se problema, ki mu rečemo problem izbrisanih, zavedali razmeroma
               pozno, pa je vprašanje, če je za to mogoče trditi, da rešujemo ta problem hitreje,
               kot so rešljivi ali se rešujejo drugi problemi.</p>
               <p>Ko je bilo ustavno sodišče s pritožbo prvič opozorjeno na problem, je potrebovalo
               precej časa, da je izreklo prvo odločbo. Torej ni mogoče govoriti o hitenju. Ne želim
               sedaj v tem trenutku razpravljati o tem, ali je do problema prišlo po osebni krivdi,
               kdo je bil tisti, ali je to storil vede, ali je to storil nevede. To tudi niti ni
               bistveno ta trenutek. Bolj zanimivo je to, da se spominjam razprav, ki so bile v
               tistem času leta 1991 izrečene v stari dvorani državnega zbora, in so imele nekaj
               skupnega tudi s sedanjimi razpravami. Takrat je bilo mogoče slišati, da tisti, ki
               niso zaprosili za državljanstvo ali ne bodo zaprosili za državljanstvo, da so volilni
               bazen neke določene politične opcije, kot je to mogoče sedaj slišati. Ampak pravim,
               to niti ni bistveno. Bolj pomembno se mi zdi, da je bilo pred plebiscitom, z
               rezultatom na plebiscitu se pa radi pohvalimo, zagotovljeno vsem, ki so bili takrat
               prebivalci te države, ki ji pravimo sedaj Republika Slovenija, ne glede na njihovo
               nacionalnost ali državljanstvo, zagotovljeno, da se njihov status ne bo spremenil.
               Govoriti, da se za to skupino ljudi status ni spremenil, je pa malo prehudo
               sprenevedanje. Z izgubo statusa, pravnega statusa, so izgubili tudi temeljne
               človekove pravice. Prosim, preberite si na 19. strani 49. odstavek poročila evropske
               komisije za boj proti rasizmu in nestrpnosti,kjer je to mogoče natančno prebrati.
               Izguba temeljnih človekovih pravic pa pomeni, da izgubiš tudi pravico do dela, o
               kateri je bilo danes govora, pa tudi pravico do zdravstvenega varstva in še marsikaj
               drugega.</p>
               <p>V tem istem poročilu je posebno poglavje. Posebej pomembna vprašanja, in ravno
               položaj manjšin narodov bivše Jugoslavije so tukaj tista posebej pomembna vprašanja.
               V tem poročilu je na 17. strani mogoče brati tudi priporočilo ECRI-ja, ki poziva
               oblasti k ostremu nadzoru manifestacij nestrpnosti inpravi, naj država vendarle uvidi
               potrebo po izboljšanju ozračja strpnosti, pravi, da naj sprejme ukrepe za večjo
               osveščenost splošne javnosti z vidika rasizma in nestrpnosti ter k razvijanju kulture
               strpnosti in spoštovanja raznolikosti v Sloveniji. In zato gre. Če hočem svoji državi
               kaj dobrega storiti, ji v očeh, svojih, pa tudi mednarodne javnosti, lahko naredim s
               tem, da bom pripomogla k temu, da bo ta država veljala za območje, kjer je strpnost
               in humanost doma, ne pa izgnana.</p>
               <p>Naj še enkrat opozorim na komisarja za človekove pravice. Ko je maja presojal
               stvari, je napovedoval, da bo objavil poročilo. Angleška verzija poročila je zdaj
               pred nami in četrto od priporočil je tudi priporočilo, ki govori o tem, da naj država
               Slovenija nemudoma odpravi krivico, ki se je zgodila tej skupini ljudi v Sloveniji,
               in naj izvrši odločbo ustavnega sodišča. Mislim, da je, ne glede na to, da ni mogoče
               v primerjalnih pregledih drugih evropskih držav videti, ali so še kje kaj takega
               reševali ali ne, je mogoče odgovoriti, ali so sploh kje še kaj takega naredili.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala vam, kolegica mag. Potrata. Kolega Peče je odsoten, zato ima besedo kolega
               Janez Janša.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Hvala za besedo, čeprav je kar težko razpravljati po toliko hipokrizije, kot smo je
               slišali doslej pri tej točki dnevnega reda. Strašno sem ganjen nad zavzemanjem za
               človekove pravice, še posebej, ko gre za politični interes, in težko skrivam solze.</p>
               <p>V neki drugi dvorani, ampak na istem mestu, so leta 1990 in leta 1991 potekale
               razprave o tem, ali naj se Slovenija osamosvoji ali ne, kako naj se in kakšne ukrepe
               je treba sprejeti v tem smislu. In te ukrepe smo, še posebej potem, ko je bila
               odločitev izglasovana na plebiscitu, tudi sprejemali. Žal, teh ukrepov nismo
               sprejemali soglasno. Številne nujno potrebne zakone za to, da slovenska država danes
               obstaja, je z enim ali dvema glasovoma večine s težko muko izglasovala Demosova
               poslanska večina v takratni skupščini. Eden najhujših kritikov teh ukrepov je bil
               tudi takratni delegat v zboru združenega dela, polkovnik JLA Aksentijević. Skupaj s
               polkovnikom Aksentijevićem so proti zakonu o obrambi, zakonu o vojaški dolžnosti,
               obrambnemu proračunu in številnim drugim ukrepom, ki so praktično osamosvajali
               Slovenijo, glasovali tudi večinsko poslanci Združene liste in Liberalne demokracije.
               Bili so zelo tesni politični zavezniki in še danes je zanimivo brati magnetograme s
               tistih časov, kako podpirajo eden drugega.</p>
               <p>Ta polkovnik Aksentijević je bil, po tisti stari zakonodaji, delegat v skupščini
               Republike Slovenije v letih 1990/1991, je tik pred vojno leta 1991 je odšel oziroma
               bil imenovan za poveljnika vojnoteritorialnega organa, ki naj bi, če bi, ob napadu na
               Slovenijo zmagala, prevzel del civilnih oblasti v državi namesto legitimno izvoljenih
               organov Slovenije. JLA na žalost nekaterih ni zmagala in gospod Aksentijević je odšel
               iz Slovenije ne da bi odjavil stalno bivališče. Verjetno je mislil, da se bo v
               Slovenijo, vrnil na tanku ali tako, pač, da se bodo vrnili stari časi. Odšel je na
               Hrvaško, tam sodeloval v genocidni vojni naprej, napredoval, bi ujet in potem
               zamenjan. Svetovna javnost ga pomni po miletantnih izjavah, ki jih je dajal. Vztrajal
               je v formaciji jugoslovanske armade, dokler ta armada ni žalostno propadla. Potem
               nekaj časa nismo več slišali zanj, dokler ni sredi 90. let takratni poslanec Združene
               liste Ciril Ribičič javno interveniral zanj, ko mu organi slovenskega ministrstva za
               notranje zadeve niso podaljšali začasnega bivanja v Sloveniji. Potem smo ga spet,
               vsaj nekateri, videli v oddaji angleške televizije, kjer se je predstavil kot
               izbrisan in razlagal o tem, kako mu država, ki jo je napadel, iz katere je odšel
               popolnoma prostovoljno, misleč najbrž, da se bo vanjo spet vrnil z vojsko, dela
               velike krivice, ker mune prizna državljanstva. Te oddaje v Sloveniji niste mogli
               gledati, jo pa sami tako imenovani izbrisani radi kažejo naokoli.</p>
               <p>Usoda gospoda Aksentijevića se je z odločitvami njegovih političnih zaveznikov iz let
               90/91 ponovno srečala, ko je o tem primeru odločal gospod Ribičič na ustavnem
               sodišču. Dobili smo odločbo, ki je retroaktivna, ki nalaga, da so nekatere stvari
               določijo za nazaj in ki bi jo morali sedaj organi oziroma institucije slovenske
               države realizirati.</p>
               <p>Odločba v nekaterih delih ne pušča veliko manevrskega prostora, v drugih delih
               dopušča bistveno več manevrskega prostora, kot pa ga je v tem zakonu, ki ga je
               predložila vlada.</p>
               <p>Moram reči, da z veseljem pozdravljam spremembo stališča vsaj dveh strank oziroma
               treh strank, ki so danes v vladi, ki danes vehementno zagovarjajo, da je potrebno
               spoštovati odločbe ustavnega sodišča.</p>
               <p>Pozdravljam še posebej zato, ker mi v ušesih odzvanjajo besede vodje poslanske
               skupine največje vladne stranke, ki je za govornico v tem prostoru vehementno
               izjavljal, da seveda poslanec lahko vedno glasuje po svoji vesti, da ga ni boga, ki
               je nad njim, ki bi mu lahko naročil, kako naj on glasuje. Od istih ljudi smo
               poslušali, kako ustavno sodišče zlorablja ustavo in da zaradi tega določene odločbe,
               šlo je za odločbo večinske v volilnem sistemu, ni treba spoštovati. Tako toplo
               pozdravljam to spremembo stališča in upam, da bo zdržalo dlje, kot samo za čas
               obravnave tega zakona.</p>
               <p>Bi pa seveda enako vnemo priporočal tistim, ki imajo ali imate škarje in platno v
               rokah v vladi in v tem državnem zboru, ko gre za ostalih 16 zakonov, ki niso
               usklajeni z odločbami ustavnega sodišča. Tudi, ko gre za popravke dohodninskega
               zakona, ki naj bi uvajal olajšave za otroke, bi si želel enako vnemo. Pa niste
               vložili še nobenih podpisov za izredno sejo, kot ste za soroden zakon, in tudi
               nobenih drugih aktivnosti ni videti. To zavzemanje samo za popravo teh dejanskih ali
               pa domnevnih krivic mene ne prepriča, da gre za neko načelno stališče. Gre za
               politično odločitev, za politično stališče. Vdoločenem primeru, ko gre za povsem
               neupravičene primere, bi lahko rekli tej odločitvi tudi <q>"politikantska"</q>. Ne gre za
               načela in za popravo krivic, oprostite, zelo votlo zveni zavzemanje za popravo krivic
               v državi, kjer oblast še vedno dovoljuje, da se vozijo odpadki na grobišča, kjer še
               vedno ni priznana pravica do groba, ker minister, ki je za to odgovoren, molče gre
               preko, bom rekel, najbolj drastičnih kršitev osnovnih civilizacijskih načel.</p>
               <p>Ta vehemenca, ta medijska priprava, to nestrpno izgovarjanje nestrpnosti ali pa
               pripisovanje drugim nestrpnost, ko gre za pomisleke v zvezi s tem vprašanjem, ima
               globoko politično osnovo. Po eni strani gre za politično in ideološko zavezništvo
               prijateljev ali pa somišljenikov iz časov slovenskega osamosvajanja oziroma bolje
               rečeno, iz obdobja nasprotovanja slovenskemu osamosvajanju. Marsikdo o marsikom
               veliko ve iz tistih časov, zato to zavezništvo vztraja. Zelo zanimivo je brati
               nekatere knjige, ki izhajajo o teh časih in jih pišejo ugledni tuji avtorji in upam,
               da bomo še marsikaj izvedeli v zvezi s tem. In seveda gre, kot je pravilno ugotovila
               kolegica, ki je razpravljala pred mano, za potencialno takšno število volivcev, ki
               tistim, ki se zavzemajo za tovrstne rešitve, prinaša nov, dodaten mandat. Zelo
               preprosto je to izračunati, zato ne opletajte s človekovimi pravicami.</p>
               <p>Kar se odškodnin tiče. Vlada zapiše v obrazložitev predloga zakona, da neposrednih
               posledic zakon nima, razen če bo pač teh stroškov z administracijo, da pa posrednih
               stroškov ni možno izračunati, ker se ne ve, koliko teh, ki naj bi jim bilo
               retroaktivno priznane pravice za nazaj, bo vložilo odškodninske tožbe ali bo terjalo
               odškodnine.</p>
               <p>To, da se ne ve, še ne pomeni, da teh posledic ne bo. Še posebej, ker imamo tiste,
               za katere se zavzemate, ki že <q>"glihajo"</q> okrog teh odškodnin. Pravijo, da so se
               pripravljeni odpovedati celo polovici potencialnih odškodnin. Na televiziji gledamo
               te komične oddaje in se držimo za žepe. Zato je zelo neresno predlagati takšen zakon
               in ne vsaj približno izračunati največjo možno obremenitev za proračun in
               davkoplačevalce in neko najbolj verjetno. V tem delu je predlog zakona pomanjkljiv.
               Ni res, da ni možno. Če poznate številko, potem je približno možno.</p>
               <p>Še bolj nesmiselno je zanikati dejstvo, da do tega lahko pride, če se zakon uveljavi.
               Še posebej,ker tisti, ki računajo na te odškodnine, že opletajo s številkami, grozijo
               s tožbami.</p>
               <p>Če skušamo potegniti črto pod ta zakon, potem lahko rečemo, da če bo ta, ki je
               predlagan, sprejet, potem je v tej državi možno vse. Se lahko nekdo drug spomni, pa
               retroaktivno za nazaj določi kakršnekoli pravice. Na podlagi istih principov, ki se
               tukaj uveljavljajo, lahko pride kakšen, ki je bil v času nemške ali pa italijanske
               okupacije tukaj nekaj mesecev prijavljen in je imel stalno bivališče in zahteva
               odškodnino za ves čas nazaj, ko se je moral izseliti, ko je vojno izgubil, tako kot
               so jo ti, o katerih tukaj govorimo. Njihove krivice so še daljše, tako rekoč, da bodo
               lahko terjali odškodnine še za daljše obdobje.</p>
               <p>Zakon je treba bistveno popraviti. Tak, kot je, ni primerna podlaga za nadaljnjo
               obravnavo. Stvari, tako kot se jih loteva, so še bistveno manj restriktivne, kot pa
               to izhaja iz odločbe ustavnega sodišča.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janša. Kolega Kanglerja tudi ni v dvorani, tudi kolega Anderliča
               ne. Želi besedo kolega magister Drobnič? Prosim, imate besedo.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo, gospod predsednik. Del te množice, teh ljudi, ki sedaj
               uveljavlja določene pravice oziroma jih poskuša, ki jih obravnava ta zakon, se je v
               nekem določenem zgodovinskem trenutku odločila, da ne bo živela tukaj, vsaj ne
               formalno, da ne bo delala v Republiki Sloveniji, ker je bilo za njih to podcenjujoče
               in nesprejemljivo. Če se spomnimo takratnih dogodkov, potem vidimo, s kakšno
               oholostjo se je velika množica teh ljudi odzivala. Vsekakor pa so želeli ohraniti ta
               tihi status dvojnika, ker so pač ravnali preračunljivo, tako kot pravi poslanski
               kolega iz Stranke mladih. Država je takrat ravnala, mislim, da ne najbolj strokovno
               in ne tako, kot državi pritiče. Vendar kakorkoli že, nov zakon oziroma spremembe, ki
               se jih lotevamo, morajo biti takšne, da preprečujejo špekulacije. Ne moremo se
               strinjati s tem, da naj država podpira in spodbuja preračunljivost, ki je na škodo
               temeljnim postolatom države, torej na škodo pravičnosti družbe. Nekateri teh nikoli
               niso obdržali ali pa ohranili statusa lojalnosti državi, pač pa so poskušali ostati v
               evidenci zaradi osebnih koristi.</p>
               <p>Kakšne so posledice? To, kar navaja minister Bohinc, ne drži. Zakon torej ne
               izpolnjuje pogojev, ker natančno ne določa finančnih posledic. Finančne posledice
               bodo naslednje, gospod minister. Izplačevanje vojaških pokojnin - se da predvideti,
               glede na to, katere osebe spadajo v ta seznam; po tem boste lahko ugotovili. In glede
               na to, da imajo vojaški upravičenci oziroma upravičenci do vojaških pokojnin v
               povprečju dvakrat večjo pokojnino kot ostali državljani in da imajo uživalci vojaških
               pokojnin, ki niso pristopili v slovensko vojsko, bistveno nižje pokojnine, potem se
               lahko predvidi, kakšne bodo posledice. Te posledice pa so predvsem zaradi
               nerazsodnega ravnanja s strani enega bloka v smislu sprejemanja zakonov, ki imajo
               hude finančne posledice. Ena teh so tudi pravice iz veteranskih razmerij. Tudi natej
               osnovi bodo pridobili pravice. To ni oškodovanje, to ni zahteva škode, te pravice
               bodo preprosto uveljavljali. V Sloveniji je pač tako, da je postala zelo zanimiva
               destinacija za oficirje iz Hrvaške in Srbije, za ostale ljudi, ki poskušajo rešiti
               socialno-ekonomski položaj v Sloveniji na račun nerazumnih ravnanj Slovencev. V
               Bosni, Hrvaški in Srbiji teh pravic ne odobravajo oziroma jih odobravajo
               proporcionalno, v skladu z možnostmi. Slovenija pa postaja destinacija. Toda za to ni
               nobenih obveznosti, da Slovenija rešuje socialni položaj prebivalcev sveta. Izplačilo
               varstvenega dodatka je tudi takšna reč, ki jo bo doletela na osnovi takšne, napačne
               ureditve. To je socialni dodatek, ki gre osebam, ki živijo tukaj. Kljub temu, da niso
               živeli, to se da tudiizkazovati, bodo formalno uveljavljali. Če boste tako zapisali,
               kot ste sedajle, potem jim to pritiče.</p>
               <p>Največji problem pa se zna zgoditi glede izplačila plač pri delodajalcih. Če je
               prišlo do prenehanja, potem breme ne bo padlo na državo, državni proračun, ampak na
               tiste delodajalce, ki so prekinili delovno razmerje. Predstavljajte si, kakšne
               konsekvence, kakšne finančne posledice bodo za delodajalce.</p>
               <p>Gospod minister, sprašujem vas, koliko je bilo kaznovanih tistih, ki so se pregrešili
               proti Sloveniji, tistih, ki so usmerili topove takrat na slovenske domove ali pa
               uničili ogromno javne imovine. Koliko teh je bilo obsojenih, čeprav se mirno
               sprehajajo po Sloveniji. Ne more biti upravičen do pridobitve pravic po tem zakonu
               nekdo, ki je imel stalno bivanjedrugje. Glede stalnega bivališča v tem primeru
               govorimo samo o dejanskem faktu bivališča. Če je bil v tujini zaposlen in bival, če
               je imetnik stanovanjske pravice drugod, če je opravljal kakršnokoli funkcijo, za
               katero se zahteva stalno bivališče. Imeli so stalno bivališče drugje po lastni volji.</p>
               <p>Dovolite samo še zaključno misel. Sprašujemo se v Novi Sloveniji, kdaj bomo
               obravnavali vse enako. Kaj pa s tistimi, ki so bili izbrisani leta 1945 in so
               izbrisani že 50 let? Pa ne samo s seznama, kajti ti ljudje več ne živijo. Njihov
               status še vedno ni urejen. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kontič, želite besedo? Se odpovedujete. Kolega Jelinčič, ga ni v
               dvorani. Kolega Jerovšek, beseda je vaša.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi! S tako oblikovanim
               predlogom zakona predlagatelji pravzaprav odpirajo Pandorino skrinjico, ki bo
               pravzaprav v veliki meri ogrozila bodoče generacije Slovencev. Mi vemo, da se
               predlagatelji zavestno izogibajo predložitvi finančnih posledic, ki bodo tako hude,
               da bodo številni otroci iz naslednje generacije nosili posledice tega.</p>
               <p>Mlada in krhka država Slovenija je leta 1990/91 rotila tujce, ki so bivali v
               Sloveniji, da naj se prijavijo v slovensko državljanstvo, hkrati pa so številni
               posamezniki, ki se danes čutijo upravičene po tem zakonu, zasmehovali takratno
               Slovenijo. Številni politični somišljeniki strank, ki danes predlagajo ta zakon, so
               se norčevali iz države Slovenije, da bo to država, v kateri se bo jedlo travo, v
               kateri ni nobene perspektive, norčevali so se iz slovenskega potnega lista. Jaz
               verjamem, da številni od teh, ki niso zaprosili za legalizacijo svojega statusa, so
               nasedli tem, ki so jih takrat hujskali proti slovenski državi, da se jim ni zdela
               vredna zaupanja slovenska država. Zato predlagam, še enkrat pravim, naj tisti nosijo
               finančne posledice, ki so številne zavedli takrat, da niso vložili, da niso po
               legalni poti prišli do svojih dokumentov. Tisti, ki so govorili, da se bo jedlo travo
               in sedaj uživajo sebi blagodeti te države oziroma so si jo celo prisvojili mnogi.
               Tisti naj izplačajo finančne posledice.</p>
               <p>Jaz spoštujem odločbo ustavnega sodišča, da vidim v njej nek poskus pravne
               načelnosti. Vendar s tem, kar smo slišali danes tukaj, da je bil takrat današnji
               ustavni sodnik v bistvu odvetnik Milana Aksentijevića, pa številnih drugih, verjetno
               gospoda Merojevića, ki je takrat za miting s stranko enakopravnih občanov, agitiral,
               mislim, da je s tem padla senca nelegitimnosti, ker se gospod ustavni sodnikRibičič
               ni izločil. Če je takrat bil pravni zastopnik oziroma agitiral v prid, kako lahko
               danes meritorno odloča. Ustavno pravilo ustavnih sodnikov in vse sodnikov je, da se v
               trenutku izločijo v takem primeru. Še nedavno, mislim, da sem predsednico ustavnega
               sodišča poslušal, ko so jo vprašali o mnenju o nekem zakonu, je rekla, da to se bo
               obravnavalo na ustavnem sodišču, zato ne more dati mnenja. Tu pa se je nekdo
               opredelil.</p>
               <p>Ker sem za uresničitev vseh določb ustavnega sodišča, moram pa povedati, da
               precedens nespoštovanja odločb ustavnega sodišča je prišel iz teh klopi. Zaklinjali
               ste se proti ustavnemu sodišču, pozivali proti spoštovanju odločb ustavnega sodišča.
               V vaših odločitvah je našel rešitev Jörg Heider, da ne spoštuje odločb ustavnega
               sodišča,ki se nanašajo na Slovence v tujini, zamejstvu, in danes licemerno očitajo
               drugim.</p>
               <p>Temu zakonu je možno očitati in je potrebno očitati, da ima kup rešitev, ki se
               tendenciozno naravnane, zato da se bo slovensko državo lahko izkoriščalo, da se bo ta
               zakon lahko zlorabljalo, da bodo vsi Aksentiljevići, Marojevići in drugi dobivali
               finančne odškodnine od te države, čeprav so delovali proti njej in številni
               sodelovali proti njej in luknje so za vse te tukaj. Vprašajte Slovence, ali so za to,
               da se vsem enako, tudi tistim, ki so bili proti osamosvojitvi. Tu se je navajal
               predlog zakona s strani neke vaše poslanke v preteklosti, kolikor je meni znano, se
               je podpisala pod deklaracijo za razorožitev, proti samostojnosti slovenske države,
               onemogočanje možnosti slovenske države, da se bi preobrnila proti takratni JNA.
               Seveda, takšni poslanci niso mogli zaupati in morda zaradi tega ni bil sprejet
               takratni zakon. Zavedajte se, da slovenski narod pomni, kdo in kako se je obnašal v
               tistih prelomnih dneh, in da so tudi do te stvari pa Slovenci zelo občutljivi. Ker je
               ta zakon neselektiven v tem, kar je legitimna pravica sleherne države, da ljudje, ki
               delujejo proti državi, nimajo nekih pravic. Večina držav jih proglasi za nezaželene.
               Vendar med to množico je to velika manjšina, da se strinjamo. Sedaj jih pa mečete v
               isti koš. Tiste, ki so bili zavedeni, in tiste, ki so z vsemi močmi delovali proti
               slovenski državi. Zaradi tega mislim, da tako oblikovan zakon, kot je sedaj
               predložen, nima pogojev, da gre v drugo obravnavo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jakič, vi imate sedaj besedo.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Hvala za besedo. Na začetku naj rečem, da gospod Jerovšek politično Metki Mencin,
               nekdanji poslanki ne seže niti do gležnja, kaj šele do kolena.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim!</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>23. decembra 1990 smo se odločili in dali možnost 200 tisočim ljudem iz drugih držav
               nekdanje jugoslavije, ki so imeli stalno bivališče, da glede na ustavni zakon za
               izvedbo temeljne ustavne listine o samostojnosti in neodvisnosti Republike Slovenije
               zaprosijo za državljanstvo. In jaz sem zelo vesel, da je Slovenija bila ena redkih,
               če ne edina, ki je sprejela tako liberalen zakon, ki je pohvaljen na vseh
               institucijah v Evropi, ki se ukvarja s človekovimi pravicami. cca. 170 tisoč ljudi je
               to pravico izkoristilo, od preostalih 30 tisoč, je okoli 11 tisoč Slovenijo
               zapustilo, 18.305 pa ni iz takšnih ali drugačnih razlogov zaprosilo za državljanstvo.
               Nekateri, ker se seveda te pravice niso zavedali, drugi, ker so zamešali nacionalno
               pripadnost z državljanstvom, in tretji, ki niso želeli postati državljani, temveč
               obdržati status squo, se pravi s stalnim oziroma začasnim prebivališčem. Evropski
               komisar za človekove pravice Gil-Robles je 15.10. poročal zboru svetov ministru Sveta
               Evrope in v svojem poročilu eksplicitno zapisal, ko govori seveda o izbrisanih, da
               vsi ti 26. februarja niso bili obveščeni, niti jim je bila izdana odločba o spremembi
               njihovega statusa.</p>
               <p>Diskusije kolegov iz SDS, Slovenske nacionalne stranke in SMS me v resnici zelo
               žalostijo. Eni pravijo, da take prakse v Evropi ni. Res je, ker takšne
               pravno-politične napake v Evropi ni bilo storjene. Drugi pravijo, da je to nekaj
               izrednega, ker zakon ne ureja stvari za nazaj. Poglejte! 5 milijard evrov približnose
               ocenjuje denacionalizacija - urejamo stvari za nazaj. Vračanje vložkov
               telekomunikacije - 30 milijard tolarjev. Tudi ta zakon ureja stvari za nazaj. Poprava
               krivic, o katerih smo danes tukaj govorili - in je prav, da urejamo popravo krivic za
               nazaj, zato ne govorite, da je ta zakon nekaj posebnega. Ureja popravo krivic. Tudi
               to, da nas je gospod Jerovšek primerjal s Heiderjem, mu ni bila ravno najboljša
               primerjava. Ker če poziva, da tako kot Heider ne spoštujemo - kot so oni spoštovali
               7. člen, ne spoštuje 7. člen avstrijske pogodbe, potem ne vem na kaj gospod Jerovšek
               pledera. <gap n="..."/><stage>/Oglašanje iz klopi./</stage><gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>No, ampak kar se tiče pa tega,<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Glede tega imate možnost replike.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Kar je rekel gospod Janša v svoji diskusiji, da je mogoče - oziroma špekuliral - ,
               da mi želimo dobiti nov dodaten mandat. Vračam žogico nazaj in sprašujem, ali je
               potem Demos želel z izbrisanjem dela prebivalstva Republike Slovenije takrat vplivati
               na volilni rezultat leta 1992. Ampak mislim, da tu ni težave. Težava je, da v resnici
               ne razumemo situacije. Ljudje niso želeli postati državljani Republike Slovenije! Ne
               predstavljam si, da bi kdo od nas, ki bi živel na Češkem, Madžarskem, ne vem v kateri
               državi, ki se je transformirala, da ne bi želel iz takih ali drugačnih razlogov
               postati državljan. In niso hoteli postati državljani! Niso bili sovražni elementi,
               ampak so hoteli biti vpisani v register tujcev s stalnim ali začasnim bivališčem. In
               to je vsa poanta tega. Poanta je tega, vi pa tu zganjate demagogijo, kako so bili
               sovražni element, etc. Zakon sam odgovarja na to dilemo. Zakon vsem tistim, ki so se
               pregrešili zoper zakon in so pravnomočno obsojeni - ta pravica jim ne gre! Ta pravica
               jim ne gre. Ko govorimo o odškodninski odgovornosti, ta zakon pravnoporavnalno v
               resnici ne predvideva plačila odškodnin temu ljudstvu. Je pa res, da pa ustvarja
               pravno podlago za vlaganje tožb. Ampak to je pa stvar sodišča in prakse, kako bo na
               to reagiralo, če so bile kršene pravice.</p>
               <p>In zato bi vas prosil, da ne mešate vsega. Ne mešajte tega, kar ste zmešali danes za
               tem govorniškim odrom. Ljudem je bila pravnoadministrativno storjena napaka, ker jim
               nihče ni povedal, da zato ker v šestih mesecih ne bodo zaprosili za državljanstvo -
               nekateri niso vedeli, kot sem rekel, nekateri niso hoteli - , da bodo po šestih
               mesecih padli v pravno praznino. In so bili v resnici v primerjavi s tujci, Kitajci,
               Francozi, Avstrijci, v čudni situaciji. Oni so pa lahko imeli status tujca z začasnim
               ali pa stalnim bivališčem.</p>
               <p>Zato bi seveda kolege prosil, mislim, da je gospod Potrč to na začetku rekel, da se
               moramo zavedati, kaj pomeni naša beseda. Če bomo mi podžigali strasti, ki se ponavadi
               podžigajo v gostilni, potem seveda ne bomo kontribuirali temu, da bi se stvar uredila
               na praven način.</p>
               <p>Hvala bogu, še enkrat, da seveda nas gledajo tudi oči izven te Republike Slovenije
               in te oči komisarja za človekove pravice so opozorile ravno na to: da je pravna
               praznina in da je to treba pravno praznino rešiti na evropski način. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jerovšek, prosili ste za besedo, za repliko in jo tudi imate, ker vas je
               kolega Jakič izrecno omenil. Prosim.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Kar nekajkrat si je kolega Jakič po nemarnem dovolil, ampak na tisto bi
               rad reagiral. Dejal je, da jaz politično ne sežem niti do kolen neki kolegici. Moram
               pa reči, da politično tistim, ki so agitirali zoper slovensko državo, ki so govorili,
               da bomo v tej državi, Sloveniji, jedli travo, ki so podpisovali deklaracijo o
               razorožitvi Republike Slovenije z namenom, da se ne bi mogla obraniti pred agresijo,
               tistim ne želim seči ne do kolen in niti do gležnja in nikamor. S tistimi pa res se
               ne želim primerjati.</p>
               <p>In drugod. Netočna - nespoštovanje s strani Heiderja, odločba avstrijskega ustavnega
               sodišča, povezovanje s 7. členom. Res je, da gre za 7. člen, za odločbo avstrijskega
               ustavnega sodišča o krajevnih napisih. In vaše nasprotovanje odločbi ustavnega
               sodišča glede volilne zakonodaje je bila osnova preko meje za nespoštovanje te
               odločbe. Gospod predsednik, prosim vas, da taka nesramna podtikanja v bodoče skušate
               preprečiti. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Poglejte, nihče od predsedujočih, pa tudi sam nikoli ne posegam v vsebino razprave,
               če se ta drži okvirov oziroma predmeta razprave; te pravice nimamo. Smo pa dolžni
               vedno opozoriti, da ni dovoljeno kvalificiranje stališč drugega in tako obnašanje, ki
               bi ga drugi lahko šteli za žaljivega. Če do tega pride, ima tisti, ki so mu te besede
               namenjene, tudi pravico do replike. To ste tudi storili. Prosim, da razprava, ki je
               bila doslej mirna in strpna, kljub temu da imamo zelo različna stališča, očitno, do
               tega vprašanja, taka tudi ostane.</p>
               <p>Kolega Peče je prosil za besedo samo zaradi tega, ker je bil kolega Jelinčič omenjen,
               pa se je kolega Jerovšek že opravičil, ker ga ni hotel, če pravilno razumem, omeniti.
               Vaša replika je bila namenjena kolegu Jakiču. Kolega Jakič, želite odgovoriti? Imate
               možnost. Potem pa bomo zaključili. Ja, replika, ker vas je omenil kolega Jerovšek,
               kajne?</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Res je. Hotel sem samo gospodu Jerovšku, če je razumel narobe, povedati sledeče. Da
               je ta Metka Mencin - zato sem seveda začel, ker je bila kolegica Metka Mencin pač tu
               navedena kot neka, ki je delala proti<gap n="..."/> Gospa Metka Mencin se je za to samostojnost
               in to Slovenijo borila že v 80. letih znotraj ZSMS, ko je gospod Jerovšek seveda šele
               leta 1996 prišel na plan. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Dobro. Poglejte, replika je dovoljena, dal sem jo. Replike na repliko ni. Če kdo
               dvigne roko, lahko vprašam, za kaj gre, kar sem storil tudi prej. Prosim, ostanimo
               zvesti tradiciji, da poskušamo razprave, tudi polemične, voditi v nekem strpnem tonu,
               ne glede napolitične razlike, ki so med nami.</p>
               <p>Kolega Potrča ni. Kolega Barovič ima zdaj besedo. Prosim, da storimo vsi, kar je v
               naši moči, da razprava ostane v mejah politične kulture. Prosim, kolega Barovič.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala. Moje ime je Bogdan Barovič, sem član Slovenske nacionalne stranke, v letih
               1990 do 1992 žal še nisem bil. Država, Republika Slovenija me je odlikovala s
               srebrnim odlikovanjem, državnim, združenje veteranov vojne za Slovenijo, zato ker sem
               ostal doma, branil družino in branil domovino Republiko Slovenijo. 11.000 jih je
               strahopetno zbežalo, 18.000 pa jih je špekuliralo. Danes naj bi vsem tem dali
               opravičilo, izrekli priznanje in plačali odškodnino. Nikoli!</p>
               <p>Še anekdota pred koncem. Ni res, da niso vedeli, spoštovani kolega, gospod Jakič,
               niso vedeli. Včeraj mi je nekdo rekel: <q>"Zakaj sem plačal 650 tolarjev za slovensko
               državljanstvo? Če bi takrat vedel, ne bi plačal, ker bi danes dobil veliko več."</q> Imam
               priče. Dolgo časa že ni bilo - ali pa vam bo dolgčas - že spet Cankar: <q>"Hlapci, za
               hlapce rojeni pa za hlapce vzgojeni."</q></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Cukjati, imate besedo. <stage>/Oglašanje iz klopi./</stage> Prosim? Samo hipec!
               Ker sem urejal še nekaj drugih stvari, nisem poslušal njegove razprave v celoti. Ali
               je omenil tako, da vas je imenoval drugače ali razumel drugače, kot ste vi želeli?
               Nekaj sekund vam dam priložnost, da popravite, prosim.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Narobe me je gospod Barovič razumel. Ne govorimo o tistih, ki so želeli
               državljanstvo. Govorimo o tistih, ki so želeli državljanstvo, govorimo o tistih, ki
               niso državljanstva želeli in on paralelo narobe vleče.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Dobro.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Ti ljudje niso želeli državljanstva. Hoteli so imeti vpisan status tujca z začasnim
               ali stalnim bivališčem.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jakič. Prosim, naprej ima besedo kolega Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. Poglejte, s tem vprašanjem se ukvarjamo že kar nekaj časa, in še se
               bomo, pristop do reševanja tega vprašanja pa je diametralno različen.</p>
               <p>Želim poudariti, da kot poslanca Slovenske demokratske stranke me nič ne moti, če so
               bili nekateri, takrat v tistih ključnih časih slovenske osamosvojitve, proti
               slovenski osamosvojitvi. Me ne moti. Tudi me ne moti, če so morda odšli iz Slovenije
               tujci, tuji državljani, užaljeni, razbili stanovanja, to se pravi z nekim
               prepričanjem, nikoli več se ne bomo vrnili v to neprijetno podalpsko vas. Me ne moti.
               Tudi me ne moti, če se sedaj vračajo in po neki normalni poti pridejo do dela,
               stanovanja in si tukaj urejajo življenje, tako kot v katerikoli drugi civilizirani
               državi. Moti pa me, če ta država vsem tem, kar počez, za nazaj, brez premisleka daje
               status, ki je dragocen, ki je osnova za državljanstvo, ki je osnova za odškodninske
               zahtevke in še bi lahko naštevali. To me pa moti! Poglejte, zakon govori, da sicer,
               kdor se je izselil in je bil odsoten za več kot eno leto, naj ne bi imel teh
               možnosti, vendar navede toliko izjem, tako podrobno jih definira, da praktično ne bo
               nikogar, ki se po desetih letih vrača v Slovenijo, da ne bi tega prejel. Seveda z
               veliko mero dobrote in širine naše slovenske države. Že če samo povem, da je tukaj
               eden od razlogov, če je odšel za več kot eno leto in je bil odsoten iz Slovenije
               zaradi življenjske stiske ali zato, ker je imel strah, kaj bi se z njim zgodilo, če
               bi ostal, in podobno. To se pravi, toliko je teh razlogov, tako nejasnih, ne dovolj
               definiranopostavljenih, da ne bo nikogar, ki ne bo deležen teh stvari.</p>
               <p>Glede nestrpnosti Slovenije, bi pa samo vprašal: 200 tisoč tujcev je bilo, 177 tisoč
               tujcem je bilo takrat, brez kakršnekoli razprave, brez kakršnekoli težave podeljeno
               državljanstvo, kajti mi smo postali nova država in državljani drugih republik so ob
               tej zakonitosti postali tujci. Ali je to nestrpnost? Vsem od 200.000, kateri so
               zaprosili, se jim je dalo državljanstvo brez debate. Od 7.000 pozivov, ki jih je
               ministrstvo takrat naslovilo na tiste naslove, od katerih se nihče ni javil, da bi
               uredil svoj status, se je nekaj tisoč pozivov vrnilo z oznako, da je neznan, da je
               odšel, da ga ni. Ostali, samo nekaj sto, so potem na podlagi tega poziva vendarle
               uredili svoj status. In sedaj govoriti, da je ta Slovenija nestrpna, da je
               šovinistična, da je kakorkoli slaba in bi bilo treba popraviti, je nepošteno. Zaradi
               tega menim, da ureditev statusa tistih - in med temi je, priznam, morda tudi kdo, ki
               je takrat na kakršenkoli način nehote ali nenamenoma odšel iz Slovenije in se ni
               mogel vrniti nazaj <stage>(ali je bil kje v ujetništvu, ali ne vem v kakšni situaciji)</stage>, da
               se tem ljudem to omogoči. Vendar, reševanje počez kot predlaga in kot nakazuje ta
               zakon, je pa nesprejemljiv in zaradi tega menimo, da je ta predlog neprimerna osnova
               za nadaljnjo obravnavo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kremžar, imate besedo.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Mislim, da je kolega Jakič ne prvi in ne prvič opozoril na to, kar je
               bistvo cele zadeve in ki jo mi namenoma, hote ali nehote, pozabljamo. Gre za to, da
               so nekateri ljudje hoteli ostati tujci in imeti pravice kot tujci in nič več. In te
               pravice kot tujcem jim je nekdo vzel. In je ustavno sodišče razsodilo, da ni prav
               ravnal, ko jim je vzel te pravice, in da je to treba popraviti. To je bistvo cele
               zgodbe. In to nima - karkoli povezujemo s kakršnimikoli drugimi stvarmi, je to to in
               nič drugega.</p>
               <p>Če povezujemo sedaj te stvari, mislim, da hodimo mimo bistva problema. Če povezujemo
               - in velikokrat je bilo danes slišati, ne samo danes: ubogi naš narod, kaj bo moral
               plačati; slišali smo številke: 600 milijard je bilo rečeno, milijon na družino, kje
               bodo dobili denar<gap n="..."/> Tudi če bi to bilo res, pa ne more biti res zaradi tega, ker ne
               vemo ta hip, kako bo in kaj bo nihče ne ve tega. Tudi če bi bilo to res, gospodje,
               odločbo ustavnega sodišča je treba spoštovati in je ne moremo povezovati s tem, ali
               ta odločba stane dosti ali malo. To je skregano z osnovami prava in pravne države. Če
               bomo mi presojali zakonodajo in izvrševanje odločbe ustavnega sodišča skozi to: ah,
               ta odločba pa stane dosti, ta odločba pa stane malo, dajmo to izvrševati - ne gre
               tako. Tudi tistih - mislim, da je kolega Janša omenil - baje 16 stvari, ki čakajo iz
               odločb ustavnega sodišča, je treba spoštovati in je treba narediti. Je treba
               narediti! In vprašanje, zakaj mi nismo dali pobude, je enako, zakaj niste vi dali -
               če bi, recimo, dodal temu, kar je kolega Janša rekel. Oboji bi lahko dali in
               zahtevali, ampak to ni bistvo. Treba je spoštovati.</p>
               <p>Mimogrede, odškodnine, o katerih govorimo - to ni taksa, to ni kazen, to je denar,
               ki bi ga ta država, če ne bi naredila napake, plačevala do sedaj. In nič več kot to.
               Če bi ti ljudje imeli takrat svoje pravice, če bi ostali tu, bi ta država ta denar že
               izplačala. Lepo prosim, samo, hitro, saj bom hitro končal. Bi ta država to že plačala
               in ne gre za ničesar drugega, kot za to. In skozi to optiko je celo zadevo potrebno
               videti.</p>
               <p>Gre preprosto pa še za nekaj. Tudi ponudbe, ki so bile izrečene, češ, sedaj se bomo
               pogajali in ne vem kaj, so v osnovi nepotrebne, da ne rečem, da tudi govore mimo.
               Zaradi tega, ker vsak od teh bo imel pravico uveljaviti nekaj, če misli, da je
               oškodovan, na sodišču. Nekaj, kar bi zares dobil in česar ni dobil zaradi tega. In
               sodišče bo razsodilo. Če bo sodišče razsodilo, da dobi - ne vem, zaradi tega, ker ni
               dobil otroških dodatkov - toliko in toliko, bo pač toliko in toliko moral dobiti.</p>
               <p>Pri pravni državi ne more iti za barantanje. Ne more in ne sme iti. Zato mislim, da
               dejansko pri tem zakonu, pri tej odločbi ustavnega sodišča gre dejansko tudi, na nek
               način, za zmago prava in pravne države nad politikanstvom in nad slabo politiko.
               Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Besedo ima kolega Kelemina. Nihče drug, samo kolega Kelemina.
               Prosim.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! Sedaj, ob poslušanju teh današnjih razprav nekaterih
               predstavnikov, ki ta predlog zakona zagovarjate z vsemi sredstvi, bi rekel samo to,
               da toliko politikanstva, pa toliko floskul o strpnosti, ljubezni, prijateljstvu, kot
               sem jih danes slišal, že dolgo nisem slišal. In to govorijo predvsem tisti, ki na
               vsakem koraku svojega življenja in dela tako rekoč, teptate Slovence in izkoriščate
               svoj narod. Vprašam tiste, ki zagovarjate ta predlog zakona tako vehementno, kaj je
               hujšega kot izkoriščati svoj lasten narod. In to počnete vsak dan s tem, ko jim ne
               zagotavljate, ker imate vse inštrumente v rokah, niti delovnih mest, niti jim ne
               plačate tistegakar delajo in tako naprej. Skratka, kršenj pravic Slovencev, svojega
               lastnega naroda - kolikor hočete.</p>
               <p>K tej razpravi sem se v bistvu prijavil samo zaradi tega, ker se mi zdi zadeva dokaj
               pomembna. Tudi zato, ker sem živel v tem obdobju in sem nekatere stvari tudi na
               lastni koži doživel. Sem se pa tudi za to sejo pripravil oziroma me je zanimala vsa
               ta tematika, zato sem vse stare zakone iz tega obdobja fotokopiral, pa tudi celo
               vrsto časopisnih člankov od leta 1990 naprej, da bi ja videl, kaj se je takrat
               dogajalo, kaj se je govorilo in tako naprej.</p>
               <p>Dejansko sem ugotovil, da so imeli vsi tisti, ki so takrat bili v Sloveniji, predvsem
               iz drugih jugoslovanskih republik, večkrat vse možnosti, da bi si ta svoj status
               uredili na tak ali drugačen način, vendar tega niso hoteli storiti. Ugotavljam - pa
               vi lahko govorite tukaj, kar hočete danes, in se sprenevedate, kolikor hočete -
               ugotavljam, da predlagani zakon ni nič drugega, kot da hoče nekako izpeljati projekt
               rehabilitacije nekdanjih oficirjev, pripadnikov JLA, ki so se najprej borili proti
               Sloveniji, ki so kasneje z JLA zavestno odšli iz Slovenije, se borili proti Hrvaški,
               potem proti Bosni in Hercegovini in tako naprej, danes pa se jim kolca po slovenskih
               pokojninah. To je temeljna poanta, zaradi katere je ta predlog zakona pred nami.
               Očitno imajo te stare strukture še toliko moči, seveda v povezavi z našimi oblastmi,
               da si bodo uspele izboriti pravice, ki jim prav gotovo nikakor ne pripadajo, predvsem
               tistim ne, o katerih sem govoril, ker v prvi vrsti gre samo za to, da se rehabilitira
               nekdanje oficirje, pripadnike JLA, ki bi radi slovenske pokojnine. Marsikateri
               Slovenec, ki je bolan, ki bi si zaslužil, da gre v pokoj, tega ne bo dočakal verjetno
               nikoli. Nekaterim drugim posameznikom, ki si tega prav gotovo ne zaslužijo, pa bomo
               lepo vehementno za nazaj izplačali desetine milijonov, ne samo za njihove pokojnine,
               ampak tudi druge odškodnine, ki bodo iz tega sledile. Tožili bodo tudi zaradi izgube
               zdravja, zaradi drugih stroškov, ki so jih imeli v zvezi stem, ko niso imeli nekih
               pravic, ki si jih seveda želijo ali jih zahtevajo, in tako naprej. Teh odškodnin bo
               ogromno. Teh zahtevkov bo ogromno, in jaz se samo vprašam, kdo bo vse to plačal. Vi,
               spoštovani državljani, boste to plačali. Vi! Tisti, ki delate ki garate, ki vas
               nekdo, ki ima danes oblast v rokah, izkorišča, zdaj boste pa še plačali dodatno ceno
               za tiste, ki si pokojnin in vseh teh odškodnin, ki jih bodo dobili, ne zaslužijo. Če
               ste tako radodarni - in očitno ste - in tako radi dajete, potem pač tudi to plačajte,
               spoštovani državljani. Na volitvah pa potem spet dajte mandat tistim, da vas bodo
               lahko naprej izkoriščali in da vam bodo lahko še naprej kradli iz žepov tisti vaš
               trdo zasluženi kruh ali pa prispevek, ki vam ga pač dajo za vaše trdo delo. Skratka,
               osebno menim, da bi za rešitev teh problemov morali poiskati druge rešitve, veliko
               drugih rešitev je možnih, veliko drugih rešitev, vendar vi ste se odločili za to, ker
               ni to samo na vašem zelniku zraslo, ampak je zraslo prav gotovo kje drugje in vi to
               morate zdaj uzakoniti, če se hočete obdržati na oblasti. To je definitivno.</p>
               <p>Težko se človek sprijazni s tem, da nekdo, ki je proti državi, se celo s svojim
               življenjem, kot najvišjo vrednoto, ki jo ima na razpolago, bori proti neki državi,
               potem pa od te iste države zahteva pravice in bonitete, ki mu ne pripadajo. To je
               absurd, o katerem bi se bilo potrebno vprašati. Žal, vi ste se tako odločili, jaz
               seveda, osebno tega predloga ne bom podprl, ker nočem biti sokriv za to, da bi iz
               žepov naših ljudi ponovno vlekli tiste zadnje tolarčke, ki jih imajo, ali pa jih
               sploh nimajo, ali pa se bodo zadolževali še naprej, to naše ubogo ljudstvo - vsaj
               nekateri se bodo. Tisti, ki so si nagrabili, pač ne; ostali, ki delajo. Sam tega ne
               bom podprl in tudi krivde za to sramotno dejanje ne bom prevzel. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kelemina. Kolega Školč ima zdaj besedo.</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Za uvod bi le rekel to, da ta zakon ureja, kot tu piše, problem stalnega
               prebivanja tujcev z državljanstvom drugih držav naslednic nekdanje SFRJ v Republiki
               Sloveniji, ki so imeli na dan 23.12.1990 in 25.2.1992 v Republiki Sloveniji
               prijavljeno stalno prebivališče. Da iz tega naslova ni mogoče razprave razširiti z
               namenom, da bi rešili ta problem, na - recimo, kot je bilo rečeno - tiste, ki so
               bivali v Sloveniji v času, recimo, nacistične okupacije oziroma fašistične okupacije,
               in bi lahko, kot je eden od naših kolegov v začetku rekel, potem tudi oni bili tisti,
               ki bi<gap n="..."/> Prosim, gospod Jerovšek<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ni polemike iz klopi. Kolega Školč ima edini besedo. Prosim.</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Mislim, da se nanaša točno na določeno populacijo in s tega vidika se mi zdi
               smiselno to povedati, čeravno bi pričakoval od ljudi, ki o tem razpravljajo, da
               preberejo vsaj naslov zakona, če že ni prave volje razpravljati o materiji.</p>
               <p>Moj nastop je bil v začetku pravzaprav pripravljen na drugačen način, ampak bom to
               minutažo izkoristil za to, da poskušam v dobri veri nekatere od teh napačnih trditev
               ovreči. Eno sem že, ko sem povedal, na kakšno populacijo se to nanaša. To pomeni, da
               tudi odpade strah kolega Janše, da bi lahko s tem nekdo pridobil potencialno nove
               volivce. Če bi prebrali zakon, bi videli, da v tem primeru ne gre za to, ampak da gre
               za to, da tisti ljudje, ki so, kot - bom rekel - na ministrstvu spretno govorijo,
               bili preneseni iz enega registra v drug register, pridobijo pravice tujcev.
               Pravicetujcev pa pomenijo marsikaj, sigurno pa ne pomenijo tega, da lahko volijo
               poslanke oziroma poslance v državni zbor, predsednika republike itn. Ne bi govoril o
               specifiki lokalnih volitev, da se ne bi v to zapredali.</p>
               <p>S tega mesta je zato le potrebno ugotoviti, da so ti argumenti, ki strašijo pred
               ureditvijo tega vprašanja, zelo politikantski. Politikantsko je tudi to, da v nekem
               smislu uporabljamo ime najbolj izpostavljenega vojaka, nekdanjega delegata združenega
               dela, kot tisto ime, ki je hkrati sinonim zavse te 18 tisoč, recimo, potencialnih
               novih tujcev. To se mi zdi, da je narejeno z nekim računom, češ, vsi ti so se borili
               proti Sloveniji. Zelo nerodno je tudi, ko se za nazaj jemlje ljudem pravica do
               njihovega mnenja do političnega nastopanja. Tukaj se večkrat citira znana deklaracija
               za mir, ki jo kolegi iz bivše socialdemokratske stranke striktno označujejo kot
               deklaracijo za razorožitev. Moram reči, da je ta deklaracija bila podpisana takrat
               tudi s strani večine članov predsedstva Republike Slovenije;da je veliko število
               ljudi, med njimi tudi sam, ki so za zaključne akte glasovali<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jerovšek!</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Gospod Jerovšek! Jaz bi vas res prosil, če zdržite toliko, da lahko v miru govorim,
               ker rad z vami polimiziram, kadar zastavite vprašanje, na katero je pač mogoče
               odgovoriti. Vsekakor pa si upam trditi, da tiste ljudi, ki so v 80-ih letih formirali
               to iniciativo za kontrolo vojske, za demilitarizacijo mest, ki so imeli različne
               miroljubne pobude, ki so se nenazadnje zbirali na Roški pred vojaškim sodiščem ali
               pa, če hočete, demonstrirali za človekove pravice, da jih je nemogoče označiti - in
               neodgovorno - označiti za nasprotnike slovenske države.</p>
               <p>Če se vračamo nazaj, potem je potrebno le povedati, da vsa ta gibanja, ki so bila
               uperjena proti vojski in vojaštvu in takrat je - za tiste, ki tega ne vedo, le
               potrebno povedati, da Slovenija ni imela svoje lastne vojske, imela pa je problem s
               samopašnostjo - bom rekel - jugoslovanske vojske v kompletnem prostoru, da so to bili
               ljudje, ki so, po mojem, razprli prostor demokracije in da je bilo to enakovredno, če
               ni bilo predpogoj, za formiranje zahtev po nacionalni državi.</p>
               <p>Te ljudi metati v koš, da so bili proti - vključno z mano, ki sem veljal do leta
               1992 za<gap n="..."/> ne vem, takrat nasprotnika oziroma kaj smo bili: sovražniki JLA in
               meščanska desnica, to se mi zdi na nek način hecno, je pa dopustno. Ampak problema ne
               pojasnjuje, problem pa je v tem, da v 90-ih letih oziroma ko je ta zakonodaja nastala
               in o tem, seveda, tudi v obrazložitvah ni glasu, je nastala tako imenovana pravna
               praznina. In drugo, da je ministrstvo za notranje zadeve ravnalo kasneje nezakonito.
               In iz tega ven je trebna, pač, delati popravke in iz tega ven je treba ministrstvo
               pozvati, <stage>(se opravičujem predsednik, bom dokončal misel takoj)</stage>, iz tega ven je treba
               seveda pozvati, dase le tudi imenuje - bom rekel - odgovorne za te stvari, če se na
               drugi strani imenuje vsakega posebej, ki je podpisal kakšno deklaracijo. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega dr. Brejc ima sedaj besedo. Prosim.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Hvala lepa, gospod predsednik. Slovenija je civilizirana država in mora urediti tudi
               kakšno napako, ki jo je storila v preteklosti. Seveda je Slovenija naredila veliko
               napak, če ne drugega, nas je na to opozorilo ustavno sodišče z vsaj 16-imi odločbami,
               za katere naši kolegi v Liberalni demokraciji nimajo pravega posluha in se jim ne
               zdijo nič pomembne, čeprav so za mnoge naše ljudi, državljane in državljanke
               Republike Slovenije, še kako pomembne. Ampak tam pravna država ni nič posebnega
               oziroma ni tako pomembna, ko gre za ta zakon, pa govorijo nekateri o zmagi pravne
               države in tako naprej. Torej, taka dvoličnost meče slabo luč na tiste, ki to
               govorijo, in obžalujem, da na tako, bi rekel, nekako slab način prikazujete svoj
               odnos do pravne države.</p>
               <p>Zakaj mene ta zakon nekako ne prepriča in zakaj jaz mislim, da je potreben
               temeljitega premisleka in v taki obliki tudi zavrnitve? Kdo naj bil dobil po tem
               zakonu pravico, je bilo danes že večkrat rečeno, in jaz tega ne bi ponavljal. Bi pa
               želel govoriti o 5. členu tega zakona, ki govori o zavrnitvi izdaje dovoljenja. Vseh
               pet alinej govori o pravnomočnih sodbah, ki so seveda nekaj čisto normalnega v
               normalnih okoliščinah. Toda mi vsi dobro vemo, da niti v Sloveniji nismo mogli
               pravnomočno obsoditi ljudi, ki so evidentno delali proti Sloveniji v času
               osamosvajanja. Da nimamo podatkov o tem, kaj so počeli ljudje, ki so bili tega in
               tega dne stalno prijavljeni tukaj pa so potem šli - kot oficirji JLA, recimo, v
               jugoslovanski armadi na strani tistih, ki so počenjali zločine, na eni, drugi, tretji
               strani - ne vem kje vse, v Bosni, na Hrvaškem in še kje. Skratka, teh podatkov ni in
               iz tega tudi ni mogoče razbrati, da so ti podatki pomembni. Jaz verjamem, da bi se
               dalo to bistveno bolje napisati.</p>
               <p>Nadalje moram reči, da mene prav nič ne motijo ljudje, ki so bili tega dne ali na
               tista datuma, ki sta zapisana v zakonu, v Sloveniji, pa so potem zaradi osebnih stisk
               odšli. Tudi če je bilo pri tem malo špekulacije z, recimo, dedovanjem na Hrvaškem ali
               kakšno tako stvarjo. To so za mene normalne življenjske situacije in mi moramo to
               razumeti, čas je bilo zelo napet in mnogi Slovenci so takrat - ne mnogi, ampak kar
               precej jih je živelo na avstrijski strani v času, ko so se tu dogajale vojaške
               aktivnosti. Se pravi, ne gre za te ljudi, ki so po večini še slabše izobraženi
               oziroma so opravljali številna dela, ki so pač v Sloveniji nižje vrednotena. Ne gre
               za te ljudi, ampak gre predvsem za ljudi, ki so imeli aktivno vlogo v jugoslovanski
               armadi. In v 5. členu, če ne drugega, bi moralo to pisati, recimo - prosim, ker je to
               prva razprava, si lahko dovolim formulacijo, ki mogoče ni najboljša, ampak recimo -
               oficirji JLA, ki se niso v tistem času odzvali na poziv predsedstva Republike
               Slovenije, da v roku prestopijo na našo stran. Torej, kdo tega ni takrat naredil, pa
               je bil še naprej oficir JLA, je šel v Bosno ali na Hrvaško, ta se je s tem dejstvom
               odrekel in izgubil vse pravice iz tega zakona. Ali pa, recimo, takrat sem bil
               direktor varnostno-informativne službe in vam lahko povem, da so mnogi ljudje
               sodelovali z jugoslovansko armado iz tega sklopa, kar je bilo, seveda, čisto normalno
               zame, ker smo pač vedeli, kdo je kdo v Sloveniji, saj Slovenija je majhna država.
               Vendar ne zdi se mi pa prav, da bi zdaj ti ljudje, ki so delali proti nam, čeprav so
               bili tajni agenti, sodelavci, pa tudi člani teh varnostno-obveščevalnih organov
               jugoslovanske armade, da bi pa ti ljudje zdaj imeli to pravico. Oni so vendar delali
               proti nam! Mi jim pa zdaj dajemo pravico za nazaj. Mi smo jih pozvali, naše
               predsedstvo jih je pozvalo: prestopite v tem času. Pa niso hoteli prestopiti. Delali
               so naprej proti nam, odšli, delali v tujini ne vem kaj, o tem ni nobenih dokumentov,
               kaj so počeli. Zdaj pa Slovenija mirno reče: seveda,dobrodošli! Ja, kaj pa, če je kdo
               od teh ljudi na seznamu, recimo, ki ga bo sodišče v Haagu prej ali slej dokončalo?
               Jaz tega seveda ne vem, ne trdim, da je kdo od teh ljudi, ampak ta zakon omogoča - če
               zdaj ironiziram ta 5. člen. Po tem zakonu niti Karadžić niti Mladić, če bi bila tukaj
               registrirana, če bi imela stalno prebivališče takrat na začetku - onadva bi se mirno
               lahko vrnila in imela pravico do stalnega bivališča v Sloveniji. Ker je zadeva tako
               napisana. Ker nista bila pravnomočno obsojena, ker nista - mi vemo, kaj naj bi
               delala, ampak sodbe ni. In ne vem, koliko je še teh dogodkov v tujini, ki so jih
               ljudje lahko storili. Ne rečem, da so jih, ampak če so jih storili, mi tega ne vemo,
               in zakon to dopušča. To se pravi, zakon je v tem pogledu invaliden.</p>
               <p>Mislim, da je tudi to, na kar je kolega Cukjati opozoril, vredno premisleka. Potem v
               4. členu, v prvem odstavku, zadnja vrstica pravi <q>"v neprekinjenem trajanju ni trajala
               dlje kot leto dni"</q>. Leto dni je dolga doba. Dostikrat so se naši kolegi tule na tej
               strani malo ponorčevali, češ, tale naša vojna je bila pa res kratka, pa sploh ni bila
               vojna, pa ono pa tretje pa četrto. Prav, prav! Samo potem dajmo tudi temu primerno
               rok skrajšati. Namreč, če se nekdo, kot sem že rekel - namenoma to ponavljam - ni
               odzval na poziv predsedstva Republike Slovenije, odšel v tujino, eno leto počel bog
               ve kaj tam, in ima zdaj pravico priti nazaj, imeti vse pravice in ne vem kaj. To ni v
               redu. Ta rok je absolutno treba skrajšati. Človek gre za nekaj mesecev, premisli o
               stvari in se vrne, če se odloči tako. Ne pa, da bomo zdaj odpirali tu neke dolge
               roke, ki so naravnost neverjetni. Če bi bila ta vlada, ki je ta zakon pripravila,
               tako dobra do lastnih državljanov, bi se nam cedila med in mleko, ker polovice stvari
               ne bi rabili. Tako pa, poslušajte, tu ni treba praktično ničesar imeti za to, da
               pridobiš pravice iz tega naslova.</p>
               <p>Zakon tudi v formalnem pogledu ni v redu. Trditi o teh finančnih posledicah - saj je
               bilo danes že rečeno -, da <q>"zakon drugih posledic kot povečan obseg dela pristojnih
               organov ter morebitnega povečanega dela sodišč splošne pristojnosti v primeru
               vlaganja odškodninskih zahtevkov, česar pa glede na število možnih tožb ni mogoče
               predvideti, ne bo imel"</q>. Ja, poglejte, lepo vas prosim! To je norost! Mi že danes
               vemo, da slovenska sodišča v tožbenih zahtevkih slovenskih državljanov zavlačujejo
               postopke, zato ker vedo, da bi morali slovenskim državljanom približno dva proračuna
               dati iz tega naslova, pa sodišča tega dela ne opravijo. To dobro vemo! Se pravi, do
               lastnih državljanov smo pa trdi. Zakaj taka benevolenca? Tu bi morali zelo jasno
               povedati, kako je s temi posledicami. In jaz verjamem, da je pravno zelo sporno, če
               rečem, da bi morali v enem od zadnjih členov zapisati, da priznanje tega statusa za
               nazaj ne pomeni nikakršnih drugih pravic, materialnih, odškodninskih, ne vem kakšnih.
               Jaz verjamem, da je bila ta določba pravno sporna, vendar mislim, da bi jo bilo treba
               doreči, razmisliti kako tako formulacijo oblikovati, da bi zdržala preizkus. Dvomim,
               da pritej zasedbi ustavnega sodišča, ampak mogoče pri kakšni drugi pa.</p>
               <p>Tako mislim, da je tudi v formalnem pogledu zakon pomanjkljiv in ne vzdrži resne
               presoje, zato ga zato tudi ne bom podprl.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Sušnika ne vidim v dvorani, tako da vabim k besedi kolega Tanka. Želite
               besedo? Prosim. Za vami še kolega Rupar in državni sekretar.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo. Danes smo tukaj večkrat slišali, da predstavniki te politične
               opcije, kateri pripadam, da smo ksenofobi, da smo nenaklonjeni, ne vem, tujcem in
               tako naprej. Mislim, da večina v tem državnem zboru do tega dela politične opcije,
               kateri pripadamo, zganja precej hudo fobijo in precej hud odpor, in mislim, da bi
               morali tudi po tej plati nekoliko dozoreti in gledati na te stvari nekoliko drugače.
               S tem zakonom, ki je sedaj v proceduri, se poskuša urejati razmere, ki so posledica
               vojnih in tudi povojnih dogodkov. In izbrisani so kategorija ljudi, so ljudje, ki
               spadejo v obdobje vojnih in povojnih dogodkov v času osamosvajanja Slovenije.</p>
               <p>Zato je smiselno, da bi se problemi, ki se nanašajo na te vojne in povojne dogodke,
               urejali analogno in na podoben način, kot se urejajo in kot so se uredili problemi
               vojnih in povojnih dogodkov po letu 1945 oziroma ob letu 1945. Tisto obdobje je
               urejeno s tremi zakoni, in sicer z zakonom o žrtvah vojnega in povojnega nasilja, z
               zakonom o popravi krivic in z zakonom o skladu za poplačilo škode žrtvam vojnega in
               povojnega nasilja. Skratka, imamo izkušnje imamo področje, ki je že na nek način
               urejeno, kako, je drugo vprašanje, vendar urejeno je in mislim, da bi se dalo problem
               izbrisanih urediti tudi z dopolnitvijo oziroma z novelami obstoječih zakonov, ki
               urejajo to področje. Mislim to predvsem zaradi tega, da se z novimi zakoni ne uvajajo
               dvojna merila, kajti, večino problemov ali del problemov, ki se nanašajo na te vojne
               zadeve, je tam urejenih, je normiranih in tudi ovrednotenih in mislim, da bi bilo
               primerno, da se te stvari tudi na tak način uredijo.</p>
               <p>Rad bi opozoril, da je šlo v tistem prvem primeru za nekoliko hujše probleme, kajti
               tisti ljudje so bile žrtve tudi represije, tudi izgubili so premoženje, bila jim je
               odtujena svoboda; v bistvu niso imeli nobene izbire. Tem ljudem, o katerih se danes
               pogovarjamo in jih vodimo pod imenom izbrisani, pa je bila dana možnost oziroma
               povabilo, da se sami vključijo v oblikovanje institucij te države, da se vključijo v
               izgradnjo te države, vendar te priložnosti niso izkoristili. Mislim, da so se za ta
               korak odločili zavestno - ne pod prisilo, ampak zavestno - in zavedali so se tudi
               problemov in težav, ki jih lahko te stvari tudi s seboj prinesejo. Nekateri od teh,
               kot je bilo že rečeno, so se izselili, nekateri - to govorim predvsem za oficirje -
               so odšli z armado in so se borili na bojiščih na Hrvaškem, v Bosni in še kje,
               skratka, odšli so na začasno delo v tujino in se sedaj skozi ta zakon poskušajo
               vrniti in izkoristiti bonitete, ki naj bi jih ob tem imeli. Govori se o relativno
               zelo visoki številki, o okoli 600 milijardah tolarjev odškodnin, to je znesek, ki
               prestavlja celotno vrednost avtocestnega programa, ki ga delamo 10 let ob vseh
               težavah in eno podobno odškodnino, če bo uveljavljena v številkah, kot je bilo
               večkrat napovedano, pomeni, da smo tej skupiniljudi neki način podarili tudi
               avtoceste, če bo prišlo do poravnave oziroma do polovičnih zadev, do polovičnega
               zneska, skratka, en krak avtocestnega križa. V tem primeru lahko govorimo na neki
               način tudi o samo izbrisanih in samo izseljenih osebah, kajtiti, ki so odšli so se
               sami brez prisile odločili za ta korak in jih ni nihče silil za to, da odidejo.</p>
               <p>Rad bi samo še eno stvar povedal. Tu se na neki način zelo nekako vehementno z
               velikim navdušenjem velika večina opredeljuje do tega zakona in do posledic, ki bo ta
               zakon prinesel, gre pa v vsakem primeru za velike milijarde.</p>
               <p>V naslednji točki bomo obravnavali tudi zakon, ki ima finančne posledice, sicer
               bistveno manjše. Nanaša se pa prav tako na armado 100 000 srednješolcev in vajencev,
               ki jim ta država ni zagotovila ustreznih pravic, ki bi jim pripadale v procesu
               izobraževanja. In videli bomo, če bo opcija, ki ji večina pripada, prav tako
               navdušena do podpore temu zakonu, ki naj bi tem otrokom zagotovila pravice, ki bi jim
               že zdavnaj morale biti urejene. Sem za to, da se krivice popravijo - in to pri vseh
               tistih, ki so jih utrpeli -, vendar pod pogoji, ki že veljajo v tej državi, ne pa pod
               nekimi izjemnimi pogoji. Mislim, da ta zakon prinaša neko posebno ekskluzivno
               rešitev, daje možnost za te ekskluzivne stvari in zato ga tudi ne bom podprl. Hvala.
           </p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Tanko. Kolega Rupar je zadnji od govornikov v splošni razpravi,
               potem bomo slišali še državnega sekretarja in ste edini, ki imate besedo. Prosim.</p>
            </sp>
            <sp who="SDZ3:RuparPavel">

               <speaker>PAVEL RUPAR:</speaker>

               <p>Hvala lepa. Bom moral kar pohiteti. Spoštovane kolegice in kolegi! Obsojam vsakršne
               pomisleke in napade na drugače misleče, kot je misleča Liberalna demokracija in njeni
               dve, bom rekel, podporni stranki, če razmišljamo čustveno, če razmišljamo drugače, če
               razmišljamo z očmi tudi drugih državljanov, ki niso zgolj volivci ali pripadniki teh
               treh strank, ki ta zakon podpirajo. S tega vidika morate, seveda, to reakcijo povesem
               razumeti. Razumeti morate ljudi, ki so v času osamosvojitve v uniformah Jugoslovanske
               ljudske armade korakali in rovalili zoper te iste ljudi in jih danes vidite v prvih
               vrstah in od teh istih ljudi zahtevajo pravico in ne vem neko odškodnino, ne vem kaj
               vse. Morate razumeti ljudi, da čustveno odreagirajo, da so jezni. In s tega vidika
               jih ne morete obsojati, da so - ne vem, kaj ste tu vse poudarili -, nestrpni, neka
               nova nestrpnost, da so potem neki šovinisti, rasisti celo in tako naprej. Torej,
               niso. So zgolj popolnoma normalni, čustveni ljudje, ki odreagirajo predvsem zato, ker
               sami čutijo, da se jim godi krivica. Ta krivica je bila v tej Sloveniji slovenskim
               državljanom povzročena kdo ve kolikokrat, pa nihče ali vsaj jaz ne pomnim, da bi se
               kdo tako hudo zavzemal za te ljudi, izpostavljal človekove pravice, njihove pravice,
               kot se to dogaja zdaj za te ljudi, ki hodijo v prvih vrstah nekdaj bivših, agresorjev
               in okupatorjev te slovenske države in iščejo svojo pravico.</p>
               <p>Seveda obsojam tudi vse tiste, ki nas kakorkoli drugače obsojajo, tako kot nek
               univerzitetni profesor in bivši ustavni sodnik, gospod Krivic, imenuje poslanca
               Ruparja za neandertalca in tako naprej. Mu ne bom odgovarjal. To je bilo napisano
               enkrat v Pismih bralcev. Vem, da me posluša na balkonu, zato mu pa samo povem, da ne
               bom odreagiral s podobnimi žalitvami zoper njega, ker glejte, če nekdo nekomu v tem
               sodobnem svetu očita, da je neandertalec, potem z univerzitetno profesijo oziroma
               nazivom po moji oceni sodi v razvojno stopnjo mnogo, mnogo pred neandertalce. Ampak,
               dobro, to je druga zadeva.</p>
               <p>Moje osebno mišljenje. Gre tudi za ljudi, ki jim je treba popraviti krivico. To je
               čisto dejstvo in resnica. Večina tistih pa, ki smo jih videli na ekranih, tu, pred
               parlamentom, ki protestirajo in zahtevajo pravico, je pa špekulantov. To pa trdim -
               špekulirajo. Škoda je, da v tem zakonu ne bomo preverjali, kdo od njih je zahteval
               državljanstvo Srbije, Hrvaške, Bosne. Zelo veliko njih je vmes, pa tam niso uspeli
               ali pa se jim finančno ni splačalo. In so seveda zdaj udarili tu, v Sloveniji, češ
               <q>"bili smo ovde, evo sad čemo dobiti još neke pare od te države"</q>. In se dobi nek
               nesrečni Krivic, ki jih enostavno zastopa - ne zastonj. Takoj podprem ta zakon in vse
               zakone na podlagi tega v prid tem ljudem, če stopijo pred občestvo slovenskega naroda
               in rečejo, odpovedujemo se vsakršni odškodnini za nazaj, odpovedujemo se ne vem
               katerim privilegijem, s katerimi zdaj mahajo, da jim pripadajo. In takoj podprem
               zakon, če stopi Krivic pred to občestvo in reče: <q>"Ja, branil jih bom brezplačno."</q>
               Nihče od teh ljudi ne bo in ne zahteva nič zavoljo tega, da bi bil vpisan v register.
               Vsi zahtevajo od te države zgolj eno - in to je denar. In zdaj smo na pragu tiste
               čustvene reakcije Slovencev, slovenskih državljanov, tudi Bosancev, Hrvatov in Srbov,
               ki so slovenski državljani, pa so izgubili stanovanja po denacionalizaciji, so
               izgubili zaposlitve, so izgubili socialne dodatke, nimajo pravic niti za osnovno
               življenje. Zdaj razumite te ljudi, kako oni reagirajo na te, ki zdaj na vsem lepem
               zahtevajo popravo krivic, slovenska država, Liberalna demokracija, ki je na vladi, pa
               te krivice tem slovenskim državljanom nikdar ni poravnala. Nikdar! In nikdar nisem
               slišal enega politika iz vrst LDS ali vlade, da bi rekel <q>"ja, oprostite, brezposelni
               v tovarni Tam, v tovarni Bombažne predilnice in tkalnice"</q> - ne vem, tisoč firm je šlo
               v pogubo, tisoč ljudi je brezposelnih - da bi se eden od vas zavzemal za človekove
               pravice in dostojno življenje teh ljudi. Zdaj razumite njihovo čustveno reakcijo,
               kako se počutijo, ko vam tu pred parlamentom z neko glasbo, zgolj zato, da <stage>(to je
               bilo na seji odbora, ko smo poslušali <q>"lepu srpsku, ovaj, muziku"</q>)</stage> vpijejo, da hočejo
               imeti svoje pravice ali v enačaju, hočem denar! Denar od te države, češ, vzela mi ga
               je, ker za časa osamosvojitve nisem upal biti državljan, nisem želel biti državljan
               hotel sem ostati tujec, ampak sem delal v tuji državi, zdaj se pa vračam po svoj
               kredit, ali po svoje denarje, ali česa. Naj pridejo tu pred slovensko občinstvo, še
               enkrat povem, in še enkrat ponavljam, in naj se odpovejo vsem finančnim zahtevam, ne
               pa da barantajo tukaj na fifty-fifty, naj pride še Krivic tu pred nas, in naj reče,
               ljudje moji, samo vpišite nas za nazaj, vpišite nas v register, od te države ne bomo
               zahtevali nobenih odškodnin, pa bodo vsi kolegi za menoj takoj podprli ta zakon, če
               ne gre za špekulacijo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir v dvorani. Prosim, da sedaj na razpravo odgovori še gospod državni sekretar, dr.
               Bugarič. Vi boste zadnji, ki boste imeli besedo, glede na omejitev časa. Prosim, pet
               minut imate.</p>
            </sp>
            <sp who="SDZ3:BugaričBojan">

               <speaker>DR. BOJAN BUGARIČ:</speaker>

               <p>Spoštovani predsednik, najlepša hvala za besedo, spoštovane gospe poslanke,
               spoštovani gospodje poslanci. Moj namen je bil odgovoriti na vsa vaša vprašanja in
               pripombe, kar je seveda nemogoče v tem času. Zato se vnaprej opravičujem tistim, ki
               jih bom izpustil iz tega seznama. Pisal sem si vse pripombe in bom skušal odgovarjati
               zgolj na nekatere. Nekatere pripombe so se ponavljale, tako da nanje ne bom
               odgovarjal dvakrat.</p>
               <p>Nekatere so take, da bom nanje poskušal odgovoriti s splošnim odgovorom, kajti
               zadevale so v podobno vprašanje. Prvič, kar so tudi že številni poslanci, ki so
               odgovarjali v medsebojni repliki, jasno odgovorili, ena tema, ki se je vlekla čez
               celotno razpravo, je teza, da zato, ker nekdo ni sprejel državljanstva, da je zato
               lahko upravičeno bil sankcioniran na način, kot se je to zgodilo. V mednarodnem pravu
               ne obstaja obveza sprejeti državljanstvo. Če je to bila pripomba, da spadamo v tisti
               krog držav - moje strokovne službe pravijo da je recimo Bosna ena taka država, ki je
               prisilila vse svoje ljudi, da so sprejeli bosansko državljanstvo, potem verjetno ne
               želimo biti to, ker mislim, da smo normalna, moderna, liberalna, demokratična država.</p>
               <p>Drugo vprašanje pa je, ali ima država pravico določiti pogoje, pod katerimi nekdo
               postane tujec. Seveda, nedvomno ima to pravico, ampak ves problem je bil samo v tem,
               da je te pogoje določila na način, za katerega je ustavno sodišče trikrat odločilo,
               da niso bili skladni z ustavo. in to moramo popraviti. Vsa druga namigovanja in
               podtikanja vladi, da s tem ustvarja ne vem kakšna telesa in volilne in ne vem kaj, so
               tudi že sami poslanci v razpravi odgovorili. Mimogrede, ti ljudje ne bodo imeli
               volilne pravice glasovati na volitvah za ta visoki zbor Zato je odveč razpravljati.</p>
               <p>Moram priznati, da so nam nekako najbolj v pomoč pripombe, kot jih je podal gospod
               Brejc, čeprav se z njimi v večini ne morem strinjati, ampak bi vsaj poskušal biti
               konstruktiven in podal predloge, kako naj drugače formuliramo člene. Kajti v
               razpravi, ali to naj naredimo ali ne, težko sodelujem.</p>
               <p>Večina razprav je šla v to smer, ali naj spoštujemo odločbo ustavnega sodišča ali ne.
               Recimo, gospa Zupan je rekla retroaktivnost ali je to pravšnja ureditev. Ja, takšno
               ureditev predlaga, zahteva ustavno sodišče. Ne vem, kaj naj tu dodam.</p>
               <p>Gospod Peče je sploh proti temu, on je jasno povedal, da je proti odločbi ustavnega
               sodišča. Glede na to, da smo rekli, da je predsednik vlade rekel, da bomo to odločbo
               spoštovali, težko tu karkoli drugega odgovorim, kot da odločbe ustavnega sodišča
               spoštujemo. Gospod Petan je potem dodal, da bi bilo treba reševati od primera do
               primera. Ta drugi zakon je ravno to, od primera do primera. Če menite, da smo te
               stvari neustrezno uredili, nam povejte, kakšna rešitev se vam zdi boljša. Recimo,
               gospod Brejc je podal vsaj dve formulaciji in povedal, kako naj bi se to glasilo.
               Obenem pa, ne vem, ali namenoma ali slučajno spregledal, ko govori o tem, da 5. člen
               vsebuje dikcijo zgolj pravnomočno obsojeni, da razni Karadžiči in Mladiči, kot se je,
               upam bolj metaforično izrazil, da pridejo tudi po to dovoljenje. Jaz ne vem, ali se
               je potrudil, samo malo naprej bi prebral ta isti člen, kjer govorimo o pravnomočno
               obtožnici, ne pa o pravnomočno obsojenih, in da je izrecno omenjeno celo mednarodno
               in vsa sodišča. Tako to seveda nikakor ne pride v poštev.</p>
               <p>Potem gospod Jerovšek je spet uporabil tezo, da zato, ker nekdo ni zaprosil za
               državljanstvo, da je prav, da se je tako zgodilo. V mednarodnem pravu ne obstaja ta
               dolžnost, razen če kdo pozna kakšno novo pravilo ali konvencijo, po kateri bi morali
               vsi sprejemati državljanstvo neke države. V državi je normalno, da so nekateri
               državljani, nekateri tujci. Če naj nekateri postanejo tujci, je pa seveda država
               dolžna zapisati tak zakon, ki normalno omogoča, da si nekdo pridobi dovoljenje za
               tujca. Žal je potrebno vse to zdaj ponavaljati.</p>
               <p>Gospod Kelemina je rekel, da ima lep kupček, da je vse natančno pregledal. Če bi
               natančno res prebral zakon o tujcih iz leta 1992, 13. in 16. člen, bi natančno
               ugotovil, da tudi tisti, ki si je hotel urediti, takrat ni mogel, ker je bil
               predpisan rok treh let. Recimo, cela velika skupina sploh ne bi mogla, vsi tisti, ki
               so bili registrirani šele od leta 1990. Zakon je predpisoval pogoj, ki ga je nemogoče
               izpolniti. Vlada ga je, zanimivo, s sklepom kasneje popravila, kar se sicer ne počne,
               kajti s sklepom ne popravljamo zakona, ampak se je zakon interpretiral tako, da so
               tudi ti lahko pridobili.</p>
               <p>Glede osebnih stisk, tudi pripomba gospoda Brejca, ko je citiral 4. člen, ki govori:
               <q>"če je tujec zapustil Republiko Slovenijo zaradi življenjske stiske"</q>, in je v
               nadaljevanju lepo navedeno, primeroma, iz strahu pred prisilno odstranitvijo iz
               države zaradi pravno neurejenega položaja tujcev v Republiki Sloveniji. Zelo jasno je
               povedano, kar tudi pravi odločba ustavnega sodišča. To ni kar tako, neka stiska, kot
               ste vi rekli, zato ker si je šel neke posle urejat v tujino.</p>
               <p>Omenili ste rok eno leto. Ne vem, če ste prebrali odločbo ustavnega sodišča, ki
               postavlja to kot minimum. Tako sedaj, če predlagate, da gremo mimo odločbe, je to
               spet tista razprava katere se žal ne morem udeležiti. Vi poslanci nedvomno imate to
               pravico drugačnega mnenja od odločbe, ampak če se pogovarjamo o zakonu in istočasno
               pravite,da je potrebno stvari reševati od primera do primera, potem bomo najbolje
               stvar uredili, če vaše pripombe usmerite v to smer, da nam poveste, kako naj dikcije
               spremenimo tako, da bodo drugačne, ustreznejše.</p>
               <p>Gospod Janša je omenil primer Aksentijevića. Aksentijević je izgubil državljanstvo že
               pred izbrisom in ne sodi sploh v to kategorijo. Da zaključim. Rad bi povedal, da se
               tukaj vlada strinja se tem, ko pravite, da če je nekdo deloval proti tej državi, da
               ne sme dobiti pravic po tem zakonom<gap n="..."/> Se strinjamo. Ampak to je treba potem
               izpeljati po ustreznem postopku. Zato smo zapisali določbe o pravnomočni obsojenosti,
               o različnih kaznivih dejanjih in dajmo na ta način to preprečiti. Ne pa z nekimi
               pavšalnimi ocenami, za katere nimamo dokazov. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Čas za obravnavo te točke se je iztekel. Sem in tja je bila razprava na preizkušnji,
               ampak smo jo vendarle v nekem razumnem okviru pripeljali do konca. Državni zbor bo
               odločal o predlogu sklepa, ali je zakon primeren za nadaljnjo obravnavo danes, ob 22.
               uri in 5 minut. Do takrat bomo to točko dnevnega reda prekinili.</p>
               <p>Nadaljevali bomo z <title>22. TOČKO DNEVNEGA REDA - S PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SUBVENCIONIRANJU ŠTUDENTSKE PREHRANE.</title> Ta
               razprava bo trajala do dvajset minut čez šesto, torej dve uri in 5 minut. Začela jo
               bo vlada oziroma začel jo bo kolega Tanko, ki je predlagatelj zakona. Dajem mu besedo
               za dopolnilno obrazložitev zakona. Na voljo ima 10 minut.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Gospod Tanko ima besedo.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala lepa za besedo. Želim vsem lep pozdrav! Zakon, ki sem ga vložil v proceduro,
               ureja eno izmed najbolj očitnih in bolečih belih lis na področju izobraževanja, ki jo
               oblasti niso bile sposobne urediti niti v skoraj pol stoletja trajajoči novi
               Jugoslaviji, niti v več kot desetletju obstoja samostojne Slovenije. Prehrana
               vajencev in dijakov je neprimerno urejena in slabo organizirana že več kot 50 oziroma
               že skoraj 60 let. Verjamem, da so se v tem dolgem obdobju pojavili tudi prebliski, da
               bi vajencem in dijakom omogočili bolj sistematično, urejeno in poceni prehrano,
               vendar potreben in zadosten korak ni bil storjen nikoli. Nazadnje smo bili takim
               pobudam priča ob sprejemanju novele zakona o organiziranju in financiranju vzgoje in
               izobraževanja, s katero smo poskusili bolje in učinkoviteje urediti šolske prevoze,
               vendar dlje od verbalnih opozoril takrat ni prišlo. Tukaj je potrebno izreči kritiko
               vladam in nekaterim ministrstvom, ki kljub temu, da so poznali in še poznajo
               prehranjevalne problemein težave šolajoče mladine, niso storili dovolj, da bi omilili
               težave in zagotovili subvencioniran vsakodnevni topli obrok vsem vajencem in dijakom.
               Predvsem veliki problemi spremljajo podeželsko mladino, ki se je prisiljena voziti v
               oddaljene šole in vsak dan izgubijo še dve ali celo več ur samo na prevozih. Lahko
               smo razočarani ne samo nad delovanjem ministrstva, pristojnega za šolstvo, ampak tudi
               na delovanje ministra in ministrstva za zdravje, ki je vložilo izjemne napore za
               rešitev nekaterih marginalnih problemov slovenske družbe, na primer umetnemu
               oplojevanju samskih žensk na stroške davkoplačevalcev, povsem pa prezrlo težave
               armade 100 tisočih srednješolcev. Zagotovo pušča tri ali - štiriletno - pomanjkljivo
               - prehranjevanje v najobčutljivejšem - obdobju - odraščanja - nepopravljive
               zdravstvene in druge težave. Prve so se ponavadi pokazale že na <q>"štelungi"</q>, saj je
               bilo zdravstveno stanje rekrutov porazno, v zrelejših obdobjih pa se soočamo predvsem
               z visoko bolniško in krajšo življenjsko dobo.</p>
               <p>Pred seboj imamo novelo zakona o subvencioniranju študentske prehrane, v kateri
               predlagam, da se tudi vajencem in dijakom omogoči oziroma zagotovi subvencioniran
               topli obrok, in to pod enakimi pogoji, kot so te zadeve urejene za študente. Ob tem
               je potrebno povedati, da je srednješolska mladina dnevno odsotna zdoma od 6 do 9 ali
               celo 10 ur, vozači še več, da imajo srednješolci obvezen urnik in da imajo večinama
               smo 20-minutni odmor za malico in so zaradi tega že v bistveno slabšem položaju kot
               študentje ni kot drugi državljani, na primer zaposleni. Potrebno pa je poudariti, da
               se šole zelo trudijo, da bi svojim dijakom nudile dobre pogoje in marsikje izberejo
               tudi dobavitelja hrane, vendar za razrešitev tega problema samo dobra volja ni
               zadosti. Za rešitev večjega dela težav je potrebno zagotoviti tudi proračunska
               sredstva. Po oceni je potrebnih 10 milijard tolarjev, seveda ob pogoju, da bi
               predvideno in 70 % olajšavo izkoristili vsi vajenci in dijaki. Menim, da bi se ta
               sredstva za ta namen v proračunu lahko našla.</p>
               <p>Do zakona se je javnost pozitivno opredelila, prav tako tudi upravičenci, tudi
               študentska in dijaška organizacija. V prid zakonu govorijo tudi raziskave, ki so
               ugotovile izredno porazno stanje tako glede količine kot tudi strukture in števila
               obrokov. Javnost je le nekoliko skeptična do volje izvrševalca zakonodaje, to je, do
               vlade, ki pogostokrat nameni za nekatere nujne obveznosti premajhna sredstva in s tem
               povzroča nepotrebne zaplete. Upam, da se bomo poslanci tokrat izkazali, da bomo
               sprejeli smiseln in logičen zakon, in to na boljši način, kot smo ga za prevoze
               srednješolcev in študentov. Vsekakor priporočam, da prisluhnemo resnim težavam
               srednješolske mladine in zakon podpremo. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Najprej ima besedo gospa
               Marija Ana Tisovic, Nova Slovenija. Prosim.</p>
            </sp>
            <sp who="SDZ3:TisovicMarijaAna">

               <speaker>MARIJA ANA TISOVIC:</speaker>

               <p>Hvala lepa za besedo, gospod podpredsednik. Spoštovani gospod minister, predstavnice
               vlade, kolegice in kolegi! V državni zbor je prispela novela zakona o
               subvencioniranju študentske prehrane. Zakon je leta 2002 sistematsko uredil področje
               študentske prehrane. Študent s statusom ima po tem zakonu pravico do
               subvencioniranega obroka na delovni dan. Z bonom, ki ga študent kupi na določenih
               mestih, pa plača obrok hrane v restavracijah, ki ponujajo subvencionirano študentsko
               prehrano.</p>
               <p>Študentje so s tako ureditvijo zadovoljni. Še posebej tisti, ki so se zaradi
               oddaljenosti od doma prisiljeni voziti ali pa stanovati v kraju študija. To je tudi
               finančno precej olajšalo proračun družine, iz katere študent izhaja. Poleg tega pa
               imajo študentje tudi možnost, da se bolj zdravo prehranjujejo.</p>
               <p>Če pogledamo, kakšne možnosti prehranjevanja ima naša mladina izven doma,
               ugotavljamo, da je za mlade do končane devetletke kar dobro poskrbljeno. Kot smo
               videli, je tudi za študente. Ne moremo pa trditi tega za naše vajence in
               srednješolce. Tem pa naša država praktično ne omogoča cenejše prehrane. V poslanski
               skupini Nove Slovenije smo prepričani, da moramo tudi za vajence in dijake uvesti
               subvencionirano prehrano na enak način kot za študente, ker se je subvencioniranje
               študentske prehrane pokazalo za zelo učinkovito. Srednješolci so v obdobju
               najburnejšega psihofizičnega razvoja, zato nam zanje ne sme biti vseeno, ali se
               zdravo in redno prehranjujejo ali ne. Njihova odsotnost od doma se povečuje zaradi
               vedno večjih obveznosti in prevoza v kraj šolanja. Njihova prehrana pa je odvisna od
               iznajdljivosti posameznega dijaka oziroma vajenca; zdaj imajo le na nekaterih šolah
               možnost kupiti malico.</p>
               <p>Če bomo s to novelo zakona uvedli tudi subvencionirano prehrano za vajence in dijake,
               bomo našim adolescentom zagotovili bolj redno in zdravo prehrano. Obenem pa bomo tudi
               delno finančno razbremenili starše.</p>
               <p>Ministrstvo za delo naj na podlagi razpisa izbere ponudnike subvencionirane prehrane,
               dijak pa si na podlagi svoje dijaške izkaznice lahko kupi bone za tekoči mesec.</p>
               <p>Seveda pa bo treba za izvedbo predlagane novele zakona o subvencioniranju prehrane
               zagotoviti tudi finančna sredstva. Da se ta sredstva v proračunu lahko najdejo, smo v
               poslanski skupini Nove Slovenije prepričani. Vemo, da v naši državi odteče kar nekaj
               denarja iz proračuna tja, kjer ni nobenih pozitivnih efektov za državljane, ali pa
               denarni nujno potreben, medtem ko je skrb za zdravo prehrano in zdravje naše mladine
               še kako prednostna. Zato v naši poslanski skupini menimo, da moramo strniti naše
               vrste tako vladajoča koalicija kot opozicija, da pokažemo politično voljo in podpremo
               to novelo zakona, da bomo zakonsko rešili to problematiko in ne samo z uredbo.</p>
               <p>Če pogledamo, kako imajo to urejeno po drugih državah EU, bomo ugotovili, da v
               večini držav skrbijo za svojo šoloobvezujočo mladino. V poslanski skupini Nove
               Slovenije smo prepričani, da naša država nikakor ni tako revna, da ne bi premogla
               finančnih sredstev za subvencionirane prehrane vse redno šolajoče se mladine. Zato
               bomo v naši poslanski skupini to novelo zakona podprli. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Vojko Čeligoj v imenu poslanske skupine DeSUS.</p>
            </sp>
            <sp who="SDZ3:ČeligojVojko">

               <speaker>VOJKO ČELIGOJ:</speaker>

               <p>Hvala lepa za besedo. V poslanski skupini Demokratične stranke upokojencev Slovenije
               smo predlog zakona, ki je danes pred nami, proučili. Ugotavljamo, da predlog
               vsebinsko ni primeren za obravnavano materijo, saj omenjeno materijo pokriva že zakon
               o organizaciji in financiranju vzgoje in izobraževanja, ki ga je državni zbor sprejel
               leta 1996, leta pa v 20 alinei šestega odstavka 81. člena natančno in nedvoumno
               določa, da se iz državnega proračuna zagotavljajo sredstva za dejavnosti in naloge,
               ki so potrebne za upravljanje dejavnosti vzgoje in izobraževanja. Med drugimi, kot
               rečeno, v 20 alinei pravi, citiram: <q>"Sredstva za subvencioniranje prevozov in
               prehrane za učence, vajence in dijake ter študente višjih šol"</q>. Konec citata. Ne samo
               to, dodali bi še, da so v 26 alinei zagotovljena tudi sredstva za prevoze učencev
               osnovne šole in sredstva za varstvo vozačev.</p>
               <p>V tretji alinei prvega odstavka naslednjega, torej 82. člena istega zakona lahko
               preberemo določbo, ki iz sredstev lokalne skupnosti v skladu z normativi in standardi
               zagotavljajo sredstva za prevoze učencev osnovne šole in sredstva za varstvo vozačev,
               katerih prebivališče je oddaljeno več kot štiri kilometre.</p>
               <p>Zato pri najboljši volji na moremo pristajati na ocene, ki jih v obrazložitvi podaja
               predlagatelj, da naša država praktično z ničemer ne omogoča šolanja mladini cenejše
               prehrane. Poleg tega pouk ne poteka celodnevno, tako kot na univerzi, z daljšimi
               časovnimi presledki.</p>
               <p>Tu imamo še dodaten pogoj, da ni rešen problem šolskih kuhinj, razdeljevalnic hrane
               v okviru šole. Dijaki imajo bistveno krajše odmore, zato imajo obroke ponavadi le
               takrat, ko pridejo domov.</p>
               <p>Demokratična stranka upokojencev Slovenije se je in se zmeraj bo zavzemala za
               socialne korektive in pozitivno diskriminacijo na socialnem področju za vse
               generacije. Vendar se nam ne zdi potrebno, da bi neko zadevo normativno urejali
               dvakrat. Bolj smiselno se je obrniti in poglobiti, iskati rešitve za tiste zadeve, ki
               še niso normativno urejene in poglabljajo socialne razlike med našimi državljani.
               Razumemo dobrohotnost predlagateljev zakona, ki pa žal ne nudi rešitve znotraj
               sedanje veljavne zakonodaje.</p>
               <p>Povečana sredstva v fondu za dijaško prehrano in prevozi s strani ministrstva za
               šolstvo obetajo vsaj izboljšanje obstoječega stanja.</p>
               <p>Poslanska skupina DeSUS podpira mnenje, ki ga je k predlogu tega zakona podalo
               ministrstvo za delo, družino in socialne zadeve. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V imenu združene liste, gospa Silva Črnugelj.</p>
            </sp>
            <sp who="SDZ3:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod predsedujoči! Lepo pozdravljeni kolegi in kolegice!</p>
               <p>Danes obravnavamo predlog zakona o spremembah in dopolnitvah zakona o
               subvencioniranju študentske prehrane, in sicer prva obravnava. Namen zakona, ki ga je
               v parlamentarno proceduro posredoval poslanec SDS Jože Tanko, naj bi po vzorcu zakona
               o subvencioniranju študentske prehrane, ki je bil sprejet konec leta 2002 na pobudo
               poslanske skupine Stranke mladih, po podobnem delu in vzorcu uredil subvencioniranje
               prehrane za učence, vajence in dijake.</p>
               <p>Res je, da zakon o organiziranem financiranju vzgoje in izobraževanja po 28. členu
               določa, da se iz državnega proračuna zagotavljajo tudi sredstva za dejavnosti in
               naloge, ki so potrebne za opravljanje dejavnosti vzgoje in izobraževanja, med drugimi
               tudi sredstva za subvencioniranje prehrane za učence, vajence in dijake ter študente
               višjih šol. Nagibi in razlogi, zakaj se je poslanec Tanko odločil za pričujoči zakon,
               so, zapisano, celo so podani nekateri primerljivi podatki za države, kot so:
               Avstrija, Finska, Grčija, Nemčija, Španija. Čudim se, da za Avstrijo ravno nima
               eksaktnih podatkov. Žal, pa niso podani podatki o tem, koliko in na kakšen način in v
               katerih krajih imajo tako prehrano organizirano oziroma take prehrane nimajo
               organizirane. Ne navaja tudi, koliko je dijakov, ki se dnevno vozijo daleč v šolo, in
               koliko je takih dijakov, ki se večinoma morajo znajti sami. Lahko ugotovimo, da se
               večinoma podatki o dijakih predvsem zbirajo iz virov statistike ali od drugih
               zbiralcev podatkov.</p>
               <p>Glede na vsebino so najpogosteje usmerjeni v zbiranje podatkov o zlorabi, nasilju in
               izkoriščanju otrok in dijakov ob posvojitvi, o namestitvah, o otrocih brez spremstva,
               o otrocih beguncih, celo o trgovanju z otroki, o samomorih med dijaki, žal pa zelo
               malo ali skoraj nič nam ne povedo obstoječi podatki o načinu in kulturi
               prehranjevanja, o količini, o pestrosti prehrane in mnogočem, kar je povezano s
               prehranjevanjem in življenjskim slogom dijakov. Seveda je ta segment treba urediti.</p>
               <p>V poslanski skupini Združene liste socialnih demokratov pričakujemo, da bo nacionalna
               strategija prehranske politike ponudila tudi pomembne odgovore na ta, nam
               neodgovorjena vprašanja. Glede na dejstvo, da so se prav ugotovitve o nezdravem
               prehranjevanju in življenjskem slogu ravno otrok in odraščajoče mladine <stage>(beri:
               dijakov)</stage> v zadnjem času nekako nakopičile, pričakujemo, da bo ministrstvo za zdravje
               skupaj z ministrstvom za šolstvo, znanost in šport ponudilo dolgoročno sistemsko
               rešitev te vrzeli, kjer bo začrtana prehranska politika, v kateri pričakujemo, da bo
               podana promocija in kampanja uživanja zdravih živil zlasti med mladimi, ki po
               podatkih bele knjige zaužijejo premalo sadja, zelenjave in še česa. Ta strategija naj
               bi prinesla in trasirala ukrepe za izboljšanje, varovanje in ohranjanje zdravja ter
               kakovosti življenja prebivalcev Slovenije, zlasti mladostnikov, za katere je to zelo
               pomembno. Na to opozarja in govori tudi nacionalni program boja proti revščini. S tem
               naj bi se izboljšale prehranske navade in usmerile v ponudbo zadostne količine hrane,
               kakovostne in zdravju koristne hrane, ki bi omogočila optimalen razvoj odraščajočih
               mladostnikov.</p>
               <p>Tako v poslanski skupini Združene liste socialnih demokratov pričakujemo, da bo
               pričujoča strategija in tudi drugi ukrepi, ki bodo med ostalim razrešili to
               problematiko ter prehranjevanje otrok in dijakov, tako trajno in sistemsko rešeni,
               saj je v 81. členu zakona o organizaciji in financiranju vzgoje in izobraževanja
               jasno povedano, da so sredstva za te namene namenjena iz državnega proračuna. V
               poslanski skupini Združene liste socialnih demokratov pričakujemo, da bo vlada
               ponudila sistemske in trajne rešitve tega področja. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališča Slovenske nacionalne stranke bo predstavil gospod Sašo Peče.
           </p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Prav zanimivo je, da najmočnejši agitatorji za izmišljene pravice izbrisanih
               nasprotujejo zakonu, ki dodeljuje neko boniteto slovenskim državljanom, celo več,
               tistim najmlajšim slovenskim državljanom, medtem ko se na vse pretege trudijo, da bi
               dali čim več pravic in nič obveznosti tako imenovanim izbrisanim. Čudna je strategija
               slovenskih političnih organizacij, ki na tovrsten način skušajo peljati našo državo
               naprej v Evropo. Seveda se je ob takem pristopu smiselno vprašati, kaj nas v Evropi
               čaka. Kaj nas čaka v Evropi s tovrstno količino dvoličnosti?</p>
               <p>V Slovenski nacionalni stranki bomo za razliko od Združene liste zakon podprli.
               Ocenjujemo, da poskuša predlagatelj približati sistem dijaške prehrane uveljavljenemu
               oziroma sprejetemu sistemu subvencioniranja študentske prehrane. In prav se nam zdi,
               da tovrstni ukrep, še posebej, če se je izkazal kot pozitiven v preteklosti,
               uveljavimo tudi na tej stopnji, torej na nižji stopnji tako po starosti kot po
               izobraževalnem procesu.</p>
               <p>Prav tako ocenjujemo, da so cilji, ki jih zasleduje predlagatelj zakona o spremembah
               in dopolnitvah zakona o subvencioniranju prehrane, pravilni. Prvič, da se omogoči
               tudi prek države pristop do enega subvencioniranega obroka na dan, kar bi po eni
               strani omogočilo finančno razbremenitev slovenskih družin v okviru staršev oziroma
               dijakov samih. Po drugi strani pa moramo poudariti, da navkljub predlogu oziroma
               mnenju Vlade Republike Slovenije o nedorečenosti finančnih posledic oziroma bojazni
               za prevelik zalogaj, ki bo čakal proračun, moramo izpostaviti primerjavo s prejšnjo
               točko dnevnega reda, kjer je ta državni zbor brezresne razprave o nekaj milijardnih
               posledicah, po nekaterih ocenah do 800 milijard slovenskih tolarjev, sprejel zakon,
               po drugi strani, pa ga v tem trenutku, vsaj na podlagi predstavitev stališč nekaterih
               poslanskih skupin, procentualno, procentualno primerljiv znesek boli.</p>
               <p>V Nacionalni stranki bomo predlog zakona podprli in iskreno upamo, da če ste
               predstavniki poslanskih skupin, člani državnega zbora sprejeli na vedenje in pa v
               okvir vašega obnašanja tisti apel s strani Evrope, bodimo velikodušni, bodite za
               spremembo enkrat velikodušni tudi do Slovencev in Slovenk, ne samo do tujcev.
               Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Slovenske demokratske stranke bo predstavil gospod Jože
               Tanko.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo. Spoštovani kolegi, kolegice! V tem mandatu se je šolska zakonodaja
               že večkrat spreminjala, bodisi na predlog vlade, bodisi na predlog drugih
               kvalificiranih predlagateljev. Vendar nihče se ni lotil očitnega dolgo trajajočega
               problema prehrane in prehranjevanja srednješolcev, čeprav so bile tovrstne pobude
               večkrat dane.</p>
               <p>Nazadnje sta bila vlada in ministrstvo za šolstvo, znanost in šport na ta program
               opozorjena pri sprejemanju novele zakona o financiranju vzgoje in izobraževanja, s
               katerim smo urejali subvencije prevozov za vajence, dijake in študente. Še pred tem
               je bila zamujena izvrstna priložnost ob sprejemanju zakona o študentski prehrani.
               Dejstvo je, da problem prehranjevanja srednješolcev ostaja neurejen že desetletja in
               da je to največja bela lisa ali pa črna luknja v našem izobraževalnem sistemu.
               Odvisno pač od zornega kota obravnavanja problema. Sto tisoč ali še več mladih, ki so
               se vsako leto vpisovali v redne programe srednjih šol in s tem pridobili status
               vajenca ali dijaka, je bilo vrsto let cela desetletja povsem prezrtih in prepuščenih
               samim sebi in svoji iznajdljivosti. Vsak, ki je nadaljeval šolanje po osnovni šoli,
               je bil tri ali štiri leta izpostavljen slabim učinkom pomanjkljive skrbi pristojnih
               državnih resorjev, ki so imeli nalogo, da poskrbijo tako za izobraževanje kakor tudi
               za zdravje državljanov. Po tej plati smo bili večinoma vsi državljani, ki smo se
               vpisali in absolvirali ta del izobraževalnega procesa, za določen čas treh oziroma
               štirih let izbrisani in pozabljeni. Pa vendar kljub vsemu primerni za nalaganje
               raznih dodatnih bremen in testiranja reforme.</p>
               <p>Zdravstveno stanje dijakov je precej porazno. Vse študije in analize kažejo, da
               razmere na področju prehranjevanja, prehranjevalnih navad, kvalitete, strukture in
               pogostnosti obrokov pri Slovencih niso dobre. Ugotovljeno je, da obroke ne
               razporejamo pravilno niti po količini, niti po vsebini, niti po času, niti si za
               obrok ne vzamemo zadosti časa. Še v precej slabšem položaju pa so tisti, ki jimje že
               vnaprej preprečeno, da bi se lahko sploh prehranjevali, kaj šele, da bi se kvalitetno
               prehranjevali. V to skupino brez dvoma sodi srednješolska populacija, vajenci in
               dijaki, ki jih je država povsem prezrla in jim pozabila pomagati pri ustvarjanju
               primernih in zdravih pogojev izobraževanja.</p>
               <p>Kljub temu, da so srednješolci odsotni zdoma najmanj šest, nekateri pa celo devet ali
               deset ur, in imajo ob zelo natrpanih in zahtevnih urnikih na razpolago samo
               20-minutni odmor, glavni odmor, da zaužijejo malico, si jo nekateri iz raznih
               razlogov, predvsem zaradi pomanjkanja finančnih sredstev, tudi ne morejo kupiti in
               ostajajo ves čas povsem brez hrane. Večinoma pa šolski čas preživijo ob enem hladnem
               ali fast food obroku. Nekatere, ki se težje prebijejo skozi srednjo šolo, pa čaka
               prvi obrok šele, ko pridejo domov. Še v precej slabšem položaju pa so vozači. Teh
               nekaj minut odmora je mnogo premalo za spodobno in človeku primerno zaužitje hrane,
               saj polovico ali še več časa porabijo za nabavo malice. Ta del populacije se
               prehranjuje skoraj izključno s hitro hrano, sendviči, pizzami in podobnimi zadevami.
               Toplega obroka v tem obdobju, v tem času ne zaužije nihče.</p>
               <p>Velika večina šol se sicer zelo trudi, da bi olajšala dostop do prehrane svojim
               dijakom, in se aktivno vključuje v organiziranje šolske prehrane, saj se zavedajo, da
               neurejena prehrana precej ovira šolski proces: da se povečujejo oziroma pospešujejo
               negativni pojavi, da se povečuje razdražljivost, zmanjšuje koncentracija, s tem pa
               pada kvaliteta šolskega procesa in seveda slabši so tudi rezultati. Prav najslabše,
               izstopajoče najslabše pogoje in kvaliteto prehranjevanja v populacijski strukturi
               imajo srednješolci, ki so v najbolj občutljivem obdobju duševne in telesne rasti
               sistematično izpostavljeni pomanjkljivi, neredni in neustrezni prehrani. Seveda pa
               ima tako dolgo izpostavljanje slabemu in pomanjkljivemu prehranjevanju tudi
               posledice. Nekatere se pokažejo že zelo kmalu na sistematičnih pregledih, do
               nedavnega tudi na naborih, saj je bilo prav na osnovi zdravstvenih razlogov izločenih
               precej nabornikov. Posledice se kažejo tudi v slabši psihofizični kondiciji, v
               iskanju nadomestkov in tako dalje.</p>
               <p>Neurejena prehrana pa pušča tudi trajne posledice, ki se kažejo v nadpovprečno visoki
               bolniški odsotnosti v delovno aktivnem obdobju in pa seveda v precej krajši
               življenjski dobi Slovencev v primerjavi z drugimi Evropejci. Prav zaradi velike
               bolniške odsotnosti pa je precej manjši tudi prispevek k skupni blaginji, manjša je
               delovna učinkovitost, precej prezgoden pa je tudi pritisk na javne fonde in blagajne,
               ki jo obveznosti ne morejo več pokrivati. Zaradi tega bi moral biti ta del obdelan
               tudi v Kebrovi zdravstveni reformi, saj je več kot očitno, da slaba, neredna in
               pomanjkljiva prehrana v najvitalnejšem obdobjutelesne in duševne rasti veliko
               prispeva k čakalnim dobam in čakalnim kolonam v ambulantah in klinikah. Večina
               dijakov ima svojo dnevno šolsko obveznost vsaj tako dolgo kot velika večina
               zaposlenih. Kot sem že omenil, so dnevno odsotni od 6 do 9 ur, ponekod še celo dlje.</p>
               <p>Za zaposlene so pravice glede povračil stroškov v zvezi z delom natančno predpisane
               in urejene v kolektivnih pogodbah. V našem primeru v kolektivni pogodbi za
               negospodarstvo. Ta v 42. členu predpisuje povračilo stroškov v zvezi z delom in med
               temi povračili je na prvem mestu urejena in predpisana prehrana med delom. In če
               dovolite, bom citiral ta del. <q>"Delavcem se povrnejo stroški za prehrano med delom. Do
               povračila stroškov prehrane med delom so upravičeni tudi delavci, ki delajo najmanj s
               polovičnim delovnim časom, pripravniki, učenci in študentje na praksi"</q>. Se pravi,
               tudi v primeru, ko ta dijak pride v delovno organizacijo, mu pripada obvezen topli
               obrok. Samo v primeru, ko pa je na rednem izobraževanju v srednji šoli, pa mu ta
               obrok, topel obrok ni predpisan. Zanimivo!</p>
               <p>Po pogovorih mladi, mislim, da nimajo kvalificiranega zastopnika, saj se za
               izboljšanje njihovih pogojev nihče ne potrudi dovolj. Dijaško organizacijo in varuha
               dijakovih pravic bolj skrbijo problemi ministrstva in vlade glede zagotovitve
               potrebnih finančnih sredstev, ki bi jih morala zagotoviti država, kot pa nujnost
               ureditve tega problema in sta se skoraj kar sprijaznila z obstoječim, to je z
               nezdravim stanjem. Ureditev potreb in pravic vajencev in dijakov odrivata v megleno
               prihodnost. Človek dobi občutek, da je največji problem, ki se poraja ob tem zakonu,
               pravzaprav nepravi predlagatelj. Študentje imajo, hvala bogu, ta del pokrit od
               nedavnega z zakonom o študentski prehrani. Pri tem je potrebno opozoriti, da imajo
               študentje kljub temu, da imajo zelo podobne obremenitve kot dijaki, bistveno več
               manevrskega prostora, saj je njihov urnik praviloma precej manj obvezujoč in si v
               veliki meri lahko sami odrejajo prisotnost na predavanjih in vajah. Dijaki pa imajo
               urnik obvezen in izostanki niso dovoljeni, torej morajo biti pri urah pouka obvezno
               in redno prisotni. Tudi zaradi tega so dijaki v bistveno slabši situaciji kot
               študentje.</p>
               <p>Predlog, da se za postavitev modela subvencioniranja toplega obroka vajencev in
               dijakov uporabi dobro delujoč in učinkovit sistem študentske prehrane, je povsem
               racionalen, čeprav dopušča možnost, da bi bilo potrebno sam sistem razdeljevanja
               bonov in nadzorovanja nadzora nad razdeljevanjem še dodelati, vendar je to manj
               pomemben detajl. Bistveno je, da projekt čimprej zastavimo in ga začnemo takoj tudi
               izvajati, kajti stanje na tem področju se mora radikalno spremeniti.</p>
               <p>Pred nedavnem je bil tudi svetovni dan hrane in na ta dan so na zavodu za
               zdravstveno varstvo Celje predstavili raziskavo o načinu prehranjevanja celjskih
               srednješolcev. Raziskava in tudi medijski odzivi nanjo so nazorno pokazali težave in
               probleme, katerim so izpostavljeni dijaki celjskih srednjih šol. Podobne ali pa še
               hujše bi bile ugotovitve, če bi tako raziskavo opravili v kakšnem manj bogatem
               predelu Slovenije, kjer je revščine in odrekanja še več. Vendar sporočilo raziskave
               je bilo precej jasno: stanje je porazno in potrebno je takoj ukrepati. Danes imamo
               priložnost, prvo priložnosti, in upam, da jo bomo poslanci tega sklicadržavnega zbora
               tudi izkoristili. Naša poslanska skupina bo predlog zakona podprla. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče poslanske skupine Slovenske ljudske stranke bo postavil gospod
               Stanislav Brenčič. Prosim.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Spoštovane kolegice, kolegi, spoštovani
               predstavniki vlade. Poslanska skupina Slovenske ljudske stranke podpira temeljni cilj
               oziroma namen predloga zakona v tem smislu, da so prav dijaška leta tista leta, ki so
               za telesni in tudi osebnostni razvoj človeka posameznika silno odločujoča, zato mora
               država skozi instrumente, ki jih ima na voljo, pozitivno vplivati oziroma omogočiti
               to, da bodo ti mladi ljudje, dijaki imeli možnost si ponuditi čimbolj primeren dnevni
               obrok. Istočasno pa so ti mladi ljudje izredno dojemljivi za vse vrste vplivov
               družbenega okolja, ki mora ponuditi tudi celo paleto vabljivih negativnih navad.</p>
               <p>Zato v poslanski skupini menimo, da ni vseeno, kakšen je in kako bi naj bi bil tudi
               po predlogu tega zakona vzpostavljen sistem ponudbe primernih obrokov hrane, in tudi
               ne, kakšna naj bo vrednost te storitve. Predvsem zagovarjamo možnost čim boljše
               ponudbe oziroma vzpostavitve možnosti prehranjevanja dijakov, če že ne v objektih
               šol, ki jih obiskujejo, pa v njeni neposredni bližini, glede na učni urnik, ki ga
               sleherna srednja šola predpisuje v svojem učnem programu. Vsekakor pa je za nas
               vprašljiva rešitev, da bi posamezne naloge v zvezi s subvencioniranjem podelili kar z
               zakonom dijaške organizacije Slovenije, kajti še pri študentih, ki naj bodo že kar
               odrasli ljudje, ta stvar nič kaj dobro ne deluje, o čemer se lahko dnevno seznanjamo.</p>
               <p>Menimo, da je stvar vzpostavljanja čim boljše možnosti prehranjevanja dijakov v prvi
               vrsti naloga, ki jo mora v logističnem smislu vzpostaviti ministrstvo za šolstvo,
               znanost in šport prek vodstev srednjih šol.</p>
               <p>Prav tako menimo, da je finančno vprašanje povezano tako s kvaliteto kot ceno obroka
               ter je s tem vstopom javnih sredstev v smislu subvencioniranja obroka potrebno rešiti
               interdisciplinarno v okviru vlade Republike Slovenije.</p>
               <p>Poslanska skupina Slovenske ljudske stranke apelira in pričakuje od vlade Republike
               Slovenije, da za nujno potrebno izboljšanje stanja, in s tem zmožnosti prehranjevanja
               dijakov, predloži v obravnavo in sprejem državnemu zboru smiselno dorečene, morebiti
               potrebne dodatne zakonske rešitve, z ustreznim obsegom finančnih sredstev v okviru
               državnega proračuna oziroma dodatnimi sredstvi v okviru že sprejetega rebalansa
               državnega proračuna za leto 2004 in naprej za sprejet proračun 2005.</p>
               <p>Namen predloga zakona v svojem cilju omogočati dijakom ustrezen in za njih cenovno
               sprejemljiv dnevni obrok hrane, kot sem uvodoma rekel, je dober. Celotna izvedbena
               plat in tudi finančno izhodišče pa je nedorečeno in tudi ne prav smiselno
               zastavljeno, zato poslanska skupina zakona ne bo podprla. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Stranke mladih bo predstavil gospod Marko Diaci. Prosim.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Lep pozdrav vsem prisotnim! Spoštovani minister. V Stranki mladih Slovenije se
               večkrat zavedamo problematike stanja na področju prehrane šolajočih, tako dijakov kot
               tudi učencev in študentov. Prav zato smo v preteklosti namenili posebno pozornost
               ureditvi študentske prehrane, ki je v tem mandatu državnega zbora dobila svojo
               zakonsko podlago na podlagi predloga zakona, katerega prvopodpisnik sem bil sam, ter
               s tem dolgoročno ureditev, ki pomeni stabilno izvajanje subvencioniranja študentske
               prehrane.</p>
               <p>Prepričani smo, da je potrebno za dijake v današnjem času fleksibilnega delovnega
               časa njihovih staršev, pri množici šolskih obveznosti in ne nazadnje tudi pri mnogih
               obšolskih dejavnostih, ki se razpotegnejo čez cel dan, v korist dijakov in njihovih
               staršev ter celotne družbe ustrezno poskrbeti tudi za to populacijo.</p>
               <p>Zato ne bo odveč, če ponovno navedemo dejstva za potrebo po zakonski ureditvi
               študentske prehrane. Le-ta se je uvajala dalj časa, tako da lahko govorimo o enem
               izmed redkih evolucijsko zasnovanih zakonov, ki so se tudi v praksi izkazali za
               ustrezno rešene oziroma je njihovo potrebo po zakonski ureditvi dokazala praksa. Ta
               dejstva, če jih na kratko izpostavim, so bila predvsem zdravstveno stanje študentske
               populacije, vzpostavljena infrastruktura, vzpostavljen nadzor, vzpostavljena
               distribucija in splošna upravičenost, vezana na status študenta. Predhodno pa je bila
               ta ureditev urejena še z uredbo o subvencioniranjuštudentske prehrane. Zakon je torej
               uvedel stabilnost in dolgoročnost. Še enkrat naj izrazim zadovoljstvo nad sprejetjem
               le-tega in svojo hvaležnost vsem, tako sopodpisnikom zakona o subvencioniranju
               študentske prehrane kot tudi vsem tistim, ki ste me tudi ob zadnjem glasovanju
               podprli.</p>
               <p>V Stranki mladih Slovenije že nekaj časa aktivno pripravljamo rešitve, ki so nujno
               potrebne za ureditev prehrane učencev in dijakov. Ocenjujemo, da je obstoječa
               ureditev dijaške prehrane nepraktična in v praksi ne dosega zastavljenih ciljev, kar
               potrjujejo tudi razne analize zdravstvenega stanja dijaške populacije, ki kažejo
               katastrofalno stanje. Veseli nas, da tudi v drugih strankah razmišljajo o tej
               problematiki. Upamo le, da to ni samo predvolilna poteza, pač pa je motiv za to
               celostna ureditev problematike.</p>
               <p>Če pogledamo sedanje stanje, lahko ugotovimo, da je za regresiranje prehrane dijakov
               v lanskem proračunu bilo namenjenih 620 milijonov tolarjev, letošnji predlog pa je
               919 milijonov tolarjev, kar naj bi po zapisanem v obrazložitvi proračuna zadoščalo za
               regresirano prehrano okrog 24% dijakom srednjih šol, ki izvirajo iz manj premožnih
               družin, kar pa je po našem mnenju odločno premalo in verjetno ne bo zadostovalo.</p>
               <p>Sedaj pa k predlogu zakona. Predlagani predlog sprememb in dopolnitev zakona o
               subvencioniranju študentske prehrane ocenjujemo kot dobronameren, vendar pa ne
               celovit, pripravljen brez ustreznega poznavanja problematike populacije kot tudi ne
               dovolj dobrega poznavanja izvajanja študentske prehrane. Naj utemeljitev taksativno
               naštejem.</p>
               <p>Prvič, po zakonu naj bi bila izvajalka nalog Dijaška organizacija Slovenije, ki
               pravno formalno ne obstaja. Drugič, upravičenci naj bi se identificirali z dijaško
               izkaznico, ki prav tako ni formalno opredeljena. Tretjič, izvajanje prehrane za
               srednješolcepo sistemu, kot ga predvideva predlagatelj, je povezano z izredno
               visokimi manipulativnimi stroški. In četrtič, sporno se nam zdi z
               družbeno-sociološkega vidika organizirati prehrano za srednješolce po gostilnah. To
               potrjuje tudi več izjav predstavnikov dijaških skupnosti, ki so prav tako kot v
               Stranki mladih Slovenije ugotovili, da je obstoječa ureditev subvencioniranja dijaške
               prehrane neustrezna, kot naj bi bil neustrezen tudi predlog sprememb zakona, ki je v
               proceduri.</p>
               <p>Prav tako se v SMS zavedamo, da je izobraževanje nacionalna prioriteta in javno
               dobro, ki se mora razvijati v interesu razvoja slovenskega naroda, njegove nacionalne
               in kulturne identitete, v interesu doseganja široke blaginje vseh državljank in
               državljanov Republike Slovenije in je predpostavka za ustvarjanje družbe, v kateri bo
               imel vsak posameznik možnost s svojim znanjem, delom in izkušnjami v polni meri
               uresničevati svoje ustvarjalne potenciale. Kot enega od ukrepov za dosedanjega tega
               cilja vidimo v Stranki mladih Slovenije tudi ureditev prehrane dijakov.</p>
               <p>Zato v Stranki mladih Slovenije menimo, da je primerneje dijaško prehrano urediti v
               okviru samostojnega zakona, kjer naj se dijaška prehrana uredi na naslednji način.
               Prvič, subvencioniranje dijaških obrokov se opredeli kot pravica, do katere so
               upravičeni vsi dijaki, in ne kot socialna pomoč. Drugič, dijaška prehrana naj se
               izvaja v okviru šolskih restavracij. Tretjič, definira naj se dijaška izkaznica,
               distribucijski sistem bonov in v okviru srednješolskih zavodov naj se
               vzpostaviustrezna infrastruktura za izvajanje sistema. Četrtič, dopuščamo možnost
               prehodnega obdobja do največ treh let, v okviru katerega naj se v okviru vseh
               srednješolskih zavodov uredijo primerne prehrambene kapacitete, v vmesnem času pa naj
               se, kjer ni možno drugače, zagotovi dijaška prehrana z ustavo ali na drug način.
               Petič, nosilec dijaške prehrane mora biti ministrstvo za šolstvo, znanost in šport.</p>
               <p>To je po našem mnenju pet ključnih točk, na katerih bi naj temeljil sistem
               subvencioniranja dijaške prehrane in bi to bilo smotrno urediti v okviru novega
               zakona, s tem da menimo, da bi se z voljo vlade našla tudi sredstva za izvedbo, in to
               katerekoli vlade. Lahko pa bi te točke vključili tudi v ta obstoječi zakon, vendar pa
               je potrebnih kar nekaj dodatkov, ki sem jih prej navedel. Zato ocenjujemo, da bi s
               skupnimi močmi lahko prišli do konkretne rešitve v okviru novega krovnega zakona o
               subvencioniranju dijaške prehrane.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Liberalne demokracije bo predstavila gospa Stana Stopar.</p>
            </sp>
            <sp who="SDZ3:StoparStanislava">

               <speaker>STANISLAVA STOPAR:</speaker>

               <p>Hvala lepa za besedo, gospod podpredsednik. Prav lep dober večer vsem, še posebej pa
               gospodu ministru in sekretarkama.</p>
               <p>Spoštovani! V mesecu avgustu je bil v obravnavo državnemu zboru vložen predlog
               zakona o spremembah in dopolnitvah zakona o subvencioniranju študentske prehrane.
               Glavni cilj predloga zakona o spremembah in dopolnitvah zakona o subvencioniranju
               študentske prehrane predlagatelja poslanca gospoda Jožeta Tanka je zagotoviti dijakom
               in vajencem pravico do enega subvencioniranega obroka na dan po enakem sistemu kot
               pri študentih.</p>
               <p>V poslanski skupini Liberalne demokracije Slovenije predloga poslanca gospoda Jožeta
               Tanka ne podpiramo. Menimo, da uvedba enakega sistem, kot ga imajo študentje, ni
               najboljša rešitev. Predlog sprememb za nas ni spremenljiv tudi zato, ker obremenjuje
               državni proračun za leto 2004 dodatno predvidoma za 10 milijard sit. Tega denarja pa
               ministrstvo za šolstvo nima, zato zakona tudi ne bi moglo izvajati.</p>
               <p>V poslanski skupini že dalj časa opozarjamo na sistemsko neurejeno prehranjevanje
               srednješolcev. V najbolj občutljivem obdobju rasti in razvoja so res prepuščeni sami
               sebi in mnogokrat tudi ponudbi trga. Mnoge že izvedene ankete po osnovnih šolah in
               srednjih šolah potrjujejo uživanje premalo zdravih obrokov in neredno uživanje
               dnevnih obrokov.</p>
               <p>Po ugotovitvah različnih zdravstvenih in šolskih institucij je prehranjevanje
               učencev in dijakov eden večjih problemov tudi na socialni ravni, še bolj pa na ravni
               kakovosti življenjskih navad.</p>
               <p>V letu 1994 in 2002 je bil sprejet in dopolnjen zakon o temeljnih razvojnih
               programih na področjih izobraževanja in znanosti, ki je vsaj delno popravil
               situacijo, saj so bila predlagana tudi sredstva za razvoj zdrave prehrane. S tem
               zakonom smo želeli z dodatnimi sredstvi vplivati na dvig subvencij in na kvaliteten
               razvoj tega področja. Vendar se zavedamo, da sredstva za doseganje subvencij še ne
               zadoščajo. Letos se je vlada odločila sredstva za ta namen povečati za približno 45%.
               Nujna je torej sistemska rešitev problema dijaške in vajeniške prehrane, ki bo
               omogočila zdrave prehrambene navade, hkrati pa bi morala zajeti čim več tistih, ki
               potrebujejo popolno subvencijo. Zato enako kot pri študentih gotovo ne bo šlo.
               Srednje šole so namreč raztresene po vsej Sloveniji, pa tudi način šolanja je
               drugačen kot pri študentih.</p>
               <p>V poslanski skupini predloga zakona poslanca gospoda Tanka ne bomo podprli. Menimo,
               da je nepopoln, da je nedodelan, predvsem pa tudi zaradi dejstva, ker predlog ne
               prinaša širše sistemske ureditve, ki jo trenutna situacija zahteva. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledi splošna razprava poslank in poslancev. Najprej ima besedo Marija
               Ana Tisovic.</p>
            </sp>
            <sp who="SDZ3:TisovicMarijaAna">

               <speaker>MARIJA ANA TISOVIC:</speaker>

               <p>Hvala lepa za besedo. Zdaj smo poslušali mnenja različnih strank. Vsi ugotavljamo,
               da je potrebno urediti to problematiko prehranjevanja srednjih šol. Sama iz lastnih
               izkušenj dobro vem, kaj to pomeni. Imam toliko otrok, da sem to lahko od blizu
               spremljala pri svojih vozačih.</p>
               <p>To je res, da ne rečem, katastrofalno, pa moji še niso bili tako mogoče prizadeti,
               kot so bili nekateri drugi, ki se še od dalje, pa še do avtobusa so imeli dolgo pot,
               ko so odhajali od doma. Zato mislim, da je na vsak način to treba urediti. Če
               vladajoča koalicija ugotavlja, vsi po vrsti, kako je potrebno sistemsko najti
               rešitev, zakaj je niste do sedaj našli? Zdaj je dal gospod Tanko, iz opozicije je
               res, mogoče malo premalo dodelan zakon, ampak jaz mislim, da vsaj nekaj je, na čemer
               lahko gradimo. In dajmo se vzeti skupaj in nekaj naredimo na tem, da bomo
               problematiko rešili. Ne samo raziskave, pa ugotovitve, pa potem sistematiko, pa ne
               vem, kaj vse. Treba je rešiti stvar, v tem je problem. Da pa ni denarja
               zagotovljenega, lepo prosim, poiščite notranje rezerve. Vsepovsod se govori o
               notranjih rezervah. Tudi pri ministrstvu za socialo, tudi pri ministrstvu za šolstvo,
               bi še mogoče našli kakšno notranjo rezervo. Moramo pogledati najprej vase, potem šele
               lahko govorimo.</p>
               <p>Samo to bi še rada povedala, da na vsak način je to problematiko treba rešiti.
               Mladina je naša bodočnost, nima pa volilne pravice, da bi se sama borila za svoje
               pravice, za svojo zakonsko zaščito, zato smo mi tukaj, da je zakon zaščiti. Hvala
               lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Majda Potrata, prosim.</p>
            </sp>
            <sp who="SDZ3:PotrataMajda">

               <speaker>MAG. MAJDA POTRATA:</speaker>

               <p>Hvala za besedo gospod podpredsednik. Vem, da se spuščam na zelo spolzka tla, in da
               se odpiram za očitke opozicije, da nimam razvitega socialnega čuta za občutljivo
               populacijo, pa vendarle bom tvegala in povedala, zakaj ne podpiram predlaganega
               zakona.</p>
               <p>Predlagani zakon o spremembah in dopolnitvah zakona o subvencioniranju študentske
               prehrane ne dela nič drugega, kot samo dopolnjuje in spreminja naslov, ponuja pa
               rešitev, ki za to populacijo absolutno ni primerna. Predlagana rešitev z boni je za
               srednješolce nesprejemljiva in neuresničljiva. Tisti, ki smo kdaj v srednjem in
               visokem šolstvu delali, vemo, da sta ta dva segmenta šolstva neprimerjljiva, ne samo
               zaradi organizacije študijskega oziroma učnega procesa, ampak tudi zaradi starosti
               populacije.</p>
               <p>Drugič. Rada bi verjela, da je bil namen zelo dober, ampak če pogledam na peto stran,
               kjer je tabela, ki prikazuje rešitve v drugih državah, je videti, kot da imajo vse
               evropske države urejeno to subvencioniranje srednješolske prehrane. Ampak če samo na
               četrto stran pogledam, vidim, da ni res. Imajo diferenciran pristop. Največkrat se
               odločajo za podporo v tistem primeru, ko gre za nastanitev, hkrati nastanitev in
               reševanje prehranjevanja. Najhuje pa je, da je tukaj v primerjalnem pregledu seveda
               združena nižja in višja srednješolska stopnja, čeprav ste v uvodu pojasnili, da je
               nižja stopnja tista, ki je pri nas primerljiva z osnovno šolo.</p>
               <p>Prehranjevalne navade slovenske srednješolske generacije niso zdrave. Iz Maribora
               poznam kar nekaj raziskovalnih nalog, ki so jih srednješolci sami pripravili, če imam
               prav v zavesti. Vsaj za šest jih vem. Ampak če boste tam iskali odgovor na vprašanje,
               kako si predstavljajo, da naj bi bila njihova prehrana urejena, zagotovo to ni tisto,
               kar mi mislimo, da bi bilo zdravo in dobro. Niso odgovori v prid toplemu obroku kot
               malici, ampak drugim oblikam. Tukaj bi rada opozorila, da se v srednješolskem
               izobraževanju pojavljalo pri tej generaciji tudi motnje v prehranjevanju. Da so to
               tiste motnje, ki so čisto zdravstveno pogojene, da je nekaj treba narediti soglašam
               in zato sem na začetku rekla, da se na spolzka tla spuščam. Ampak poudarjam, na
               način, kakor je tukaj predlagano se to rešiti ne more. Lažje pa mi je zato, ker je v
               proračunu vendarle za 45% več sredstev namenjenih za ureditev tega področja in upam,
               da se bodo zneski z ustreznimi ukrepi vred v prihodnosti okrepili. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sašo Peče ima besedo.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Ne morem reči, da sem zadovoljen z razpravo, ko eden izmed poslancev predlaga neko
               rešitev in potem cel državni zbor napade tega poslanca, češ da je njegova rešitev
               premalo dorečena, posebej v poznavanju poslovnika in pa v kateri fazi je posamezen
               zakon. Jaz sem prepričan, da bi se vse kritike, ki letijo na predlagatelja, ne s
               strani nacionalne stranke, ampak s strani ostalih poslancev, dale izpopolniti v
               obliki sprememb zakona do njegove uveljavitve.</p>
               <p>Rad pa bi iz tega mesta izpostavil dve, ki sta bili že izpostavljeni in za kateri bi
               mogoče tudi rad, da se do njih opredeli predlagatelj. In sicer prvič, da bi se
               dijaška prehrana izvajala v okviru šolskih restavracij, kar je mogoče bila
               dobronamerna pripomba predstavnika stranke mladih. In pa v drugem delu, kjer naj bi
               se definirala dijaška izkaznica. Naš namen, torej Slovenske nacionalne stranke kot
               verjetno tudi predlagatelja je en dober kvaliteten zakon. In vsaj v okviru naše
               stranke ocenjujemo, da začetek je pozitiven in zato še enkrat poudarjen, da bomo
               zakon podprli. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Anton Butolen. Ne? Dobro. Magister Janez Drobnič.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Jaz sem si pogledal malo podrobneje tole mnenje vlade. Gospod
               minister, ti argumenti, ki ste jih navedli, so zelo piškavi. Mnogo bolj tehnične
               argumente je recimo podala SMS, nekateri predlogi so vredni razmisleka, ampak to, kar
               ste notri napisali, pa ni ne logično, ne smiselno. Tako, da vaših argumentov ni moč
               sprejeti. Sedaj ne vem, ali ste vi to prebrali, kar ste podpisali, ali vam drugi
               napisali. Skratka, predlog kot takšen, vidimo da je usmerjen pravilno, narediti bi
               bilo potrebno verjetno nekatere izboljšave. Kot so že kolegi omenili, saj je povsem
               primerna ureditev na način bonov. Saj boni ne vsiljujejo načina organiziranja
               prehrane. Prehrana je lahko organizirana tudi v šoli, lahko je v sosednji
               restavraciji. Zaradi upoštevanja socialnih kriterijev pa se lahko uvede bone, ali pa
               kakorkoli drugače že rečemo. Tako da to ni nič skregano z logiko. Jaz ne vem, zakaj
               prehrana študentov in dijakov, ne bi mogli biti v istem zakonu. Tako kot ni moglo
               biti v zakonu o humanitarnih in invalidskih organizacijah. Na koncu pa vsi
               ugotavljamo, da bi bilo boljše, če bi bilo to v enem zakonu, ampak to je še najmanjši
               razlog. Zaradi mene je lahko tudi za vsako posebej, ampak za argument, da ne more
               biti to skupaj, pa ne vidim nobenega razloga.</p>
               <p>Skratka, ta predlog poslanskega kolega Tanka je povsem smiseln in dober. Seveda,
               dijaki bi se lahko lažje prehranjevali, če bi bilo pri vladajoči koaliciji več
               posluha za ureditev ustavne odločbe o dohodnini. Že sedem let smo v prekršku. Že
               sedem let! Petkrat vsaj, sem predlagal, dajmo obravnavat tiste zakone, ki so, ne vem,
               trije ali štirje v vrsti. In ni nobene pametne odločitve, oziroma ni prave odločitve.
               Če bi uveljavili ta zakon, ustavno odločbo, bi bilo staršem mnogo lažje. Lahko bi
               zagotavljali ta sredstva, kajti odločba ustavnega sodišča, ki se nanaša na dohodnino,
               govori ravno o tem, da se staršem omogoči olajšava zaradi nujnih življenjskih
               stroškov za otroke. Ravno to. 10 milijard, ja. Ravno pri poslanskih vprašanjih sem
               vam zastavil vprašanje, konkretno gospodu, doktorju Mramorju. 30 milijard je
               izpuhtelo v zrak. Samo zato, ker niste nič razmislili, kaj je z evro obveznicami,
               kako jih nominirati. Ker se imate za tako strokovne. Z enim zamahom ste izgubili 30
               milijard. In imeli bi prehrano, tako kot on omenja, za tri leta. Ker ste tako
               strokovna vlada! Stvar je v prioritetah in stvar je v resnični strokovnosti. Zato da
               potem seveda ni denarja. Interdisciplinarna vlada. Gospod Brenčič, jaz bi raje rekel
               interdisciplinirana vlada, zato ker vsi, isto papagajsko ponavljate. Argumente
               začnete: v redu, prehrana je potrebna in tako naprej, na koncu pa - forma ni prava.
               Pa dajmo dograditi ta zakon, če imamo različna razmišljanja. Jaz mislim, da je osnova
               v redu. Čakali smo eno leto, pa ni bilo te pobude.</p>
               <p>Skratka, zakon je primerna osnova. Sam bom podprl ta zakon in mislim, da ga bodo
               podprli tudi poslanski kolegi v Novi Sloveniji. Seveda pa bomo poiskali morda še
               dodatne rešitve, kako to na primeren način urediti. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Zmago Jelinčič Plemeniti.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Tudi sam mislim, da je zakon primerna osnova za
               nadaljnjo obravnavo. Razumem pa seveda, da so proti zakonu predstavniki Združene
               liste in predstavniki LDS ter ostala koalicija, kajti če bodo hoteli plačati tako
               imenovanim izbrisanim, bodo v tem primeru potrebovali še precej več denarja. In treba
               ga je nabirati kjerkoli, pri dijakih, pri študentih, verjetno bodo kmalu prišli še na
               osnovnošolsko mladino in tudi v vrtce. Ne razumem pa predstavnika Stranke mladih, da
               so oni pravzaprav nekako proti temu. Ker sodim, da se vse zadeve dajo urediti z
               amandmaji. Seveda če je volja in želja, da se zakon uredi do te mere, da je
               sprejemljiv.</p>
               <p>Mislim, da je razumljivo, da gospodje iz koalicije tega ne bodo podprli. Mislim, da
               je preveč, da bi kar tako razmetavali denar za slovenske otroke, ko bodo pa morali
               dajati denar za vse ostale, ki niso Slovenci in bodo Slovenci postali zgolj in samo
               zato, da bodolahko dali svoje glasove nekaterim oziroma večini predstavnikov teh
               strank. Mislim, da je to nesprejemljivo in je načelo apriornega odklanjanja zakonov,
               ki se tičejo slovenske šolske mladine, pa naj gre za študente, dijake ali
               osnovnošolce. To je nesprejemljivo. In še enkrat pravim, za nas je zakon primeren za
               razpravo v drugi obravnavi. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Replika, gospod Diaci.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala. Gospod Jelinčič, zdaj ste si privoščili težko manipulacijo. To, kar ste zdajle
               povedali, ni res. Jaz eksplicitno nisem rekel, da sem proti temu zakonu. Tega nisem
               rekel in prosim, da s tem ne manipulirate. Povedal sem pa, da je treba v ta zakon ali
               pa v nov krovni zakon vgraditi določene elemente, ki sem jih naštel v petih točkah. V
               petih točkah sem naštel konkretne argumente. In to, s čimer vi zdaj manipulirate, ni
               res! Te točke je možno vgraditi v ta zakon, kar bo dosti težje, ali pa v nov zakon.
               Mislim, da bi bilo lažje v novem zakonu. Če se pa odločimo, da gremo s tem zakonom
               naprej, bomoimeli nekaj problemov, ker bomo težko opredelili izvajalca, težko bomo
               opredelili izkaznico in tako naprej. In tu se lotevate problematike, ki mi niti pod
               točko razno ni jasna.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Časa nimate več gospod Jelinčič, mimogrede. Naslednji je na vrsti, pa
               tudi replika na repliko je zelo problematična zadeva po tem poslovniku. Naslednji je
               na vrsti gospod Franc Pukšič.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa. Gospod minister, kolegice in kolegi, gospod podpredsednik, sam osebno
               seveda mislim, da bi spremembe in uveljavitve zakona o subvencioniranju študentske
               prehrane prišle prav. Nekateri smo se pripravljali za to sejo tudi za jutrišnjo
               točko, ko bo poročilo varuha človekovih pravic. In tam ste lahko prebrali, da veliko
               travm in problemov nastaja prav v družinah s starši od 45 do 50 let zaradi izgube
               zaposlitve in nezmnožnosti, nemožnosti ponovnega zaposlovanja. Zato imajo velike
               osebne in družinske travme seveda zaradi problemov v zvezi z finančnim položajem. V
               družino bi takšen način prehranjevanja otrok prinesel eno točko upanja, da bi
               vendarle ta srednješolski otrok imel na ta način zagarantiran topel obrok. Še več.</p>
               <p>V lokalnih skupnostih smo v zadnjem času veliko naredili tudi na področju izgradnje
               vrtcev. Čeprav danes, ko sestavljamo občinske proračune ugotavljamo, da so na
               področju sofinanciranja vrtcev številke bistveno večje, kot so bile, dokler tega
               nismo imeli. Ugotavljamo, da je razlog prav v tem, da socialno ogroženedružine te
               otroke pripeljejo v vrtce in iz ekonomskega zornega kota je to strošek in izguba za
               občino. Iz socialnega, iz človeškega zornega kota pa vemo, da ta otrok v tem času
               dobi toplo prehrano. To je pravzaprav korektiv tudi v teh skrajno težkih časih Tudi v
               poročilu varuha človekovih pravic piše, da se v zadnjem letu ni zmanjšalo število
               brezposelnih, ampak, da so številke manjše zaradi drugačnega prikazovanja tega
               števila, ker nekatere sčasoma izpuščajo. Vse to, kar ste nekateri ugotavljali oziroma
               imeli pripombe, da je potrebno dopolniti, da je potrebno dodati, se da narediti z
               amandmajem v tem zakonu, če imamo resen in pošten namen.</p>
               <p>Glede o financ. Res je, piše, da je potrebno približno 10 milijard. V zvezi s tem,
               kar so kolegi že prej govorili, koliko sredstev bi naj porabili za izbris, za tako
               imenovane izbrisane, tiste, ki niso živeli, pa sedaj zahtevajo nadomestilo, imamo
               pravzaprav za 80 let sredstev za študentsko prehrano. To ne more biti taka številka
               za proračun, če so na drugi strani tako ogromne številke. Danes je socialdemokratska
               mladina tu v Ljubljani naredila eno dobro gesto. Mimoidoče so vprašali: Ali ste že
               imeli malico in ali seveda želite, da ima malico tudi mlad odraščajoč otrok? Seveda
               so se ljudje, ki so se pač podpisovali s temstrinjali in dajali predlagatelju tega
               zakona in seveda vsem tistim, ki bomo odločali o tem, podporo in spodbudo, da zakon
               oblikujemo tako da bo seveda koristen predvsem za mladino. Tako radi se sklicujemo,
               kako svet na mladih stoji, kaj vse bi naredili in tako dalje. Ampak sedaj gre za zelo
               konkretno zadevo in gre za resnično problematiko. Nenazadnje se velikokrat primerjamo
               z Evropsko unijo in tudi v tem primeru vidimo, da je za prehrano v Evropski uniji za
               mlade v glavnem poskrbljeno. Jaz verjamem, da bi minister želel tu vpeljati nek
               socialni korektiv. Tudi to je možno in verjetno tako kot pri marsikateri drugi zadevi
               pravzaprav najlažje preko lokalne skupnosti. Vendar je potrebno na lokalno skupnost
               prenesti določene naloge s tem pa seveda tudi, minister, denar.</p>
               <p>Žal od leta 2002 nekatere obveznosti lokalne skupnosti, ki jih mora kriti, ki jih
               izvede pri prevozih in tako dalje, potem finančno niso pokrite. Stvari stojijo zaradi
               tega, ker pač nekje na sodišču nekaj stoji. Ampak v skladu z zakonom stvari niso
               pokrite. Torej, lahko se vnese tudi socialni korektiv z amandmaji v ta zakon, lahko
               se to kontrolira, lahko se to prenese na lokalno skupnost. Seveda pa je potrebno
               zagotoviti na ta način tudi sredstva. Gre samo zato, ali imamo resnično namen to
               urediti ali pa se izgovarjati, tako kot nekateri, ki pravijo: <q>"Bomo naredili
               sistemski zakon, pa ono pa drugo."</q> Ampak, to tisti ki imajo so imeli to možnost 8 ali
               12 let. To ni opravičilo. Zato je ta predlog zakona, ki ga ponuja predlagatelj edina
               pot, da ga nadgradimo. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Ljubo Germič.</p>
            </sp>
            <sp who="SDZ3:GermičLjubo">

               <speaker>LJUBO GERMIČ:</speaker>

               <p>Hvala lepa za besedo. V imenu poslanske skupine je že bilo predstavljeno jasno
               zavedanje v poslanskem klubu LDS o prehrambenih težavah šolajoče se mladine in tudi
               izražene skrbi in predlogi ukrepov, ki jih vidimo v poslanski skupini. Kot ravnatelj
               sem imel priložnost tudi ko učitelj spremljati dogodke, ki potekajo na eni izmed
               srednjih šol, ki je vključevala pravzaprav tako gimnazijske kot strokovne programe.
               Znotraj tega bi želel v začetku povedati, da je izredno pomembno da govorimo o
               sistemu, da ne govorimo in nismo omejeni samo na številko, ki bo posledično seveda
               potrebna zato, da zagotavljamo potrebna sredstva za organiziranje šolske prehrane.
               Sevedapa bi v začetku želel zelo jasno povedati, da je vlada in ta minister, ki je
               danes tudi tukaj prisoten v naši razpravi, v obdobju zadnjih 10 let že veliko
               postorila na tem področju. In zdi se mi potrebno to poudariti predlagatelj zakona v
               eni svojih utemeljitev zakona pravi, da v primerjavi s tem, kako druge države urejajo
               to področje, država Slovenija praktično ničesar ne omogoči sodelujoči mladini k
               cenejši prehrani.</p>
               <p>Jaz bi tukaj želel spomniti vse naše poslance na razpravo, ki jo je imel kolega Rudi
               Moge v razpravi na odgovor minisitra dr. Dimovskega o socialnih razlikah v regiji,
               kjer je zelo natančno opisal pomen in vlogo, ki jo je namenila liberalna demokracija
               in vlada v vsem tem obdobju področju izobraževanja. In na tem področju so bila že v
               letu 92 s sklepom vlade namenjena določena sredstva urejanju področja prehrane. V
               letu 94 in leta 2002 sledita dva zakona, ki jasno opredeljujeta pomen in urejanje
               tega področja. Zakon iz leta 94, ki nosi naslov Zagotavljanje sredstev za nekatere
               nujne razvojneprograme Republike Slovenije v vzgoji in izobraževanju ima v točki 5
               zagotavljanje sredstev za šolsko prehrano otrok in mladine. Zakon, ki je bil sprejet
               v letu 2002, Temeljni razvojni programi v izobraževanju na področju izobraževanja in
               znanosti v letih2003 in 2008 pa ponovno v prioritetnih usmeritvah nosi naslov razvoj
               zdrave prehrane. To se mi zdi izredno pomembno poudariti zato, da ne bi ostalo v
               zraku, da Slovenijo ne skrbi, da ne spremlja tega področja, za katerega, kot sem že
               dejal, v poslanski skupini smatramo, da določeni problemi še ostajajo in jih je
               potrebno tudi tako skrbno obravnavati.</p>
               <p>Druga teza, ki jo predlagatelj v svoji obrazložitvi navaja, je, da se dijaki
               večinoma ne znajo znajti sami. Tukaj bi zelo rad opozoril na zakonska določila, ki
               jasno govorijo o tem, da v krovnem zakonu, Zakonu o organiziranju vzgoje in
               izobraževanja v 81. členu jasno opredeljujemo delež oziroma sofinanciranje iz
               državnega proračuna. Hkrati pa bi opozoril na Zakon o gimnazijah, ki v 32. členu
               jasno govori, da gimnazija za vse dijake organizira vsaj en obrok hrane dnevno in
               Zakon o poklicnem in strokovnem izobraževanju, ki v 59. členu jasno govori, da šole
               za vse študente oziroma dijake organizira vsaj en obrok hrane dnevno. In moram reči,
               v svojem imenu ko sem bil ravnatelj, in sem prepričan tudi, v imenu drugih
               ravnateljev in učiteljev, da se temu področju namenja zelo veliko skrb in da seveda v
               času 30 minutnega odmora, ki je namenjen prehranjevanju v srednjih šolah, poskušamo
               narediti to, da dijaki imajo dostop do enega obroka. Seveda želimo izkoristiti pri
               tem vse kapacitete, ki so temu na razpolago in seveda tam, kjer je možno zagotoviti,
               tudi topli obrok. V Rušah konkretno je to bilo mogoče, kajti ob šoli je bil tudi
               dijaški dom in seveda smo na ta način poskušali organizirati tudi vzgojno
               izobraževalno delo v šoli in zagotavljati dijakom potrebno storitev za zagotavljanje
               prehrane. Pri tem bi želel opozoriti tudi na dilemo, ki se mi je pojavila in kot
               poznam gospoda Tanka, to ni bil njegov namen, kaj je želja predlagatelja; ali
               zagotavljati restavracije, ki bodo omogočile supotiranje šolske prehrane ali pa
               dejansko subvencioniranje in zagotavljanje šolske prehrane. Kajti ne moremo mimo
               obrazložitve v kateri je zapisano dejstvo, da bi imeli vsi večji kraji ponudbo s
               subvencionirano prehrano. Jaz sem, kolikor poznam mrežo srednjih šol, prepričan, da
               je tudi v kakšnem manjšem kraju kakšna srednja šola in seveda, si ne bi želeli, da bi
               se dalo zakon razumeti tako, da bi organizirali prehrano v večjih krajih, medtem ko
               bi sistem lahko bil v manjših krajih seveda zopet vprašljiv. Prepričan pa sem, da
               kolega Tanko ni imel tega v mislih, mogoče je bil samo neroden zapis.</p>
               <p>Zdi se mi, da v liberalni demokraciji ni problemov, da spremljamo sam namen zakona in
               podpiramo v osnovni ideji. Seveda se pa vprašam, ali lahko učinkovit sistem, kot je
               bilo tukaj že rečeno in s katerim se lahko tudi strinjamo, v šolski prehrani s
               študentskega področja prenesemo na področje srednjih šol. Tukaj se postavlja vrsta
               vprašanj, ki so vezana na organizacijo vzgojno izobraževalnega dela v srednjih šolah
               in študentskega dela na visokih šolah in na fakultetah. Mislim, da gre tukaj za
               bistveno različen pristop in v tem primeru bo potrebno postoriti tudi še marsikateri
               organizacijski napor, da bi lahko intenco zakona, ki je izražena skozi to besedilo
               uresničili.</p>
               <p>Drugi pomemben pomislek, ki ga imam, je prenos odgovornosti na dijaško organizacijo.
               Moramo vedeti, da so v dijaški organizaciji dijaki od 14 let do polnoletnosti in
               prenos obveznosti z ministrstva za delo, družino in socialo na dijaško organizacijo
               tako, na način kot je sedaj predlagano, je zelo vprašljiv z vidika odgovornosti. In
               tukaj se mi zdi, da bi zakon moral imeti velik pomislek, ali je takšna rešitev v
               zakonu ustrezna. In seveda,na koncu koncev, mogoče tudi eno samo prepletanje
               odgovornosti uresničevanja zakona med ministrstvom za delo, družino in socialo in
               ministrstvom za šolstvo in šport, kajti subvencioniranje študentske prehrane je v
               pristojnosti enega, medtem ko subvencioniranje prehrane dijakov in vajencev v
               pristojnosti drugega.</p>
               <p>Če lahko zaključim. Zavedam se, da je študentska prehrana, oziroma dijaška prehrana
               in problem prehranjevanja dijakov in vajencev v zelo pomemben razvojnem obdobju
               izredno pomemben. Seveda pa ne želim, da bi z odločitvijo, ki jo bomo tukaj sprejeli,
               sprejeli odločitev, ki jo potem ne bi niti mogli izvesti. In seveda bi bil namen
               tega, kar je tukaj v cilju izraženo, uresničljiv še v slabšem obsegu kot je to danes.
               Seveda se zavzemam za to, da bi nadaljevali prakso povečevanja sredstev, ki so
               namenjena subvencioniranju prehrane dijakov in vajencev. In mislim, da je to skozi
               proračune na postavkah podpirajoči programi v osnovnem in srednjem šolstvu možno
               zaslediti. V to smer gre tudi povečanje sredstevv letih 2004 tako za programe za
               srednješolce, kot za programe učencev. Želim si, da bi bil uresničen tudi predlog
               kolega poslanca Komljanca, ki je v razpravi in v sklepu na odboru za šolstvo
               predlagal, da se ta sredstva tako za leto 2004, kot za leto 2005 tudi povečajo. Pri
               tem bi želel, da naj bo pomoč subvencij vezana na pomoč tistim, ki jo potrebujejo in
               se mi zdi, da je to tudi eden izmed pomembnih kriterijev, na podlagi katerih bi bilo
               potrebno nadaljevati prakso, kot je bilo dosedaj. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima France Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. No, s šolsko mladino in njenim zdravstvenim stanjem se ukvarja tudi
               šolska medicina. Vsako leto se kopica podatkov zliva na Inštitut za varovanje
               zdravja, ki potem poda vsako leto zaključno poročilo. Moram reči, da se v zadnjih
               poročilih javlja zanimiva ugotovitev, da je pravzaprav že osnovnošolski otrok v petem
               razredu obremenjen dnevno v kategoriji odraslega človeka, da pa obremenitev
               srednješolca naraste na 10 delovnih ur na dan. Pri raziskavi obremenitve so pri
               šolajoči mladini nekako drugače zastavljeni parametri, predvsem so v ospredju slabi
               odnosi v šoli in doma nizka dinamika pouka, slabe učne metode, neprimerna telesna
               dejavnost, oziroma preslaba telesna dejavnost, nezadostno pitje tekočin, strah,
               šolski hrup, neprimerni šolski prostori, pretirana gledanost televizije itd<gap n=".."/>
               Prehrana je na tretjem mestu kot vzrok preutrujenosti. Znaki preutrujenosti mladine
               so upočasnjeno razmišljanje, motnje v razumevanju in pozornosti med poukom, upad
               energije in volje do dela, nemirnost, motnje spanja in psihosomatske težave, ki so
               naštete po lestvici pogostnosti. Preutrujenost izvira v veliki meri tudi od slabe
               prehranjenosti. Rad bi povedal, da to ni tako nepomembna zadeva. Slabi šolski
               rezultati in slabo počutje ter vse tiste deviacije mladine, deviacije tudi v
               alkoholizem, droge, v samomor, da ne naštevam naprej, so zagotovo tudi podkrepljene
               oziroma povzročene s psihično preutrujenostjo.Zanimiv je podatek, da le 40% šolarjev
               redno zajtrkuje, in da so prehranjevalne navade srednješolcev še slabše. Med
               srednješolci niti tretjina dijakov nima zajtrka. In če računamo, da je dnevna
               obremenitev tja daleč v popoldan, brez rednega toplega obroka in če se država tega
               zaveda, potem je zame nerazumljivo ne rešiti tega problema. Nerazumljivo! Seveda pa
               tu govoriti, da bi bilo treba to urediti na ustrezen način, da ga vendarle tak
               parcialen pristop ni ustrezen, da bo treba sistemsko, dolgoročno, celostno, vedno
               znova celostno rešiti<gap n="..."/> Prepričan sem, gospodje, da bo Tanko v tistem trenutku, ko
               bo v državni zbor prišel boljši predlog, umaknil svojega. On tega predloga ni napisal
               zato, da bi se dičil in šopiril s predlagateljstvom. Ne! Prosil bi, da se tudi vi ne
               bi postavili na stran nasprotovanja samo zato, ker je to predlog nekega poslanca iz
               opozicije.</p>
               <p>Zaradi tega predlagam, da ga podpremo, da ga tudi ustrezno dopolnimo - tudi sam imam
               predloge za dopolnitev -, kajti to ni majhen problem za našo mladino in, oprostite,
               za našo bodočo generacijo.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Roman Jakič.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Spoštovani gospod podpredsednik, spoštovane kolegice in kolegi! V resnici bi bilo
               napačno iti po stopinjah nekih primerjav. Tudi sam bi lahko dal primerjavo, da bi
               namesto vračila za vložke v telekomunikacije tri leta lahko subvencionirali kompletno
               prehrano ali pa 130 let, če ne bi imeli zakona o denacionalizaciji. Toda ni tu
               problem. Problem je v tem, da zakon, kot je predlagan,v resnici nima tistih določil,
               ki bi omogočala neko jasno sliko, na kakšen način bi do subvencije dijaške in
               vajeniške populacije oziroma njihove prehrane prišlo.</p>
               <p>V resnici je treba pohvalno besedo izreči o prehrani v vrtcih in osnovnih šolah, ki
               dejansko temelji na 81. členu zakona o organizaciji in financiranju vzgoje in
               izobraževanja, oziroma ta člen jim daje to možnost in je na tej točki to urejeno.
               Tudi ena tretjina, kot smo slišali, učencev v osnovnih šolah je v resnici po tem
               zakonu na neki način subvencionirana. Kot tisti, ki sem 1992 leta - jaz pa se lahko
               sedaj pohvalim po 12-ih letih - skupaj z gospodom Venclom, takratnim ministrom za
               šolstvo, sva skupaj spravila to zgodbo, subvencija študentske prehrane, lahko povem,
               da je bil ravno argument, ki je bil v takratni skupščini Republike Slovenije namreč,
               o tem, da bilo potrebno subvencionirati vse, je bil argument, da je treba študente
               ločiti generacijsko, zaradi svoje specifike študija, večjega dela življenja in dela v
               univerzitetnih mestih in seveda urnika, kot ga imajo.</p>
               <p>Po drugi strani se mi zdi pa, to je moja osebna ocena, zdi se mi na neki način pa
               kljub vsemu moralno sporno delati na sistemu, ki bi dijake in vajence, se pravi
               generacija od 14 do 18 let, na neki način posredno silil prehranjevati se po
               gostilnah. Mislim, da je celjski model, da bi se odprla neka mlečna kuhinja, ok.,
               ampak kompletna preslikava subvencije študentske prehrane se mi pa v tej točki ne zdi
               pametna.</p>
               <p>Še nekaj naj povem, glede na to, da je moja boljša polovica zaposlena v eni od
               ljubljanskih osnovnih šol, mi je ob tem, da bom ob tem razpravljal že parkrat
               povedala, da bi včasih pa tudi sama rada staršem in javnosti pokazala, kaj otroci s
               prehrano v osnovnih šolah delajo. In seveda mislila je negativno, da pač šole
               zagotavljajo prehrano, otroci se pa s hrano obmetavajo in jo v večini primerov ne
               jedo.</p>
               <p>Naj še enkrat poudarim. Skupno vsem nam je, da je to potrebno urediti in tukaj se
               popolnoma strinjam s kolegom Diacijem, da seveda je treba urediti na način, kot ga
               predlaga. Ali kompletno zgodbo spremeniti v tej točki, se pravi, v tem zakonu,
               predvsem pa tudi jaz vidim možnost in pa željo, da bi se to rešilo s posebnim
               zakonom, ker bi seveda opredelili vse te sistemske stvari, kdo, kdaj, kaj, na kakšen
               način naj opravlja s subvencijo oziroma z boni. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala. Andrej Vizjak.</p>
            </sp>
            <sp who="SDZ3:VizjakAndrej">

               <speaker>ANDREJ VIZJAK:</speaker>

               <p>Hvala lepa. Po moji oceni je podobno, kot je seveda prišlo do rešitve
               subvencioniranja študentske prehrane tudi danes čas zrel, da spregovorimo o temi, na
               kakšen način urediti prehrano tudi dijakov in vajencev.</p>
               <p>Pred 10-imi leti ali še več so bile pač zadeve zrele in pomembne, da se uredi
               študentska prehrana in jaz sem prepričan, da po ugotovitvah pristojnih, ki
               analizirajo in spremljajo zdravje naših dijakov in uvrščajo nezdrav način
               prehranjevanja teh otrok oziroma mladine na zelo visoko mesto, da tudi to terja
               seveda ustrezne rešitve. Moj poslanski kolega Tanko je predlagal rešitev, sam jo
               podpiram in nekako me tudi veseli, da so poslanci tega zbora pripravljeni iskati
               rešitve.</p>
               <p>Sedaj bi seveda bilo na mestu, da v kolikor bodo zavrnili ponujeno rešitev,
               predlagajo ustreznejšo rešitev. Jaz bom s pričakovanjem poslušal tudi ministra, ki je
               danes tu med nami, kaj on predlaga, in v kakšnih rokih namerava to rešiti. Če bo
               seveda ta predlog zakona poslanca Tanka sprožil v nekem kratkem času rešitev, ki
               sledi njegovim ciljem in nameram, potem bom tudi zadovoljen.</p>
               <p>Vendar se mi pa ne zdi v redu, da se rešitev zavrača, namen pozdravlja, ne ponuja pa
               nič drugega. In dokler ne bo v tem zboru ponujeno nič drugega, bom seveda podprl ta
               predlog. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Gospod Jože Kavtičnik.</p>
            </sp>
            <sp who="SDZ3:KavtičnikJože">

               <speaker>JOŽE (JOŽEF) KAVTIČNIK:</speaker>

               <p>Hvala lepa, predsedujoči. Ko poslušam, pa morda tudi drugi, ko poslušajo, bi rekli,
               da je samo skrb za otroke in dijake samo na strani opozicije. Ampak temu ni tako, ker
               če bi temu bilo tako, bi naše šolstvo, in tudi sociala, zdravstvo, bilo na mnogo
               nižjem nivoju, kot je danes. Torej, organizirana prehrana v naših šolah je le ena od
               mnogih obveznosti, ki tvori mozaik obveznega izobraževanja. Ni pa najpomembnejša, je
               pa zelo pomembna. Slovenija ima posebno pozitiven odnos do izobraževanja. Nenazadnje
               to izkazujemo tudi v proračunu. 7 procentov bruto domačega proizvoda namenjamo za
               izobraževanje, in to je primerljivo z razvitimi državami v Evropi. V vseh teh letih
               prenove šolskega sistema smo namenili sredstva za prostor, izgradili smo številne
               šole. Dali smo pogoje za dobro delo v vzgoji in izobraževanju. Opremili smo šole.
               Dali smo šolam vsebino. Prenova osnovnega šolstva, srednjega šolstva. Sedaj dajemo
               veliko sredstev za raziskave, za razvoj.</p>
               <p>Seveda pride na vrsto tudi urejanje šolske prehrane. Do leta 2002 smo imeli sredstva
               v proračunu za osnovno in srednje šolstvo skupaj. Po letu 2002 smo sredstva ločili,
               in seveda s tem smo dali tudi poudarek temu, da je potrebno šolsko prehrano za dijake
               ustreznejše urediti, kot je danes. In to se urejuje in se dela. Vendar ne da se
               narediti čez noč, in ne da se narediti na mah.</p>
               <p>Razumem kolega Tanka, v tej smeri, da želi narediti zadevo hitreje, kot je. Vendar
               kar tako 10 milijard vzeti od nekod in dati za urejanje šolske prehrane dijakom se ne
               da. Ko sem pogledal predlog tega zakona in nisem videl ustrezne rešitve, ga ne morem
               podpreti, podpiral bom pa vsa nadaljnja prizadevanja za ureditev tega področja.
               Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še gospod Janez Komljanec.</p>
            </sp>
            <sp who="SDZ3:KomljanecJanez">

               <speaker>JANEZ KOMLJANEC:</speaker>

               <p>Hvala lepa gospod podpredsednik. Spoštovani minister, kolegice in kolegi. Mislim, da
               ni danes nikogar tukaj, ki se ne strinja s spoznanjem, da imamo v srednjih šolah
               najslabše urejeno prehrano.</p>
               <p>In tudi prav je, da se danes tako izčrpno o tem pogovarjamo in sem prepričan, da bo
               tudi ta razprava doprinesla k temu, da se bo ta problem začel mogoče še hitreje
               reševati, kakor je tako ali tako že opaženo. Zadnje čase je bilo v javnosti dosti
               razprav okolinezdravega prehranjevanja mladine in prepričan sem, da se bo to v nekem
               doglednem času odvijalo tako, kot bi bilo zaželeno in potrebno. Če imamo v vrtcih in
               osnovnih šolah ter pri študentih to zadovoljivo urejeno, bi lahko pripomnil, da v
               osnovnih šolah je ta del prehrane premalo subvencioniran, da je to tudi problem, ki
               ga bo verjetno treba vzporedno s tem reševati. Da pa je potrebno pri srednješolcih
               izhaja tudi iz tega izhodišča, da se več kot 70% vozi, da je večina teh otrok brez
               zajtrka, in da ni pogojev, da bi se prehranjevali v gostilnah, tudi če bi to želeli.
               Imajo pač urnik in imajo za to opredeljen čas. In je verjetno nujno organizirati ta
               obrok v šolah. Za to pa vemo, da v večini ni pogojev. In da se to verjetno
               improvizirati tudi ne da zaradi sanitarne inšpekcije - posebno župani tukaj v
               parlamentu vedo, kakšne težave so v nekoliko starejših osnovnih šolah, kjer se
               pripravlja obrok, ko so pred leti inšpektorji navalili in predpisali, kaj vse je
               treba narediti, če hočemo tem osnovnošolcem zagotavljati ta obrok.</p>
               <p>To pomeni, da je potrebno tudi nekako urediti te pogoje. Jaz mislim, da je danes zelo
               odvisno od posameznih ravnateljev, kako so se znašli. Ker ponekod je to boljše,
               ponekod zelo slabo urejeno. Pri teh vozačih je treba še to dodati, da morajo po
               končanem pouku počakati na svoje prevozno sredstvo, da se nekateri eno uro vozijo, še
               več, da pridejo domov, in pridejo prej na večerjo kot na kosilo. Torej, to je
               zagotovo treba urediti. Jaz mislim, da je treba urediti postopoma, da se to ne da v
               enem koraku, da je treba vzpostaviti tudi te pogoje. Se pravi, da se je treba nad tem
               problemom globoko zamisliti in urediti ne samo finančna sredstva, ampak urediti tudi
               pogoje, da bi se ti vajenci in pa dijaki prehranjevali tako, kot si to približno
               predstavljamo. In seveda, kot si to tudi oni predstavljajo.</p>
               <p>K temu bi rad dodal še to, da ni to verjetno edino področje, ki je deficitarno ali
               podhranjeno. Da se tu srečujemo še s problemom učbenikov in delovnih zvezkov v
               osnovnih šolah. In tudi s prevozom, subvencioniranim prevozom. Se pravi, gre za tri
               področja, ki bi jih bilo potrebno vzporedno dvigovati na neko raven, ki se bo zdela
               primerna v tej državi, da bi podprli, predvsem ta socialni vidik naših otrok, da bi
               starši bili manj obremenjeni in da bi mladina bila bolj zdrava, če pri tem računam,
               predvsem na prehrano.</p>
               <p>Zato smo tudi letos - seveda je vprašanje, ali bo ta proračun za kakšno milijardo
               višji ali ne bo - predlagali dodatni 2 milijardi tudi za ta tri področja in še nekaj
               za investicije, ravno v srednjih šolah, da bi hitreje prikorakali do cilja. In
               mislim, da je treba te napore v naslednjih letih storiti, s primernim zakonom pa
               urediti problematiko prehranjevanja srednješolcev. Prepričan sem, da so namere prave,
               da je dovolj volje, da pa bo treba prilagoditi reševanje celotnega problema tudi
               finančnim možnostim našega proračuna. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V imenu vlade bo odgovoril gospod minister. Prosim.</p>
            </sp>
            <sp who="SDZ3:GaberSlavko">

               <speaker>DR. SLAVKO GABER:</speaker>

               <p>Spoštovani gospod podpredsednik, gospe in gospodje! Področje financiranja
               osnovnošolske in srednješolske prehrane v Sloveniji ureja, kar zadeva zakone, Zakon o
               organizaciji in financiranju vzgoje in izobraževanja, in sicer v 81. členu določa
               sofinanciranje te prehrane tudi s strani države.</p>
               <p>V Sloveniji ta trenutek - ob tem, ko za prehrano v osnovnih šolah namenjamo okrog
               milijardo 600 milijonov tolarjev sredstev za delovanje kuhinj in na ta način
               znižujemo stroške prehrane za starše - država za 23% otrok <stage>(tisto prvo gre za vse, za
               ceno vseh, ki so deležni prehrane v šolah)</stage> in mladostnikov dodatno subvencionira
               prehrano. To je standard, ki se je uveljavil od časov, za katere ima posebne zasluge
               ta parlament, še posebej kolega Moge, od časov šolskega tolarja naprej. Tudi ko se je
               šolski tolar iztekel, je višina teh subvencij ostala in vlada je ta sredstva
               zadržala, vse vlade od takrat naprej so ta sredstva zadržale v tem svojem proračunu
               in parlament je vsako leto to znova potrdil.</p>
               <p>Sam bi želel opozoriti na to, da vlada razmišlja o tem, pa ne le razmišlja, kako bi
               uspeli zagotoviti večji delež sredstev in bolje urediti področje prehrane, posebej
               srednješolske in osnovnošolske prehrane v Sloveniji. In to razmišljanje je
               opredmeteno v predlogu proračuna za leto 2004 in za leto 2005. Tam je 600 milijonov
               tolarjev dodatnih namenjenih za to prehrano, kar pomeni 45% povečanje sredstev v letu
               2004, glede na obstoječo situacijo v letu 2003. Mi nameravamo iz teh sredstev za
               okoli 50% povečati sredstva prav za srednješolsko prehrano. Razmislili bomo tudi na
               osnovidanašnje razprave in upam, da po posvetu z odborom za šolstvo tega parlamenta,
               ali bi morda večji del sredstev namenili srednješolski populaciji in nekaj manj
               osnovnošolski. Zdi se nam, da so ti razmisleki potrebni in da so edini mogoč način
               dograjevanja sistema za katerega, še enkrat poudarjam, zakonsko podlago mi že imamo.
               Imamo tudi podlago zato, da s pravilniki dodatno uredimo to področje. Toliko gospe in
               gospodje zmoremo, po mnenju vlade, letos nameniti sredstev zato, da bi na začetku
               leta 2004 začelidograjevati ta sistem. Upam, da bo, če bo sreča mila in če bo
               ekonomska situacija primerna, mogoče nameniti še več sredstev.</p>
               <p>Moja dolžnost je poskušati govoriti realno. Opozoriti moram nas vse, da bo ta
               parlament, vsaj pričakujem tako, ko bo obravnaval proračun, za 20% povečal sredstva
               tudi za prevoze, da bo podvojil sredstva v skladu za pomoč najšibkejšim, socialno
               najšibkejšim v šoli v naravi in tako naprej. Ta sredstva bomo poskušali nameniti tam,
               na tistih področjih, na katerih so najbolj pomembna. Mivemo, da je ta dvig potreben v
               letu 2004, če bi šlo, da bi ga dodatno dvignili še v letu 2005, bi bilo toliko bolje.
               S tem dokazujemo vendarle, ne glede kaj vse je bilo izrečeno tukaj, socialno
               usmerjenost te vlade in tudi, gospe in gospodje, tega parlamenta. Dokazujemo to v
               realnih okvirjih. V tistih okvirjih v katerih je to finančno mogoče pokriti. Ni
               mogoče 10 milijard nameniti za povečanje stroškov na področju oboroževanja, 10
               milijard na področju prevozov, 10 milijard za področje prehrane, 10 milijardza
               področje kmetijstva in tako naprej in hkrati verjeti, da naj ta država bo vzdržna kar
               zahteva javne finance. Toliko lahko povem tukaj danes v imenu vlade. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ostalo nam je še 20 minut, zato lahko v skladu z 71. členom poslovnika
               odprem še razpravo. Sedaj gremo po vrsti. Prej so se že prijavili gospodje Tanko,
               Diaci, Drobnič, Vnučec in vlada. Vsak slabe 4 minute, ker vem, da ne boste čisto
               natančno spoštovali teh minut in sekund. Torej, prosim držimo se tega. Prav? Začnimo
               z gospodom Tankom.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo. Jaz moram reči, da sem zelo vesel, da vsi, ki ste razpravljali,
               razumete ta problem in tudi na nek način poskušate razumeti moj predlog. Vendar se je
               ob tej razpravi pokazala vsa lepota, vsa draž naše slovenske politike. Kajti največje
               hvale in največ pohval pravzaprav, je deležen tisti, ki ni naredil dovolj na tem
               področju. In največje kritike tisti, ki je zadevo pripravil in pa sprožil sploh to
               diskusijo. Jaz mislim, da je o tem sprenevedanju, ki se dogaja v tem parlamentu, ko
               govorimo o popolnoma jasnih, nedvoumnih, kričečih in ne vem kakšnih še problemih, na
               koncu pa vse to obrnemo in spravimo v neko, bi rekel odklonitev. Ob takih zadevah
               človek dobi ponavadi občutek, da se te a priori zadeve dogajajo samo zaradi tega, ker
               predlagatelj, ki je neko stvar predlagal, ni pravi. Samo vprašam gospoda ministra,
               kaj bi se s tem zakonom dogajalo, če bi ga predlagal, tistega, nekdo iz njegove
               koalicije. Recimo njegov poslanec Germič, ki je bil tudi ravnatelj. Mislim, da bo
               stališče ministrstva do tega problema in tudi koalicije povsem drugačno. Podobno kot
               se je to zgodilo recimo z zakonom o Triglavskem narodnem parku. Katastrofalen zakon,
               katastrofalen predlog, nesistemski, nepopoln, ampak tam brez problema premikamo hribe
               in doline, tukaj se pa potem zapenjamo na nekih drobnarijah, ki se jih da brez
               problema - toliko poznamo vsi to proceduro - dopolniti in popraviti. Brez problema.</p>
               <p>Jaz mislim, da predlagatelj in tudi drugi poslanci zmoremo toliko, da znamo ta
               predlog, ki mu očitamo določene pomanjkljivosti, tudi popraviti. Tudi sam sem
               opozoril, že v razpravi v imenu poslanske skupine, da predpostavljam, da je potrebno
               določene stvari popraviti. Se pravi, nismo in nisem štartal za neko zadevo, ki seji
               reče popolnost.</p>
               <p>Drugo, kar je, bi rad opozoril, da ni sprejemljivo, da iste stvari, se pravi prehrano
               vajencev, dijakov in študentov, rešujemo na dva različna načina. Vsi so približno
               obremenjeni 9, 10 ur dnevno, vendar pri študentih to rešujemo s statusom, v
               kategoriji srednješolcev, vajencev in dijakov, naj bi to reševali po nekih drugih
               kriterijih. Jaz mislim, da je to nesprejemljivo. Analogne probleme ali pa iste
               probleme z istimi časovnimi obremenitvami, ki se pojavljajo v tem procesu
               izobraževanja, je treba pač reševati na enak način. Vsem pripada isto. Navsezadnje
               tudi ko ta srednješolec, pa naj bo to vajenec ali dijak, pride na delovno mesto, v
               družbo, na prakso, tudi njemu pripada navsezadnje topel obrok. Samo v šoli mu
               odrekamo to priložnost. Vprašamo pa se lahko tudi, kje se sedaj nahajajo ti dijaki in
               učenci v času malice. Ali so v gostilni? Kje lahko malico kupijo? V gostilni, ali pa
               verjetno na kakšni travici tam sedijo, se družijo in pogovarjajo. Tudi tega ne
               izkoristijo. Hvala lepa.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Gospod Diaci.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Jaz mislim, da sem eden izmed tistih v tem državnem zboru, ko se še
               dobro spomnim, kako je biti dijak in da mi to še ni ne vem kako zamegljena
               preteklost. Zato tudi poznam te zadeve relativno dobro, prav tako sem se, kot prvi
               podpisani zakona o subvencioniranju študentske prehrane, s to zadevo že dalj časa
               ukvarjal v tem parlamentu in tudi veliko prej. Še prej, ko se je vzpostavljal sistem,
               zato trdim, da sem poznavalec tega sistema. Zato sem tudi v svojem govoru v imenu
               poslanske skupine navedel točke, za katerimi stojim in na katerih bi naj temeljil
               bodoči zakon o subvencioniranju dijaške prehrane. Kajti, če te zadeve vnesem v ta
               zakon, obstoječ, bomo imeli velike probleme, to je dejstvo. Hkrati pa to ne pomeni,
               kot me je poslanski kolega narobe razumel, da te opcije ne dopuščam. Tudi jo
               dopuščam. Zakaj ne? Ampak bo veliko težje in dosti bolj bo nepregledno.</p>
               <p>Naj še enkrat naštejem te točke: Subvencioniranje dijaških obrokov se opredeli kot
               pravica, do katere so upravičeni vsi dijaki, ne kot socialna pomoč.</p>
               <p>Drugič, dijaška prehrana naj se izvaja v okviru šolskih restavracij.</p>
               <p>Tretjič, definira naj se dijaška izkaznica, distribucijski sistem bonov. V okviru
               srednješolskih zavodov, naj se vzpostavi ustrezna infrastruktura za izvajanje
               sistema. Naj se opredeli prehodno obdobje, ker se bo dejansko prehrana izvajala na ta
               način, da se tam, kjer to ni možno, se to uredi recimo z dostavo, kar je nenazadnje
               tudi v okviru subvencioniranja študentske prehrane možno.</p>
               <p>Petič, nosilec dijaške prehrane mora biti ministrstvo za šolstvo, znanost in šport.
               To je meni ključna zadeva, ker zdaj je nosilec subvencioniranja študentske prehrane
               ministrstvo za delo, družino in socialne zadeve. In zato se zadeve tepejo. To je
               glavni problem.</p>
               <p>Naslednja stvar, ki bi jo rad poudaril je pa sledeča. Jaz mislim, da če bi bila
               volja, da bi se tudi nastrgalo teh deset milijard tolarjev, ki so potrebni za
               subvencioniranje dijaške prehrane. Mislim, da bi se jih v okviru proračuna, kolikor
               sem jaz zdajle pregledoval, pa sem ekonomist, mislim, da bi se jih dalo zelo dokaj
               enostavno dobiti. Je pa ena stvar. Ko kateri izmed poslancev, in sam sem eden izmed
               tistih predlagamo, bom rekel, iz postavk ministrstva za obrambo na ministrstvo za
               šolstvo, takrat se 60% tega državnega zbora preprosto povedano strese. Strese se.
               Predlagal sem recimo štipendijske sklade lokalnih skupnosti, ker sem vzel borih 300
               milijonov s postavke ministrstva za obrambo, ki se ji je reklo strelivo. Kdome je
               podprl? Saj ni važno kdo me je, vem pa kdo me ni. Mislim, da sem bil sam, ko sem se
               podprl. Tu je treba malo tudi razmišljati. Resnici na ljubo je minister Gaber, to mu
               je treba priznati, eden izmed tistih, ki so dejansko opozarjali na probleme
               obrambnega proračuna v luči ostali postavk.</p>
               <p>To je dejstvo. To vsi vedo. Da ne grem zdaj še na kakšne druge razprave, o kakšnih
               članstvih in tako naprej. Zdaj bomo pa videli. Prav dobro je, da je ta tema prišla
               zdaj, in sem hvaležen gospodu Tanku, da je to tudi sprožil, ker v ponedeljek se bomo
               malo ukvarjali tudi s proračunom, padali bodo določeni amandmaji in takrat, upam, da
               bom videl roke, ker se bo prestavljalo z obrambe na šolstvo. Bodimo pa tudi takrat
               hrabri. To zadevo bom jaz podprl, da me ne bo kdo narobe razumel, kot recimo moj
               poslanski kolega. Ampak še enkrat pa poudarjam. Menim, da je smotrno - in začel bom
               tudi pripravljati oziroma že pripravljam, določene teze sem že pripravil, vendar je
               to kompleksna materija - da se to opredeli v novem zakonu o subvencioniranju dijaške
               prehrane. Hvala.</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Gospod Drobnič.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Gospod Diaci, mislim, da če bi zdaj vložili tak zakon, zagotovo ne bi doživeli zelene
               luči, zato ker so vas zdaj pahnili iz vladajoče koalicije. In glede na to, kako se
               dogaja, kadar mi vlagamo kakršenkoli predlog, nima nobene možnosti sprejetja. Toda
               kljub temu mislim in sem optimist, da bo vsa ta razprava malo zamajala, malo stresla
               vladajočo koalicijo in bo razmislila o rešitvah. Saj ni čistovse v 10 milijardah,
               lahko bi vsaj pokazali neko naklonjenost, vsaj v smeri primerne organiziranosti
               prehrane v srednjih šolah; v nekaterih je to katastrofalno. Da imajo vsaj možnost
               primernega odmora, primerno dolgega odmora, in da si nabavijo hrano. Že sam grof
               Windisch-Gretz je za otroke, ki so bili oddaljeni, zagotavljal prehrano, in to
               brezplačno. Mislim pa, da bi lahko v 21. stoletju ali tretjem tisočletju v tej
               državi, ki je nekako produkt zgodbe o uspehu, to zagotovili, in sicer ne samo za 24%
               otrok, temveč za višji odstotek.</p>
               <p>Izkaznice. Izkaznice so lahko. Zakaj pa ne? Noben problem ni izdati dijaško
               izkaznico ob vpisu. Saj jih že imajo. To je lahko verodostojen dokument za pridobitev
               oziroma uživanje prehrane, obroka, za tiste, ki so - recimo - socialno ogroženi ali
               kakorkoli postavimo sistem. Ali pa generalno vsem do določene višine - da je
               prispevek za vsakega dijaka ali pa oprostitev za del dijakov oziroma vajencev v
               celoti.</p>
               <p>Torej, če izhajamo iz tega zakona, je možno vse, če je seveda volja. Ne, če bo sreča
               mila - tako kot je povedal iz vladajoče koalicije. Tu sreča ni potrebna. Potrebna je
               odločitev.</p>
               <p>Omenjate gospodarsko situacijo. Gospodarska situacija je - tako ste vsaj vseskozi
               trdili - v naši državi dobra, je uspeh. Če tega potem ne morete zagotavljati, je
               nekaj drugega narobe - ne vem - ali je pa to narobe.</p>
               <p>Dijaške organizacije niso primerni izvajalci - to vam pa povem, da ne - tako kot
               študentske organizacije. Tisti, ki so pretendenti na prehrano, naj ne izvajajo tega.
               Izvajanje, razpošiljanje, organiziranje hrane naj bo v rokah profesionalcev. Drugače
               pa mora to izvajati država oziroma njena državna služba. Tako imamo možnost vrste
               zlorab. Torej, če bo tale razprava rodila kakšen rezultat, bom vesel. Ponovno
               poudarjam, da bom zakon podprl. Bi ga pa nekoliko dopolnili. Če pri ostalih resnično
               obstaja ta volja, potem bomo tudi ta zakon dogradili, da bo primeren za naše zanamce,
               odnosno otroke, dijake in vajence. Hvala lepa!</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Diaci.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Ja, čisto kratka. Samo to bi povedal, gospod Drobnič, menim, tudi če bi danes vložil
               ta zakon, da bi bil dejansko sprejet iz razloga, ker sem se zadeve lotil drugače.
               Lotil sem se jo na ta način, da sem, preden sem vložil zakon, ponudil
               sopredlagateljstvo vsem, vsem poslanskim skupinam. Vsem! Koaliciji in opoziciji. Tudi
               v tem primeru, če bi bilo temu tako, mislim, da bi šlo to skozi. Hvala!</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Gospod Vnučec!</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo. Nadaljeval bi tam, kjer je moj kolega Diaci prej nehal. On je
               navedel strokovne razloge, zaradi katerih se nam je zdel ta zakon pomanjkljiv. S tem
               pa ni rečeno - ni povedal - da ga ne bomo, v Stranki mladih ga bomo podprli. To smo
               tudi predlagatelju povedali. Opozorili smo ga tudi, da bi bilo mogoče bolje, če bi
               vložili samostojen zakon in ne bi popravljali obstoječega Zakona o študentski
               prehrani.</p>
               <p>Kar se pa same organizacije prehrane tiče. Tako kot je že kolega Diaci povedal,
               potrebno jo je organizirati po šolah. Vendar pa vemo, da to v tem trenutku, oziroma
               na hitro ni možno. Vsekakor pa nas izkušnje iz študentskih bonov učijo, da odkar so
               se pojavili študentski boni, se je ponudba veliko izboljšala in postala dostopna.</p>
               <p>Verjamemo, da bi bilo tako tudi ob uveljavitvi dijaških bonov. Trg dela svoje. Tudi
               tukaj bi se ponudba bistveno povečala. Dijaki bi imeli možnost, kljub krajšem času,
               ki ga imajo na voljo za prehrano, da tudi do nje pridejo. Dokler se v okviru
               ministrstva za šolstvo se ne uredijo pogoji za normalno izvajanje tega dela. Dijaki
               so v tem trenutku edina šolajoča populacija, ki tega v tem trenutku nima
               zagotovljenega.</p>
               <p>Mislim, da je nujno, da se to uredi.</p>
               <p>Tudi finančna sredstva ne bi bila problem. Recimo. Če ostanemo pri vojaškem
               proračunu, iz njega črpamo. Tam imamo še vedno vladno letalo, ki ga lahko prodamo.
               Kupnino iz tega naslova bi lahko mirne duše že v tem proračunu namenili za te zadeve.
               Tako bi vil že za prihodnje leto preskrbljen tudi finančni del tega vprašanja.
               Hvala!</p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa! Še doktor Gaber. Ja, prosim!</p>
            </sp>
            <sp who="SDZ3:GaberSlavko">

               <speaker>DR. SLAVKO GABER:</speaker>

               <p>Hvala, gospod podpredsednik. Dovolite mi, da za začetek, gospod Tanko, odgovorim
               vam. Sprašujete: Kakšno bi bilo stališče vlade, če bi koalicija vložila ta zakon?
               Želel vam bi zagotoviti, da bi bilo naše stališče identično stališču, ki ga ima vlada
               danes. Razlog za to je preprost. Problem dograjevanja tega sistema prehrane v
               srednjih šolah je v zagotavljanju večje količine sredstev. Ne gre za vprašanje
               zakonske podlage. Mi bomo ta sistem dograjevali, že v letu 2004, tudi brez novega
               zakona. Ta trenutek potekajo pogovori o tem, kako ga dograditi, z dijaško
               organizacijo in združenji ravnateljev. Pri tem bomo poskušali povečati tudi odstotek
               tistih, ki bodo deležni te subvencije. Sam - za razliko od kolege Diacia - verjamem,
               da je pomembneje tistim, ki so prehrane najbolj potrebni, to prehrano zagotoviti
               prej, kot porabiti deset milijard za to, da vsem, tudi otrokom tistih, ki imajo
               dovolj denarja, ta sredstva namenjamo. To ni edina potreba v tej državi. Samo na
               šolstvu jih znam našteti. Učbeniki so na primer tudi zelo resno vprašanje. Če imamo
               res toliko sredstev - kolega Diaci se bo verjetno strinjal, da je potrebno imeti v
               tovrstnih zakonih socialne korektive, tako kot jih imamo pri prevozih. V tej smeri
               predlagam, da vsi skupaj dograjujemo sistem. Za dograjevanje sistema pa so potrebna
               predvsem sredstva.</p>
               <p>Vlada trenutno zmore toliko, kot je predlagala. Takšna je ocena. 45% povečanje
               sredstev, gospe in gospodje, ni majhno povečanje sredstev. Če me vprašate, je
               zadostno. Moje mnenje je, da bi potrebovali, še več. Ampak, ali lahko najdemo ta
               sredstva ali ne, pa je drugo vprašanje. To vemo vsi, tako v poziciji kot v opoziciji,
               ko vzamemo zares v roke proračun. Seveda smo do tega vprašanja v različni retorični
               poziciji. Če bi ta sredstva lahko povečali še v letu 2005, na primer dodatno še za 15
               ali pa 20%, bi bili to pravi realni, zelo uspešni koraki. To so naši realni problemi.
               10 milijard tukaj, 10 milijard tam in 10 milijard še nekam drugam. To pa ni pogovor,
               pri katerem človek lahko ostane, brez grenkega priokusa glede realnosti pogovora.
           </p>
            </sp>
            <sp who="SDZ3:BrejcMihael">

               <speaker>PODPREDSEDNIK DR. MIHA BREJC:</speaker>

               <p>Hvala lepa! Zaključujem splošno razpravo o predlogu sklepa. O tem, da je predlog
               zakona primeren za nadaljnjo obravnavo, bomo v skladu s časovnim potekom seje
               odločali danes ob 22.05. Prekinjam to točko dnevnega reda. Čez 1 minuto nadaljujemo s
               predlogom zakona o divjadi in lovstvu. Predstavniku vlade se zahvaljujem za udeležbo
               na seji.</p>
               <stage type="time">(Seja je bila prekinjena ob 18.19 uri in se je nadaljevala ob 18.20 uri.)</stage>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Lepo pozdravljam predstavnika Vlade Republike Slovenije!</p>
               <p>Prehajamo na <title>23. TOČKO DNEVNEGA REDA - PRVO OBRAVNAVO PREDLOGA ZAKONA O DIVJADI
                  IN LOVSTVU.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               Antonom Anderličem. V zvezi s tem zakonom je skupina dvanajstih poslancev s
               prvopodpisanim Francem Čebuljem zahtevala, da državni zbor opravi splošno razpravo.</p>
               <p>Najprej dajem besedo predstavniku predlagateljev predloga zakona za dopolnilno
               obrazložitev predloga zakona. Gospod Anderlič, izvolite!</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Spoštovani! Obžalujem, da noben minister za kmetijstvo v zadnjih enajstih, dvanajstih
               letih, kakor tudi ne nobena vlada ni uspela predlagati zakona o divjadi in lovstvu.
               Zato je bilo skoraj nujno, da k predlaganju tega zakona pristopimo na drugačen način.
               To je skupina poslancev po predhodni široki razpravi in tudi korespondenci z
               ministrstvom za kmetijstvo tudi storila.</p>
               <p>Torej, po letu 1991 je bilo sprejetih več zakonov, ki pomembno posegajo na področje
               divjadi in lovstva. Zakon o varstvu okolja določa, da je divjad državna lastnina,
               zakon o gozdovih posega na področje lovsko-gojitvenega načrtovanja, kjer kot nosilca
               načrtovanja določa Zavod za gozdove Republike Slovenije. Nadalje uvaja nove oblike
               načrtov, vendar pa ne ukinja predhodnih, ki izhajajo še iz veljavnega zakona iz leta
               1976, torej zakona o divjadi in lovstvu.</p>
               <p>Ko smo se lotevali tega zakona, smo preučili vse, kar velja sedaj v državi Republiki
               Sloveniji, in tisto, kar velja v drugih državah okoli nas, predvsem v državah
               Evropske unije. Zakon upošteva tako vse evropske direktive s tega področja, kot tudi
               mednarodne konvencije, ki jih je podpisala in ratificirala Republika Slovenija.
               Poudariti je treba, da zakonska ureditev divjadi in lovstva ni del evropskega
               pravnega reda oziroma enotne evropske zakonodaje. Torej ni bila niti predmet
               pridružitvenih pogajanj Republike Slovenije z Evropsko unijo niti predmet usklajevanj
               našega z evropskim pravnim redom.</p>
               <p>Evropska unija na področju divjadi in lovstva zastopa načelo subsidiarnosti, kar
               pomeni, da ne unificira zakonodaje na tem področju, pač pa državam članicam prepušča,
               da področje divjadi in lovstva zakonsko uredijo tako, kot najbolje ustreza njihovim
               zgodovinskim in tradicionalnim izročilom ter naravnim in kulturnim danostim. Države
               članice Evropske unije imajo zato zelo različne lovske zakone in sisteme. Pri tem pa
               ponekod celo znotraj ene države, recimo v Franciji in Italiji, obstaja več lovskih
               sistemov.</p>
               <p>Drugo načelo zakona predstavlja poudarek na ohranitvi, varstvu in trajnostni rabi
               prosto živečih živalskih vrst z lovom ter na izboljšanju njihovih habitatov. Torej na
               zagotavljanju ekoloških, socialnih in gospodarskih funkcij divjadi ter njenega
               življenjskega prostora.</p>
               <p>Osnovne rešitve predloga zakona pa so: divjad je državna lastnina; lovska pravica
               pripada Republiki Sloveniji, ki jo tudi podeljuje; minimalna lovna površina lovišč je
               2 tisoč hektarjev; uvedba koncesij za vsa lovišča, podeljuje jih Republika Slovenija;
               Republika Slovenija lahko ohrani ali ustanovi lovišča s posebnim namenom, zlasti s
               ciljem ohranjanja in vzdrževanja naravnih habitatov divjadi, zlasti ogroženih vrst v
               karakterističnih okoljih Slovenije.</p>
               <p>Naj opozorim še na nekatere ključne novosti, ki jih prinaša predlog zakona, ki je v
               obravnavi. Predlog zakona uvaja koncesnino, ki jo morajo upravljavci lovišč kot
               koncesionarji plačevati državi. Prednostni koristniki koncesije so lokalne skupnosti,
               preko katerih bodo v obliki posrednih ali neposrednihkoristi poplačani tudi lastniki
               kmetijskih in gozdnih zemljišč.</p>
               <p>Predlog zakona natančno definira kriterije za nastanek, oceno in poplačilo nastale
               škode o divjadi. Stanje na tem področju sicer ni kritično, saj se škodni primeri
               rešujejo dogovorno med upravljavcem in oškodovancem. Po nekaterih zagotovilih in
               podatkih je le 1% škodnih primerov končalo na sodišču. Nekaj problemov je s čezmejno
               divjadjo, predvsem prašičev v Prekmurju. Zato mislimo, da je ta model primeren tudi v
               bodoče.</p>
               <p>Predlog zakona jasno ločuje dva stebra lovstva, na eni strani nepoklicno lovstvo, na
               drugi strani pa poklicno lovstvo oziroma lovišča s posebnim namenom. Predlog
               uveljavlja Zavod za gozdove Slovenije kot javni zavod, ki skozi strokovno in
               transparentno načrtovanje opravljanja z divjadjo zastopa interese države kot lastnika
               divjadi in najširše javnosti.</p>
               <p>Se opravičujem. Če lahko združim tisti drugi del 5 minut, ki je tudi prijavljen pri
               tej isti točki, bi sedaj izkoristil še 2 minute, na koncu ohranite 3 minute, kajti
               kot predlagatelj imam prijavljenih dvakrat po 5 minut. Ne, ne! Nadaljujte in odštejte
               od tistega končnega časa, če lahko. Čas je prijavljen, samo je razdeljen na dva dela.
               Lahko bi bil enkrat 10 minut.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite!</p>
            </sp>
            <sp who="SDZ3:AnderličAnton">
               <speaker>ANTON ANDERLIČ:</speaker>
               <p>Predlog zakona je po našem mnenju primeren za nadaljnjo obravnavo.
            Zavedamo se, da bo tekst verjetno doživel in je prav, da doživi nekatere spremembe,
            izboljšave. Predlogi so že podani in jih obravnavamo. Do drugega branja bomo gotovo
            marsikaj uspeli uskladiti. Nekaterih stvari verjetno ne. Tisto, česar ne morem
            spreminjati in bi to pomenilo povsem druge rešitve, so izhodišča, ki sem jih prej
            navedel. Torej, da je divjad državna last in da je lovna pravica last države, ki jo
            država podeljuje. To sta dvestvari. Še kaj bi bilo mogoče nujno potrebno ohraniti v
            zakonu. Ostale stvari so pač možne v diskusiji tudi popravkov.</p> 
               <p>Menimo, da bi bilo
               potrebno ohranjati zakon tak, kakršnega predlagamo, ki je dovolj konzervativen v
               tistem delu, ki govori o ohranitvi in varstvu divjadi in njenega življenjskega
               okolja. Hkrati pa zakon dovoljuje dovolj svobode tistemu, ki se želi udejstvovati v
               lovu, kot eni od aktivnosti, ki je stara toliko kot človeštvo. Ohranjenost in stanje
               naše divjadi je po mnogih podatkih takšno,da se lahko mirne duše primerjamo s
               katerokoli evropsko državo. Če so podatki točni, nam celo take rešitve zavidajo.</p>
               <p>Prepričan sem, da bo razprava konstruktivna in da bomo iskali še boljše skupne
               rešitve ter da se ne bomo pregovarjali, zakon da ali zakon ne. Konec koncev gre za
               to, da bi bil absurd, da bi ohranili nekatere rešitve iz leta 76, torej 1976, ko je
               šlo za popolnoma drugo ekonomsko, socialno in družbeno okolje, kjer so bile stvari
               začrtane v nekih okvirih. Konec koncev je stroka, doktrina, v tem času prinesla mnoge
               nove rešitve. Zato je potrebno tudi ta zakon prilagoditi, ne pa ga v vseh osnovah
               izničiti. Hvala!</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Anderlič! Samo toliko v pojasnilo. 10 minut ima predlagatelj v
               okviru prve obravnave skupnega časa. Ni bilo prvič, da smo predlagatelju v takem
               primeru dovolili, da je uporabil tudi predstavitev na začetku. Potem v razpravi pa ni
               imel več časa na razpolago. Sedaj dajem besedo predstavniku vlade, ministru za okolje
               in prostor gospodu Janezu Kopaču. Izvolite!</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala za besedo, spoštovana podpredsednica. Vlada je obravnavala predlog zakona in
               sprejela mnenje, ki vam ga podajam v nadaljevanju.</p>
               <p>Ta predlog je vlada sprejela brez glasu proti. Tako, da je bilo to vladno mnenje
               medresorsko usklajeno. Rad bi rekel, da predvsem s strokovnega vidika ohranjanja
               narave predlagana ureditev po mnenju vlade predstavlja dobro rešitev, ker ureja
               opredeljevanje prostorskih enot za načrtovanje in opravljanje z divjadjo na veliko
               površinsko-ekoloških celotah ob upoštevanju ekoloških razmer in življenjskih potreb
               divjadi. Pozitiven je zato, ker načrtovanje opravljanja z divjadjo na različnih
               nivojih, ki temelji na bioloških in ekosistemskih zahtevah posameznih vrst in
               značilnostih ekosistema, ureja na celoviti način.</p>
               <p>Pozitiven je zato, ker določa, da načrte lovsko opravljalskih območij izdeluje javna
               strokovna institucija in predvideva tesno sodelovanje naravo-varstvenih služb pri
               pripravi in sprejemanju načrtov. Predlog zakona je pozitiven zato, ker celovito ureja
               uresničevanje ekološke funkcije divjadi in skrb za uravnotežen odnos divjadi z
               drugimi rastlinskimi in živalskimi vrstami ter človekom in ker uporablja za izhodišče
               to, da je divjad pod neposrednim skrbstvom države. Vlada pa ima kar nekaj pripomb na
               ta predlog zakona.</p>
               <p>Prva pomembnejša je ta, da je treba precizirati pojem opravljanja z divjadjo in ga
               uskladiti z veljavno zakonodajo na področju rabe naravnih dobrin. Pomembna pripomba
               je, da je potrebno pojem divjad opredeliti tako, da ustreza zahtevam prava Evropske
               unije. Pomembna pripomba je tudi, da je posamezne akte načrtovanja na področju
               trajnostnega gospodarjenja z divjadjo potrebno vključiti v načrte gospodarjenja z
               gozdovi.</p>
               <p>Ocenjujemo, da je predlagana rešitev, ki naloge trajnostnega gospodarjenja z
               divjadjo, to so naloge koncesionarjev, opredeljuje kot javno službo, neprimerna. Temu
               vlada nasprotuje. Imamo tudi še vrsto drugih pripomb. Vendar so to pripombe, na
               podlagi katerih vlada ugotavlja, da predloženo zakonsko besedilo konceptualno
               ustrezno rešuje področje divjadi in lovstva.</p>
               <p>Posamezne rešitve, ki jih je potrebno pravno in strokovno preveriti in dodelati, pa
               bo vlada oblikovala v amandmajski obliki in jih uveljavljala v nadaljnjem postopku
               sprejema zakona o divjadi in lovstvu. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Gospod Rokavec,
               proceduralni predlog. Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Namreč, zakon o vladi Republike Slovenije jasno
               govori, da je pristojnost lovstva v ingerenci ministrstva za kmetijstvo. Zato ima
               ministrstvo za kmetijstvo tudi določenega državnega sekretarja, ki poleg gozdarstva
               pokriva tudi lovstvo, zato protestiram nad takim načinom dela, ko poskuša vlada po
               naročilu in ingerenci liberalne demokracije glede na njihov vpliv in moč za dosego
               ciljev tudi tukaj v parlamentu določiti svojega ministra za resornega ministra. Zato
               nad takim načinom dela ostro protestiram. Gospod Anderlič, vi ste v dopisu vodji
               poslanske skupine Slovenske ljudske stranke gospodu Janezu Podobniku z dne, 5. 9.,
               ker ste pač opozarjali, da magister Franci But, minister za kmetijstvo, gozdarstvo in
               prehrano, še ni predložil zakona o lovstvu in divjadi - priznali, da je resor v
               domeni ministrstva za kmetijstvo. V naknadni proceduri, v vladni proceduri, pa ste
               zbalansirali, da ste danes tu postavili gospoda ministra Kopača. Ostro protestiram,
               gospa predsedujoča! To jeblamaža naše demokracije in načina vladanja v tej koaliciji
               s strani Liberalne demokracije!</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Rokavec, moja dolžnost je, da to sejo vodim v skladu z določili Poslovnika
               državnega zbora. Po pooblastilu Vlade Republike Slovenije so pri tej točki
               pooblaščeni mag. Franc But, Jože Sterle, mag. Janez Kopač in Mladen Berginc. To so
               pooblaščene osebe. Pred saboj imam še opravičilo mag. Franca Buta, da se seje
               državnega zbora ne bo mogel udeležiti, saj na obisku v Sloveniji gosti ministra za
               kmetijstvo, prehrano in razvoj podeželja Republike Irske Joeja Walsha, ki bo
               prihodnje leto prevzel predsedovanje Evropski uniji.</p>
               <p>Vse, kar poteka pred zborom, je v skladu s poslovnikom državnega zbora.</p>
               <p>Torej, predstavitev stališč poslanskih skupin. Najprej stališče poslanske skupine
               Nove Slovenije, k besedi vabim gospoda Alojza Soka. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Spoštovana podpredsednica, spoštovani predstavniki vlade, kolegice in kolegi! Začelo
               se je dobro in spodbudno, ni kaj. Torej, če bi se to zgodilo v eni od evropskih
               demokratičnih držav, sem kot opozicijski poslanec prepričan, da bi koalicija
               razpadla. Toda pri nas se ne bo nič zgodilo. To je dobro, da se ne. Ker bi lahko
               država bankrotirala, če bi se kaj takega zgodilo.</p>
               <p>Glejte, pred sabo imamo zakon, predlog zakona o divjadi in lovstvu, ki ga v Novi
               Sloveniji označujemo resnično za lovskega. Po desetih letih in več različnih
               predlogov, ki se konceptualno med seboj niso razlikovali, se je našla skupina
               modrecev, lahko bi rekel, nekako v stilu modrega Salomona, in predlagala rešitev za
               ta velik problem, ki se mu reče slovensko lovstvo.</p>
               <p>Kaj pa v bistvu predlagate? To, kar predlagate, je v bistvu to, kar imamo danes.
               Namesto pojma družbena lastnina pač uvajate pojem državna lastnina. Drugo se bistveno
               ne spremeni. Spremeni se to, da bodo lovske organizacije, lovske družine po novem
               namesto odškodnine državi plačevale koncesnino.</p>
               <p>Država je divjad razglasila za svojo lastnino in zato ima pravico zaračunavati. Vsi
               tisti, ki pa vzdržujejo in hranijo divjad, se pravi, lastniki kmetijskih zemljišč in
               gozdov, pa pri tej zadevi očitno - tako, kot je napisan ta zakon - nimajo nič. Zato
               tudi pravim, da je to lovska izpeljava zakona. Kmetijske površine in gozdove ste
               spremenili v velika pasišča, na katerih bo država pasla svojo divjad in na takšen
               način poskušala polniti državni proračun.</p>
               <p>Zanimivo je, da predlagatelj v svojem predlogu ni predstavil finančnih posledic tega
               zakona. Še danes zjutraj je gospod Anderlič pozorno sem ga poslušal pri razpravi o
               spremembi zakona o DARSu, predlagateljem očital opisne pojme, kar se tiče finančnega
               dela tega zakona: <q>"kot, morda, lahko"</q> in tako naprej.</p>
               <p>Ampak, če pogledate vašo uvodno obrazložitev, gospod Anderlič, potem se ravno tako v
               tistem delu, kjer govorite o oceni finančnih posledic predloga zakona, poslužujete
               opisnih pojmov, kot je: <q>"da bi ta zakon lahko imel pozitivne posledice za bilanco
               državnega proračuna"</q>.</p>
               <p>Istočasno pa v drugem odstavku pravite, da bo država poskušala z odkupom premoženja v
               različnih tipih sedanjih gojitvenih lovišč. Če je torej to res, potem bo imel tak
               zakon tudi določene, prepričan sem, da lahko celo velike posledice za državni
               proračun, kajti vršiti odkupe kmetijskih in gozdnih zemljišč v sedanjih gojitvenih
               loviščih ni mačji kašelj. To bo veliko stalo. Če je ta zadeva resna.</p>
               <p>Drugo, kar se zdi zanimivo, je, da ste prikazali različne sisteme lovstva v državah
               Evropske unije. Gre za dominalni lovski sistem, vi pa ste navzlic vsemu temu
               predlagali pregalni sistem, kjer se država obnaša kot kraljevina, kot kralj. Čeprav
               vemo, da je ta sistem zastarel in da ga nobena država kot takšnega več ne
               uporabljajo.</p>
               <p>No, spodbudno je, da ste pripravljeni ta predlog vašega zakona nekoliko popraviti,
               kljub dopisu Lovske zveze Slovenije vsem lovskim organizacijam, da se ne sme nič
               spremeniti, da mora zakon ostati takšen kot je predlagan.</p>
               <p>Zelo me je presenetilo, da so svojim članom prepovedali kontaktiranje z nami,
               poslanci, češ da ne bomo kaj preveč izvedeli s področja lova. Ampak to je pač način
               komuniciranja v tej državi, ki ničesar ne spremeni.</p>
               <p>Kar se tiče samega zakona, ta zakon, če bo hotel biti res evropsko naravnan in če
               boste želeli, da bodo s tem zakonom zadovoljni lovci, lastniki zemljišč in država, ki
               ima pravico urejati področje lova, potem bo potrebno popraviti niz členov v tem
               zakonu.</p>
               <p>Najprej bo treba popraviti 4. člen, in sicer temeljna izhodišča opravljanja in
               nosilce načrtovanja ter opravljanja z divjadjo.</p>
               <p>V Novi Sloveniji smo prepričani, da je potrebno v te projekte absolutno vključiti
               lastnike kmetijskih zemljišč in gozdov. Če boste vključili lastnike kmetijskih
               zemljišč in gozdov, potem se celotna vsebina zakonov temeljito konceptualno spremeni.</p>
               <p>V 6. členu govorite o lovsko upravljavskih območjih. Preseneča nas, da nikjer v
               zakonu niste nobene funkcije pri tovrstnih zadevah namenili lokalnim skupnostim.
               Lokalne skupnosti v temelju poznajo najboljše probleme z divjadjo na svojih področjih
               in tudi so kot lokalne skupnosti so zainteresirane, da bi bilo to področje primerno
               urejeno.</p>
               <p>V 8. členu govorite o loviščih, dejansko pojma oziroma ureditvi, da bi najmanjše
               lovišče ne bilo manjše od 2 tisoč hektarjev. Take ureditve - to ste tudi sami
               predstavili - v drugih državah Evropske unije ne poznajo. Vemo da so lovišča lahko
               tudi manjša in da z lovišči poleg lovske organizacije lahko opravljajo tudi
               posamezniki, torej fizične osebe.</p>
               <p>V 13. členu govorite o načrtih opravljanja z divjadjo in potem o kmetijskih
               organizacijah. Zdi se mi, da so edino tu v zakonu omenjene kmetijske organizacije.
               Omenjate vlogo podajalca mnenj. Mnenja nič ne pomenijo. Če hočete, da bodo te
               organizacije tehtno, strokovno sodelovale, potem morajo o nečem odločati. Najmanj,
               kar je, morajo biti vključena v ta postopek s soglasjem.</p>
               <p>25. člen govori o koncesiji. Če boste pristali na to, da lahko v Sloveniji opravljajo
               lovišča tudi fizične osebe, lastniki kmetijskih zemljišč in gozdov, potem potrebno
               popraviti tako ta člen kot 26. člen. Lahko bi našteval še druge člene. Ampak, kot sem
               že rekel, gre za to, kakšen kocept zakona bo v celoti sprejet. V takšnem konceptu bo
               potem potrebno tudi določene člene popravljati in jih dopolniti s to možnostjo.</p>
               <p>Zelo zanimivo je poglavje, ki govori o preprečevanju in povračilu škode od in na
               divjadi. Torej to področje je bilo do sedaj največkrat tisto področje, o katerem se
               je govorilo v javnosti. Divjad namreč na kmetijskih površinah povzroča veliko škode.
               Mi pa vemo, da gozdov in kmetijskih površin ne moremo obdelovati zgolj zaradi tega,
               da bi redili živali. Ampak, obdelujemo jih zaradi drugih namenov. Zato je potrebno
               najti primerno rešitev med tem, kaj je še dopustna škoda na kmetijskih gozdovih in
               zemljiščih in med tem, kaj je tisto, kar je treba iz prihodkov ustvarjenega z
               lovstvom tudi dejansko povrniti. Tu se kmetje nadejajo, da bodo postopki povračila
               škode potekali hitreje, transparentneje, enostavneje. Ampak, tako kot je zakon
               napisan, v bistvu tega ni možno pričakovati. Ti postopki se v skladu s tem zakonom še
               bolj komplicirajo.</p>
               <p>V 59. členu celo navajate, da je tisti, ki prijavlja, oškodovan. Škodo na svojih
               kmetijskih površinah je treba z osebnimi podatki in pa naslovi nabiti na oglasno
               desko oziroma jih objaviti na krajevno običajen način. Torej, sploh ni jasno, zakaj
               bi morali takšen postopek uzakonjati. Vemo, da v naravi nastaja škoda, ki jo
               povzročajo medvedi, da nastaja škoda, ki jo povzročajo divje svinje, da nastaja
               škoda, ki jo povzročata srnjad in jelenjad. Največkrat zaradi tega, ko prihaja do
               prevelike populacije, do prevelikega števila živali na določenem mestu.Če tu ne bodo
               sodelovale lokalne skupnosti, potem se ti problemi ne bodo odpravljali.</p>
               <p>Škoda na avtomobilih - ta rešitev, ki ste jo uzakonili v 57. členu, da bo moral
               lastnik motornega vozila dokazati, da mu je divjad povzročila škodo, to je dejansko
               nesprejemljivo. Ne vem, kako naj bi se to, na kakšen način naj bi se to dokazovalo.
               Če ne bo mogel dokazati, potem bo nosil vse stroške za nastalo škodo.</p>
               <p>Naj zaključim. V Novi Sloveniji iz razlogov, ki sem jih naštel, predvsem pa iz
               razloga, ker ta zakon ne vključuje in v ničemer ne upošteva lastnikov kmetijskih
               zemljišč in gozdov, takšne dikcije zakona v prvem branju ne bomo podprli in je ne
               moremo podpreti. Mislim, da takšen fevdalističen pristop tudi ni primeren za urejanje
               področja,ki se imenuje gojitev divjadi in lovstvo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               predstavil gospod Ivan Kebrič. Izvolite.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Hvala za besedo, gospa predsedujoča, kolegice, kolegi in spoštovani predstavniki
               vlade! Gospod minister je namreč odšel.</p>
               <p>V poslanski skupini dobivamo dnevno pisno, telefonsko, pa tudi osebna pisma,
               priporočila, kako eni zagovarjajo, da je ta predlog zakona dober, drugi mu
               nasprotujejo, dokazujejo, da je slab, da bo šel na škodo takih in drugačnih. Iz vseh
               teh pripomb jasno izhaja, da je tu konflikt interesov, konflikt med tistimi, predvsem
               lastniki zemljišč, tudi gozdov, in na drugi strani osnovnega interesa države. Menimo,
               da je divjad naravno bogastvo. Hvala bogu je Slovenija glede teh naravnih bogastvih,
               kar se divjadi tiče, bogata. Žal na nekaterih drugih pa manj.</p>
               <p>Na drugi strani v poslanski skupini menimo, da je prav, ne bom rekel zadnji čas, da
               dobimo moderen lovski zakon, ki bo vse te zadeve urejal tako, kot so predvidene. Pri
               tem nam je jasno, da se bo besedilo tega zakona v drugi obravnavi izboljšalo z
               amandmajem. Menimo namreč, da je zakon naravnan moderno današnjemu času. Če pa bi
               pisali zakon na kožo 130-tih približno toliko menimo, da je veleposestnikov plus
               cerkev, ki ima prek 2.000 hektarov gozdov, posesti, potem bi se vrnili več kot 100
               let nazaj v čas razdelitev fevdov, kjer so graščaki in fevdalisti imeli vse pravice.</p>
               <p>Na drugi strani ni mogoče, da bi izkoristili pravico, da vsak svoje lovišče ali svojo
               posest ogradi z ograjami. Kako bi potem naša dežela Slovenija izgledala, če bi vsak
               gledal prek svoje ograje, da ne rečem plota? Zato menimo, da je prav, da je naravno
               bogastvo last države in da bo država skrbela za svoja naravna bogastva. Zato jih mora
               dati nevtralnim institucijam v upravljanje. V tem primeru je institucija za gozdove.
               Na drugi strani so lovci kot državljani s takim izpitom prav gotovo tisti poklicani,
               ki bodo znali skrbeti za divjad in regulirati pravilen odstrel. Glede koncesije pa
               naj v členu z dopolnitvami rešimo tudi tiste probleme, ki se nam izpostavljajo. Hvala
               za vaše poslušanje.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Lovski zakon je eden najstarejših, ki še
               velja. Sprejet je bil leta 1976. Karkoli si o njem mislimo, je tudi ta zakon, kot
               nekateri drugi, sprejeti v tistem obdobju, dobro uredil vprašanja zagotavljanje
               ekološke, socialne in gospodarske funkcije divjadi. Zagotovil je, da se je z dvijadjo
               gospodarilo smotrno in da se je na ustrezen način v skrb za divjad, ki obsega
               ohranitev, varstvo in lov divjadi, lahko enakopravno vključeval velik krog
               državljanov, ustrezno usposobljenih in organiziranih za opravljanje teh nalog prek
               lovske organizacije. Toda spremenjena lastniška razmerja, uveljavljena po
               osamosvojitvi, postavljajo bolj ali manj pod vprašaj nekatere uveljavljene rešitve.
               Soglašamo torej, da so nekatere spremembe in dopolnitve gospodarjenja in upravljanja
               z divjadjo potrebne.</p>
               <p>Ne soglašamo pa, da se zavržejo vse dosedanje dobre rešitve in da se vse podredi
               interesom novih veleposestnikov, ki so z denacionalizacijo pridobili velike površine
               gozdov. Njihova zahteva je, da divjad ni več državna lastnina, temveč nikogaršnja
               lastnina, ki pripada lastniku gozda, v katerem se žival trenutno nahaja. Da z
               divjadjo ne več upravljajo lovske družine, ki so usposobljene za opravljanje teh
               nalog, saj morajo imeti vsi lovci lovski izpit. S prostovoljnim delom morajo skrbeti
               za divjad in vse dohodke lovske družine morajo vlagati nazaj v lovišče. Temveč da z
               divjadjo upravljajo lastniki zemljišč v skladu s svojimi komercialnimi interesi, ne
               pa v skladu z interesi za ohranitev in varstvo divjadi.</p>
               <p>Samo to so vprašanja, ki so že desetletje kamen spotike pri lovskem zakonu. Spomnimo
               se še, kako so ob zakonu o gozdovih tekle razprave o tem, koliko in kako uveljaviti
               ekološko in socialno funkcijo gozdov. Ali pa vsa vprašanja gospodarjenja z gozdovi
               prepustiti le lastnikom in njihovim interesom. Ne le glede odkazila in sečnje gozdov,
               temveč vse do pravice prepovedi prehoda prek privatne lastnine in vse do uveljavitve
               prepovedi v privatnem gozdu nabirati gozdne sadeže. Takšnim ekstremnim zahtevam smo
               se uspešno uprli. Vloženi zakon o divjadi in lovstvu, ki smo ga sopodpisali tudi
               nekateri poslanci Združene liste socialnih demokratov, ima enak namen. Z zakonom ne
               negiramo obstoja zasebne lastnine nad gozdom niti pravic, ki naj bi jih na tej
               podlagi uživali lastniki gozda. Če morda v posameznih delih zakona to ni uveljavljeno
               v zadostni meri, smo v nadaljnjih fazah sprejemanja zakona to pripravljeni storiti,
               tako glede možnosti vključevanja v organizirano skrb za divjad, glede pravice do
               odškodnine za škodo, kakor tudi glede pravice do dela koncesnine, v kolikor ne
               sodelujejo v upravljanju lovišč.</p>
               <p>Toda prepričani smo, da mora divjad ostati državna lastnina, da mora imeti država
               pravico podeljevati koncesijo, da morajo biti upravičenci do koncesije predvsem
               usposobljene lovske organizacije, ki so na organiziran način pripravljene in
               usposobljene skrbeti za divjad. Torej, zahteve nekaj deset veleposestnikov gozda, da
               lov organizirajo zgolj kot lastno gospodarsko dejavnost, niso sprejemljive. Ne gre
               torej za nobena ideološka vprašanja, kot se želi prikazati. Gre za vprašanje: Ali
               želimo skrb za divjad še naprej zagotavljati organizirano in družbeno usmerjeno ali
               pa smo pripravljeni tudi to pomembno funkcijo prepustiti zgolj lastnikom in interesu
               kapitala?</p>
               <p>V združeni listi socialnih demokratov smo za celovito uresničevanje upravljanja z
               divjadjo, za vse njene ekološke, socialne in gospodarske funkcije. Tega pa zgolj
               interesi lastnikov gozdov ne morejo zagotoviti.</p>
               <p>Zato v poslanski skupini Združene liste socialnih demokratov podpiramo predlagani
               zakon. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa gospa predsedujoča. Zakon, ki ga imamo pred seboj, je imel pravzaprav
               zelo dolgo pot. Bilo je več vrst poskusov, da bi ga pripravili, odpravili, naredili
               nekaj svojega. Vendar smo v Slovenski nacionalni stranki prepričani, da je zakon, ki
               ga imamo pred seboj, dober.</p>
               <p>Morda bo potrebno nekaj popravkov. Vendar v osnovi je ta zakon tisti, ki dejansko
               zagotavlja sonaravno gospodarjenje z divjadjo in njenim življenjskim prostorom. Kot
               nasprotje od tega zakona, lahko vidimo, kaj se je zgodilo s slovenskimi gozdovi, ki
               so jih dobili v last, oziroma v ponovno last, oziroma nekateri celo v last, ki je
               nikoli niso imeli, oziroma so jo prigoljufali,kaj je s temi gozdovi. Delajo se
               goloseki. Uničujejo se naravna rastišča. Uničuje se tudi ekosistem, v katerem ta
               divjad biva.</p>
               <p>Zagotovo ne moremo pristati, da bi se tudi z zakonom o lovu zgodilo nekaj podobnega,
               kot je v bistvu ustavno sodišče naredilo z gozdovi, ko je preprečilo izvedbo
               referenduma, po katerem ne bi mogli imeti kapitalistično usmerjenih lastnikov gozdov
               z neskončnimi površinami, in ko so prišle v roke tistim, ki nikoli niso imeli teh
               gozdov, tudi površine narodnih parkov.</p>
               <p>V Slovenski nacionalni stranki nismo za to, da bi se lovišča drobila na razna
               grofovska lovišča, kjer bi se dogajalo samo to, da bi v tistem kratkem času, ko bi
               divjad pasirala iz enega konca, recimo, gozda v drugi konec gozda, nekateri gospodje
               v svoj užitek postrelili vse, kar bi tisti trenutek teklo čez njihovo zemljo.</p>
               <p>Mislim, da razdrobljenost lovišč ne sodi nikamor. To govorijo tudi primeri iz tujine.
               Kar nekaj primerov iz tujine je, ko so se ustrezni strokovnjaki iz evropskih držav
               zelo pohvalno odzvali na stanje v slovenskih gozdovih glede lovstva in divjadi ter
               gojitvenih izhodišč za divjad. Ne bi rekel tega. Rekel bi celo, da nam kar malo
               zavidajo, zaradi tega, kar imamo pri nas. Zato v Slovenski nacionalni stranki nismo
               za spreminjanje. Smo za urejanje določenih stvari, ki jih je potrebno zagotovo
               urediti. Morda je nekaj podobnega, kar je dobro. Tudi v tem zakonu, v 55. členu v
               sedmi točki, piše: <q>"Za škodo, ki jo je povzročila divjad na domače živali, šteje
               zmanjšanje ali izguba vrednosti poškodovane ali pokončane domače živali."</q></p>
               <p>Do sedaj je bilo to povračilo škode strahotno visoko, tako da so nekateri kmetje celo
               izvajali ubijanje lastnih ovac in so potem to prispisovali medvedom, zaradi tega, ker
               je bila ovca, ubita od medveda, ocenjena štirikrat več, kot je ta ovca vrgla na
               prostem trgu, če jo je lastnik prodal.</p>
               <p>Teh primerov ni bilo malo. Zdaj s tem zakonom to ne bo mogoče. Prav je tako. Zadeve
               je pač treba urediti.</p>
               <p>Zagotovo pa je potrebno v 57. členu, v četrti točki, razjasniti eno stvar. Kajti tu
               piše: <q>"Za vso škodo na divjadi, ki jo povzroči premikajoče motorno vozilo, odgovarja
               imetnik vozila, razen, če dokaže, da je nastala zaradi upravljalca."</q></p>
               <p>Naj se napiše, da je nastala zaradi upravljalca ali lovišča ali motornega vozila. Oba
               sta upravljalca. Smiselno bi bilo, da se določi, kdo je tisti, kajti drugače je člen
               nesmiseln.</p>
               <p>Mogoče bi bilo dobro razmisliti, da konec koncev ni vedno kriv voznik, pred katerega
               priteče divjad. Še nekaj bi bilo smiselno. Smiselno bi bilo, da bi se zakonsko uredil
               tudi status sokolarjenja. Zagotovo sodi v ta zakon. Mislim, da bi bilo smiselno, da
               bi se predlog za ureditev sokolarjenja v tem zakonu upošteval. Ta predlog bo
               Slovenska nacionalna stranka vložila v amandmajski obliki. Zakon pa bomo podprli.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Franc Sušnik. Izvolite.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa, gospa podpredsednica. Spoštovane gospe in gospodje. Zakon o divjadi in
               lovstvu je zelo pomemben zakon, ker praktično uravnava rabo prostora na več kot 75%
               naše države. V bistvu pomenijo gozdovi in kmetijske površine, ki predstavljajo
               lovišča. Posega v interese, tako blizu 22 tisoč lovcev, kot več kot 300 tisoč
               lastnikov zemljišč in pa tudi vseh ostalih uporabnikov prostora: planincev,
               tabornikov, izletnikov in vseh, ki se v prostoru gibljejo. Mislim, da bi morali to
               dejstvo, in to je tudi mnenje naše poslanske skupine, upoštevati pri pripravi zakona,
               ki obravnava tako pomembno tematiko, kot jo skuša obravnavati predlog zakona o
               divjadi in lovstvu.</p>
               <p>V poslanski skupini Slovenske demokratske stranke se tudi zavedamo, da je na tem
               področju potrebno nekaj narediti. Potrebno je sprejeti ustrezno zakonodajo.
               Prepričani smo, da je zakon iz leta 1976 preživel in da ne ustreza današnji družbeni
               ureditvi v Republiki Sloveniji. Nenazadnje ne ustreza tudi novim ustavnim določbam,
               ki poudarjajo uživanje lastnine v takšnem obsegu in v takšni obliki, da bo
               zagotovljena njena gospodarska, socialna in ekološka funkcija.</p>
               <p>To lastništvo je tudi ena od temeljnih zadev, ki je v tem zakonskem predlogu
               namenoma ali nenamenoma prezrto in zato prihaja do tako hudih konfliktov interesov,
               ki niso dobra popotnica za sprejem takšnega zakona, za uveljavitev takšnega zakona.
               Takšen zakon po našem mnenju ni dober niti za lovce niti za vse, ki v lovišču in z
               lovišči živijo. V to smo trdno prepričani. Po drugi strani pa se strinjamo z
               osnovnimi koncepti. Razhajamo se samo glede večje uveljavitve pravic lastnikov
               zemljišč in gozdov, za katere bi moral zakonodajalec najti več posluha v omenjenem
               zakonskem predlogu.</p>
               <p>Kot sem že povedal, smo presenečeni in pa na žalost ugotovili, da načelo lastnine
               predlagatelj pri pripravi zakona ni v zadostni meri upošteval. Zakon še vedno
               temelji, po našem, nepopolnem neupoštevanju zasebne lastnine in pravic, ki lastnikom
               iz tega gredo. Vsak takšen zakon, še enkrat poudarjamo po našem mnenju ni dober za
               nikogar, še najmanj pa za lovce in pa za našo skrb za to, da ohrani raznovrstnost in
               množičnost divjadi kot naravnega bogastva v naših gozdovih.</p>
               <p>Po mnenju Slovenske demokratske stranke predlog zakona poleg že omenjenih lastnikov
               zemljišč ne poudarja v zadostni meri tudi vloge lokalne skupnosti pri predvideni
               razdelitvi koncesij in pa predvsem pri načrtovanju ohranitve razvoja in gospodarjenja
               z divjadjo. Lokalno skupnost ste, spoštovani predlagatelji, tukaj popolnoma prezrli.
               Mislim, da je to zelo velika pomanjkljivost tega zakona, ki pa se jo verjetno da
               popraviti.</p>
               <p>V zakonu namreč ni nikjer določeno, v kakšni meri bo lokalna skupnost, če hočete,
               tudi kot predstavnik lastniških interesov vseh malih lastnikov udeležena pri
               razdelitvi koncesij. Pri čemer, kot sem že povedal, so pa popolnoma prezrti tudi vsi
               zasebni lastniki in pa njihova udeležba pri participaciji na koncesnini.</p>
               <p>Sporno je, ker predlog zakona v takšni obliki brez teh dopolnil predvideva državne
               prihodke izključno iz naslova in pa tudi iz naslova privatnega premoženja.</p>
               <p>Po našem mnenju predlog ni usmerjen k uresničevanju ustavnega določila, da naj
               država skrbi za vsestranski gospodarski, kulturni in socialni napredek prebivalstva
               na območjih z omejenimi območji na gorskih in hribovskih območjih. V predlogu zakona
               niso določeni načini in ni zagotovil za pravično ekonomsko vrednotenje in možnosti
               zagotavljanje nadomestil, ko gre za ravnanje, ki je v prid javnim interesom.</p>
               <p>Tu mislimo predvsem nadomestila za nastalo škodo iz naslova izvajanja lova, oziroma
               iz naslova škode po divjadi. Po našem globokem prepričanju so vsa določila o
               povračilu škod po divjadi popolnoma neustrezna, ker ne upoštevajo dejanskih razmer.
               Ne upoštevajo dejanskih razmer! Priča smo namreč temu, da se je po uveljavitvi zakona
               o gozdovih in po letu 1993, ko se je pri nas začelo uveljavljati načelo planiranja,
               lovsko-gojitvenega načrtovanja po zakonu o gozdovih, na tem področju zgodilo marsikaj
               neprijetnega, nezaželjenega. Da so na udaru zaradi takšnega načina planiranja tudi
               lovske družine, ki v takšnihpogojih delovanja niso več zmožne v trenutni situaciji
               poplačevati odškodnine za škodo po divjadi. Istočasno pa nimajo možnost vplivati in
               regulirati odstrel tam, kjer prihaja do prevelikih populacij.</p>
               <p>Ob dejstvu, da podpiramo načelo, da je divjad državna lastnina, da ima lovsko pravico
               država, da se ta lovska pravica podeljuje predvsem lovskim družinam, organiziranim v
               okviru Lovske zveze Slovenije in zato ker se tudi skozi lovske družine po našem
               prepričanju vsaj v neki meri zagotavlja lokalni interes, sploh, če so te lovske
               družine pretežno sestavljene iz domačih lovcev če so se te lovske družine in razmere
               v teh lovskih družinah ohranile v nekih znosnih merah, ki niso šle preveč v smer
               elitizma zaradi teh dejstev smo torej prepričani, da bi se dal tak lovski zakon
               sprejeti. Potem bi bila tudi večja vloga lokalne skupnosti in lastninska pravica
               lastnikov, ki bi jo kazalo drugače urediti, in bi bil potem tako spremenjen lovski
               zakon lahko dobra osnova za naše nadaljnje gospodarjenje z divjadjo, predvsem pa bi
               bil tak zakon dober za lovce. V primeru, da bomo pa kateregakoli od teh členov
               izključili ali pa izrazito zanemarili, kar je trenutno razvidno iz tega zakonskega
               predloga, pa tak zakonski predlog ne bo dober. Ne bo dober in ga tudi v Slovenski
               demokratski stranki ne moremo sprejeti.</p>
               <p>V Slovenski demokratski stranki nasprotujemo tudi širjenju in nadaljnjemu
               uveljavljanju lovišč s posebnim namenom, državnih lovišč. Tu se je v preteklosti
               zgodila krivica tako posameznim lovskim družinam, predvsem pa so z uveljavitvijo
               državnih lovišč izrazito podrejena posamezna lokalna območja, kjer je ljudem
               onemogočeno izvajati lov v okviru lovskih družin na lastnih območjih. Prepričan sem,
               da tudi s takimi lovišči, z ustreznim strokovnim nadzorom, ki ga je prav tako treba
               urediti na področju načrtovanja, lahko ustrezno in primerno gospodarijo lovske
               družine. Popolnoma nesprejemljivo za nas pa je določilo, ki ste ga predlagatelji
               zapisali v zakonski predlog, da bi vlada še naprej podeljevala koncesije za ta
               lovišča brez ustreznega javnega razpisa. To ni v redu. Mi se zavzemamo za to, da je
               pravica do lova čim bolj dostopna pravica za naše državljane, ki imajo interes
               ukvarjati se z lovom. S takšnimi državnimi lovišči je ta pravica nesporno okrnjena.</p>
               <p>Prepričani samo tudi, da v predlogu zakona ni ustrezno rešeno vprašanje upravljanja
               javne službe na področju divjadi in lovstva. Mislim, da zavod za gozdove, v takšni
               obliki in kot tak brez vključitve civilno družbenih organizacij, ni zadostna osnova
               in podlaga za načrtovanje in upravljanje te tako pomembne javne službe.</p>
               <p>Vsekakor pa mislim, da bi z vključevanjem lokalne skupnosti, z vključevanjem civilne
               javnosti, z ustrezno strokovnostjo, bilo potrebno narediti nekaj tudi in predvsem
               takoj na številčnosti lovne divjadi, ki jo je nujno potrebno uskladiti z možnostmi
               prehrane, z možnostmi prostora, z možnostmi bivanja, pa nenazadnje s potrebami
               gospodarjenja z gozdovi in drugimi kmetijsko obdelovalnimi površinami. Za nas je
               bistveno, da se tam kjer se lovišča prepletajo in križajo z obdelovalnimi površinami,
               divjad ohranja na ravni, ki jo okolje v katerem imamo to divjad dovoljuje. Da se ne
               križajo potem tu interesi države in lokalnih skupnosti, ki spodbujamo in se trudimo
               zato, da bi ohranili obdelovalnost in poseljenost teh področij s prekomernim ali pa
               že nevzdržnim staležem divjadi, ki na drugi strani izniči vse naše napore.</p>
               <p>Velikost populacij nikakor ne sme preseči biološke nosilnosti, biološke sposobnosti
               gozdov in lovišč, ki niso kmetijske površine. Ohranjati je potrebno naravno
               regulacijo populacij in vzdrževati zdravstveno trdnost teh živalskih populacij, kar
               pa mislim, da se lahko izvede izključno, še enkrat poudarjam, izključno ob
               upoštevanju vseh zainteresiranih subjektov, ki se jih zakon o divjadi in lovstvu
               dotika. V nasprotnem primeru, če bo eden od segmentov še naprej v podrejenem položaju
               ne bomo mogli govoriti o normalnem opravljanju divjadi, o normalnem opravljanju
               lovstva. Na podlagi vsega navedenega, nenazadnje je to ugotovila tudi vlada v svojem
               predlogu, smoprepričani, da je ta predlog zakona na več mestih nesistematičen, da je
               na več mestih dvoumen in nejasen. Zato predloga takšnega zakona, v kolikor ne bo
               prišlo do sistemskih popravkov v zakonskem predlogu, sistemskih popravkov z
               vključitvijo, kot sem že povedal, tako lokalnih skupnosti, kot ustreznega
               obravnavanja lastnikov zemljišč, malih in velikih, mi v Slovenski demokratski stranki
               takšnega zakonskega predloga ne bomo podprli.</p>
               <p>Osnovni koncept nam je blizu, vendar ga je potrebno dodelati in popraviti predvsem,
               kot sem že povedal, s temi dvema poudarki. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Janez Kramberger. Izvolite.</p>
            </sp>
            <sp who="SDZ3:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi, tudi lep pozdrav zainteresirani
               javnosti na balkonu, ki posluša to današnjo pomembno razpravo.</p>
               <p>V naši poslanski skupini predlog zakona o divjadi in lovstvu, ki ga je v zakonodajni
               postopek vložila skupina poslancev s prvopodpisanim kolegom Antonom Anderličem
               zavračamo iz naslednjih razlogov.</p>
               <p>Prvo kar je, zakon je slabo pripravljen, slabo obrazložen. Mnenje, ki je podano k
               temu zakonu iz strani vlade je mnenje ministrstva za okolje in prostor, to ni mnenje
               ministrstva pristojnega za urejanje področja lovstva. Torej, kateri so ti razlogi.</p>
               <p>Predlagatelji niso upoštevali lastnine, celo zapostavljajo lastnike kmetijskih
               zemljišč in gozdov, tako v državni kot tudi v privatni lasti. V celoti so zaobšli in
               izključili lokalne skupnosti. Predlagani zakon ne rešuje vprašanja, škod, ki jih
               povzroča divjad na kmetijskih zemljiščih in gozdovih. V predlogu zakona ni urejen
               status sokolarjenja, kot oblika lova, ki je trenutno pri nas urejen z odločbo
               ministrstva za kmetijstvo. To zadevo je že omenil tudi kolega iz Nacionalne stranke.
               Na žalost je obdobje zadnjih 50-ih let zapustilo tudi nekaj temnih in na silo
               vzpostavljenih sistemov, ki so v posameznih okoljih moteča. Ocenimo lahko, da ta
               predlog zakona ponovno uzakonja in daje privilegije nekaterim posameznim subjektom.</p>
               <p>Kolegice in kolegi, tisti, ki smo že dlje čase v državnem zboru vemo, da je priprava
               na ta zakon zelo dolga. Kar nekaj predlagateljev je bilo in končno je prišel ta zakon
               na vlado, kjer se je začel pripravljati. Ministrstvo za kmetijstvo, kmetijsko
               gozdarska zbornica in lovska organizacija so več, kot dve leti usklajevali predlog
               zakona in bili so na dobri poti. Samo vprašanje časa je še bilo, kdaj bo ministrstvo
               vložilo v zakonsko proceduro usklajen predlog. Skupina naših kolegov je v proceduro
               vložila neusklajen predlog zakona, ki daje privilegij določenim subjektom. S tem so
               seveda izničili vloženo delo na ministrstvu in ponovno razdvojili lastnike zemljišč,
               lokalne skupnosti in lovske organizacije. Preden, kolegice in kolegi, poskušam na
               kratko obrazložiti omenjene pomanjkljivosti, želim opozoriti in poudariti pomen in
               organiziranost lovstva v prostoru. Lovske družine opravljajo pomembnodelo v smislu
               gojitve avtohtonih vrst divjadi. Prizadevajo si za naselitev izumrlih avtohtonih vrst
               in s svojim strokovnim delom ohranjajo redke avtohtone vrste divjadi. Ugotovimo lahko
               tudi, da je strokovna usposobljenost članstva v lovskih družinah dobra. Društva so
               dobro organizirana in vloženo je veliko brezplačnega oziroma prostovoljnega dela. To
               delo se vidi v izgradnji cest, lovskih poti in lovskih naprav. Pomembno je tudi
               sodelovanje s strokovnimi in znanstvenimi organizacijami s ciljem strokovne gojitve
               divjadi in uveljavljanja najnovejših spoznanj o gojitvi. Vse to je nedvomno
               prispevalo k ugledu slovenskega lovstva, tako doma kot v Evropi in tudi v svetu.
               Prepričani smo, da je za nadaljevanje uspešnega dela na področju lovstva potreben
               konsenz med vsemi zainteresiranimi. Naša poslanska skupina se ne strinja s konceptom
               tega predloga zakona, zato predlagamo, da nov predlog uredi vprašanje lovske pravice.
               Lastniki zemljišč imajo lovske pravice na svojem zemljišču oziroma jih nimajo po tem
               predlogu. Niso upravičeni do nadomestila za izvajanje lovske dejavnosti. Tukaj se
               pojavi vprašanje lastnine. Predlog zakona celo nalaga lastnikom zemljišč, da morajo
               zaščititi svoja zemljišča pred škodami zaradi divjadi. To razumemo kot nekakšno
               sofinanciranje lovske dejavnosti. Predlog zakona ne rešuje problema škod, ki jih
               divjad povzroča na kmetijskih in gozdnih površinah. Zakon bi naj bil ekološko
               naravnan, vendar dopušča nenormalno veliko objedenost gozdnega mladja. Zapisano je,
               da je objedenost dovoljena do 40% Posamezne rastline celo do 75%. Zanimivo pa je, da
               nemški zakon dovoljuje samo do 20%. S takšno rešitvijo bo gozd namenjen samo za
               gojitev divjadi. Lovstvo ima tudi pomemben delež v slovenskem turizmu. Zato smo
               prepričani, da mora pri teh vprašanjih sodelovati tudi lokalna skupnost, v smislu
               pridobivanja lovskih koncesij in urejanja infrastrukture. Prepričani smo, da bi moral
               zakon omogočiti tudi lov s pticami ujedami za določene vrste divjadi, v skladu s prej
               omenjeno uredbo oziroma predpisom o sokolarstvu, ki ga je izdalo ministrstvo za
               kmetijstvo.</p>
               <p>Kolegice in kolegi! Toliko odprtih vprašanj, kot jih je pri tem zakonu, ni dobra
               popotnica za izvajanje zakona. Glede na pomembnost lovstva, tako v gospodarstvenem,
               naravovarstvenem in znanstvenem pomenu je nujno, da zakon sprejmemo po uskladitvi med
               zainteresiranimi. Zato naša poslanska skupina ne bo podprla tega zakona.</p>
               <p>Opozoril bi, kolegice in kolegi, tudi na to, da se na silo sprejeti predlogi zakonov
               tukaj v tej hiši, ponavadi slabo končajo. Končajo se na referendumu, kjer veste, da
               državni zbor pravzaprav še nobenega ni dobil. In bi res predlagal, da napravimo ta
               napor, nadaljujemo delo tam na Dunajski in pridemo z usklajenim predlogom.</p>
               <p>Kot predsednik odbora za kmetijstvo sem dobil v tem času tudi precej pisem, razno
               raznih priporočil. In, spoštovani gospod iz Lovske zveze Slovenije je svojim lovskim
               tovarišem, starešinam in predsednikom lovskih družin napisal tako, bi rekel čustveno
               in globokih misli polno pismo na dveh straneh. Prebral bom samo tisti del, ki je
               napisan z mastnim tiskom in je celo podčrtan. Glasi se takole: posebno pa bi želel
               opozoriti, da ni sprejemljivo, da bi svoje eventualne pripombe na zakon lovci, lovske
               družine ali področne zveze lovskih družin poskušali uveljaviti izven Lovske zveze
               Slovenije, na primer neposredno preko posameznih političnih strank ali poslancev, saj
               bi to slabilo poziciji lovske organizacije v celoti, še posebno pa bi močno ogrožalo
               podporo zakonu ter bi v javnosti lovsko organizacijo prikazovalo kot neenotno
               organizacijo kateri ni mogoče zaupati upravljanje z divjadjo. Na to, prosim opozorite
               vse svoje člane. Kar nekaj kolegov imam med lovci, ki se ne strinjajo s tem.
               Pripravljeni pa so se pogovarjati.</p>
               <p>Konec koncev tukaj smo omenjene politične stranke kot da nismo sposobni odločati o
               teh zadevah. Ampak, prav kolegi iz treh političnih strank so to vložili. Tako da, ali
               samo del političnih strank ni primeren za takšna vprašanja. Jaz mislim, da, torej v
               naši poslanski skupini nam je v velikem interesu, da se ta vprašanja res uredijo. Mi
               smo zakopani na nekih barikadah, če tako rečem, ampak če bomo tako sprejemali zakon,
               slišal sem, da je glasov dovolj, potem kot rečeno je slaba popotnica za izvajanje
               tega zakona. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče Stranke mladih Slovenije nam bom predstavil gospod Bogomir
               Vnučec. Izvolite.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo in pomoč gospa podpredsednica. Spoštovane kolegice in kolegi! V
               Stranki mladih Slovenije se strinjamo s predlagatelji, da je potrebno na področju
               lovstva v Sloveniji narediti korak naprej, predvsem v skladu z že sprejeto zakonodajo
               na tem področju. Predvsem v smeri bolj ekološko in trajnostno sonaravnega urejanja
               lovstva v Sloveniji.</p>
               <p>V Stranki mladi Slovenije ocenjujemo, da je skrajni čas, da Slovenija dobi nov
               lovski zakon in skoraj neverjetno je, da ga ni v vsem tem času pripravilo pristojno
               ministrstvo. Zavedamo se, da mora biti lovstvo vedno bolj naravovarstvena dejavnost,
               saj je regulacija številčnosti živalskega sveta z lovom dopustna le zaradi
               zagotavljanja naravnega ravnotežja med okoljem in divjadjo.</p>
               <p>Lov je torej po mnenju Stranke mladih Slovenije opravičljiv predvsem, da se z njim
               regulira naravno ravnotežje med živalskimi vrstami in med živalmi in ostalim okoljem,
               ki ga je, kot na marsikaterem drugem področju porušil, nihče drug kot človek sam.
               Opustitev lova, za kar se tudi v Sloveniji že zavzemajo posamezna civilna gibanja, bi
               v tako spremenjenem okolju pomenilo katastrofo, najprej za divjad in posledično tudi
               za človeka. Najbolj nesprejemljivo pa je, če se dopušča takšen lov, ki ga posamezniki
               izrabljajo v osebne užitke, dokazovanje elitizma. Skratka, popolnoma brez in v
               popolnem nasprotju z vsemi naravovarstvenimi cilji. Zato v Stranki mladih Slovenije
               menimo, da pobijanje divjadi, kar tako, ne more biti in ni javni interes. Dejstvo, ki
               se mora vgraditi v nov zakon, pa je spoštovanje lastnikov zemljišč, na katerih se
               divje živali hranijo, imajo zatočišče, oziroma imajo svoj habitat, skratka, tam
               živijo.</p>
               <p>Po našem prepričanju morajo prav zato lastniki zemljišč dobiti primeren delež
               koncesijske odškodnine in absolutno povrnjeno odškodnino, ki jo povzroča divjad na
               njihovem premoženju. Lastniki zemljišč, morajo imeti tudi potrebne bonitete pri
               vključevanju v lovske organizacije in pri izvajanju lova. V Stranki mladih Slovenije
               se strinjamo, da je divjad v lasti države in da država podeljuje koncesijo. Iskanje
               morebitnih pozitivnih ekonomskih učinkov s strani države, v smislu visokih
               koncesijskih odškodnin, pa je nerealno. Stroški upravljanja lovišč, to namreč kažejo
               finančna poročila, profesionalnih gojitvenih lovišč pri nas, vsako leto skokovito
               naraščajo in so komaj še pozitivna. Zato v Stranki mladih Slovenije opozarjamo na
               izredno previdnost pri določanju koncesijskih odškodnin, ki ob nerealno visokih
               koncesninah lahko pomenijo rušenje sistema lovskih družin, ki so kljub vsemu
               zapustile v loviščih dobro stanje. Na tem mestu je potrebno pohvaliti slovenske
               lovce, ki so vpreteklosti na tem področju požrtvovalno skrbeli, da je slovenska
               divjad, navkljub ogromnim okoljskim in drugim bremenom, v naših gozdovih še prisotna,
               številčna in raznovrstna. Poleg teh nalog so lovci opravljali tudi mnoge druge, za
               okolje, izredno pomembne in naravovarstvene akcije.</p>
               <p>V Stranki mladih Slovenije menimo, da je termin, da je divjad v lasti države
               potreben tudi za to, da bo na podlagi tega dejstva država odgovorno skrbela in
               varovala to dobrino pred raznovrstnimi vplivi, ki ogrožajo njihovo preživetje,
               predvsem s ciljem ohranitve in zagotovitve raznovrstnosti divjadi na slovenskem
               ozemlju. Zato tudi v celoti podpiramo že uveden sistem lovsko-gojitvenega
               načrtovanja, ki je nastal na podlagi zakona o gozdovih in se je v zadnjih letih že
               dobro uveljavil v praksi. Samo profesionalna, neodvisna in kadrovsko usposobljena
               institucija, kot je zavod za gozdove Slovenije, lahko nepristransko in strokovno
               izvaja načrtovanje in spremlja izvajanje ukrepov upravljalcev lovišč.</p>
               <p>Predlagamo tudi, da prav ta javni zavod, ki je že teritorialno organiziran na
               celotnem ozemlju Slovenije, dobi v upravljanje tudi vsa lovišča s posebnim namenom,
               torej tako imenovana gojitvena lovišča, tudi gojitveno lovišče Triglav, s katerim
               zelo mačehovsko ravna javni zavod Triglavski narodni park.</p>
               <p>Menimo, da je področje škod potrebno posebno skrbno obdelati in ocenjevanje le-teh v
               celoti prepustiti strokovni in nevtralni instituciji. Rešitev, ki je navedena v
               predlogu, po naši oceni ni primerna. Predlagamo, da tudi to področje v celoti pokrije
               zavod za gozdove, ki ima usposobljene kadre in je, kot že rečeno, nepristranska
               državna institucija.</p>
               <p>V Stranki mladih Slovenije ocenjujemo, da je zakon dober predvsem z vidika, da se
               začne postopek po vsebinski plati. Zato predlagamo, da se dopolni in spremeni še na
               naslednjih področjih. Glede velikosti lovišč menimo, da bi bilo potrebno velikost
               območja zmanjšati z 2.000 na 1.000 hektarjev. Nadalje, ustanavljanje lovišč s
               posebnim namenom naj bo zgolj in edino s ciljem ohranjanja in vzdrževanja naravnih
               habitatov divjadi, zlasti ogroženih vrst. Pri organiziranju lovske dejavnosti pa bi
               morali sodelovati tudi kmetje in lastniki gozdov. Če obstajajo interesi za
               organiziranje lovske dejavnosti s strani kmetov in lastnikov gozdov, morajo biti za
               to dejavnost le-ti tudi strokovno usposobljeni oziroma morajo zagotoviti za to
               strokovno izvajanje lovske dejavnosti oziroma ustrezno izobražen kader. Pri
               organiziranju lovske dejavnosti na nekem območju morajo kmetje in lastniki gozdov, ki
               izpolnjujejo strokovne standarde, imeti prednost pred ostalimi organizacijami, ki
               imajo interes izvajanja lovske dejavnosti na istem območju. Torej, gospodarjenje z
               divjadjo mora biti v skladu s celovitim načrtovanjem strokovnih institucij, ob
               upoštevanju znanja in izkušenj predvsem kmetov in gozdarjev, ki so hkrati lovci in
               najboljši poznavalci ter vzdrževalci naravnega sistema v celoti.</p>
               <p>V Stranki mladih Slovenije torej od predlagatelja pričakujemo, da naše današnje
               pripombe upošteva pri pripravi zakona za drugo obravnavo. Danes pa ga bomo, kot sem
               že omenil, v prvi obravnavi podprli.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še stališče poslanske skupine Liberalne demokracije Slovenije, ki ga
               bo predstavil gospod Blaž Kavčič. Izvolite.</p>
            </sp>
            <sp who="SDZ3:KavčičBlaž">

               <speaker>BLAŽ KAVČIČ:</speaker>

               <p>Hvala lepa. Spoštovana gospa podpredsednica, spoštovani predstavniki vlade, kolegice
               in kolegi! V poslanski skupini Liberalne demokracije Slovenije gledamo tudi na ta
               zakon o lovstvu in divjadi kot na zakon, ki se dotika področja odnosa do
               civilizacijskih pridobitev. Zato je ta zakon zelo pomemben. Namreč, dotika se
               civilizacijskih pridobitev, ki jih državljanke in državljani Slovenije imajo in so
               jih navajeni. Gre tudi za na prvi pogled morda preproste zadeve, kot je svoboda iti
               na sprehod v gozd, svoboda v omejenih količinah nabirati gobe. Nismo namreč navajeni
               biti ujeti med neke napise <q>"prepovedan prehod"</q>, <q>"privatna lastnina"</q>, <q>"kršitelji bodo
               kaznovani"</q>. Zato se ta zakon ukvarja s pomembnimi bloki, ki zajemajo odnos do
               ekološke funkcije gozda in divjadi, pa tudi do socialne funkcije gozda in lova. V
               zakon je vgrajen human, sonaraven odnos do živali.</p>
               <p>Zakon daje osnovo tudi za razumno ekonomsko funkcijo lova z njegovim pomenom, tako za
               domači, kot za tuji turizem. In v zakon je vpleten tudi odgovoren odnos do ene
               največjih in najpomembnejših društvenih organizacij pri nas, torej do lovske zveze,
               katere približno 22 tisoč članov, je v preteklosti precej naredilo za to, da je
               lovstvo v Sloveniji na visoki ravni. Menimo seveda, da je umesten, realen pristop
               tudi do spoštovanja rezultatov, do doseženega, vključno s kritično oceno tistih
               stvari, ki jih velja v prihodnje izboljšati.</p>
               <p>Zakon predvideva seveda tudi, med drugimi pomembnimi kategorijami, izplačevanje
               odškodnin, v breme koncesnine, kot zelo pomemben konstitutivni element tega zakona. V
               predstavitvi stališča poslanske skupine, bi želel biti kratek, in bi se osredotočil
               na eno od najpomembnejših vprašanj, to je vprašanje lastnine, kajti tu so posamezne
               miselne finese zelo pomembne. Naše stališče je, da so moderne države opustile neko
               kategorijo absolutne nedotakljivosti lastnine. To moramo jasno povedati. Tudi
               slovenska država, še posebej, če pogledamo 33. člen ustave in 67. člen, je ena izmed
               držav, ki ima tak moderen pogled do te kategorije. Namreč, v 67. členu ustave, je
               jasno opredeljeno funkcionalno načelo lastnine, njena vsebina in njeni smotri. Način
               pridobivanja in uživanja lastnine zagotavlja torej njeno gospodarsko, socialno in
               ekološko funkcijo. Za naravna bogastva in med naravna bogastva spadajo tudi
               prostoživeče divje živali, pa je v 70. členu ustave predpisano, da zakon določa
               pogoje, pod katerimi se ta naravna bogastva lahko izkoriščajo. Torej, izvedba
               ustavnih načel je že napravljena, to je zakon o varstvu okolja iz leta 1993, ki v 17.
               členu določa, da so naravni viri, kot je voda, mineralne surovine, prostoživeče divje
               živali in ribe, lastnina republike, se pravi državna lastnina. Iz tako zakonsko
               izvedenih ustavnih načel velja po našem mnenju izhajati tudi pri pisanju in
               dopolnjevanju novega lovskega zakona.</p>
               <p>Pridobivanje in uživanje lastnine na zemljiščih in gozdovih torej ne smeta ogroziti
               ekološke funkcije gozda. Če malo problematiziramo, seveda nam je poznano stališče
               združenja lastnikov gozdov upravičencev, vendar smo prepričani, da bi polno
               upoštevanje teh načel zapeljalo kolo časa kar 154 let nazaj. Namreč, od cesarskega
               patenta avstrijske monarhije se v tem pogledu ni skoraj nič spremenilo.</p>
               <p>Zato bomo ob upoštevanju vseh koristnih predlogov vendarle vztrajali na načelu, da
               socialne države ne prakticirajo absolutne kategorije lastnine, ki je lastniku
               zemljišča priznala tudi na primer lastnino na mineralih in vsem kar se na zemlji in
               pod njo nahaja.</p>
               <p>Glede Evropskega pogleda na ta vprašanja pa naslednje. Lastninska koncepcija
               slovenske ustave v pridružitvenem procesu v Evropsko unijo nikoli ni bila sporna.
               Obratno bi lahko rekli. 259. člen pogodbe o ustanovitvi Evropske skupnosti posebej
               določa, da ta evropska pridružitvena pogodba v ničemer ne posega v lastninsko pravno
               zakonodajo držav članic. Skladno s tem tudi niso bila predmet pogajanj, torej ni bila
               predmet pogajanj slovenska odločitev o lastništvu prosto živečih živali.</p>
               <p>Seveda se strinjamo s predlogi, da je potrebno v maksimalni možni meri upoštevati
               interese in vlogo lastnikov zemljišč, ob tem pa se, seveda, moramo zavedati, da so
               gozdovi danes dokaj trdni habitat. Danes so posesti v lasti približno 450.000-ih
               lastnikov. Od teh 450.000 jih je le 123 po naših podatkih tistih, ki posedujejo nad
               100 hektarov gozda, to pomeni približno 03 promila lastnikov. Pomembno je tudi, da
               analiza kaže, da v Sloveniji brez spremembe ustave ni mogoče snovati nobenega zakona
               o lovu, ki bi temeljil na absolutni lastnini zemljiške posesti.</p>
               <p>V zvezi s tem povezano se nam zdi pomembno ugotoviti, da je kar 40% lovcev tudi
               kmetov. Se pravi, da je obravnavano vprašanje dokaj široko proučeno in da torej po
               naših informacijah v zakonu predlagane rešitve uživajo dokaj široko podporo in so v
               javnem interesu.</p>
               <p>Kar se tiče usklajevanje interesov, rabe prostora in varstva narave v zvezi z
               lovstvom bi rekel sledeče. V Sloveniji danes dokaj uspešno poteka v okviru letno
               lovsko gojitvenih načrtov komunikacija, ki morda tukaj še ni zaživela v tisti meri,
               kot bi si jo vsi skupaj želeli. Vendar v okviru zavoda za gozdovepotekajo javne
               razprave o predlaganih načrtih in ima vsakdo od lastnikov zemljišč možnost
               komunikacije z organizacijami civilne družbe že sedaj in to možnost bomo seveda
               poskušali okrepiti z njihovo udeležbo pri razpravah in oblikovanju pripomb. Zato
               bomoob zavedanju vseh malenkosti ali pa pomembnejših vprašanj, ki jih je potrebno še
               dokončno oblikovati v tem zakonu, vendar ob ohranjanju osnovnih rešitev tega zakona v
               poslanski skupini ta zakonski predlog podprli. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo torej stališča poslanskih skupin, temu delu sledi splošna
               razprava poslank in poslancev. Najprej v zamenjavi s kolegom Drobničem dajem besedo
               dr. Jožefu Berniku. Izvolite.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Gospoda iz vlade, dame in gospodje poslanci. Poslušal
               sem to diskusijo, kot nelovec, vendar se moram takoj vprašati, kdo se norčuje iz
               koga. Toliko stvari, ki jih je bilo povedanih sploh ne držijo in so same lepe besede,
               saj na koncu bom tudi povedal, zakaj mislim, da je temu tako. Vendar naj povem to, da
               je ta zakon, ne vem kateri poizkus, da bi se stvari pametno uredile in če se pravilno
               spominjam je pred leti, ko je bil parlamentu Ivan Oman, predložil svoj predlog
               zakona, ampak ni nikamor prišel. Zakaj ne, zato, ker je tista civilna družba, ki se
               imenuje lovska ali karkoli že, absolutno sabotirala to zadevo. Dobro, jaz sem z
               gospodom Omanom se v marsikateri stvari ne strinjam, ampak v tem, da je imel prav in
               je nekaj vedel o lovstvu se pa prav gotovo strinjam.</p>
               <p>Tukaj se govori o tem, da je sprejem novega zakona nujen, kajti, neskladnost
               dosedanje družbene lastninske ureditve razmerij glede divjačine oziroma divjadi
               lovstva in upravljanja lovišč z ustavo mora biti odpravljena. Predlog zakona naj bi
               bil usklajen z ustavo naše države, zlasti glede določb o lastninskih razmerij,
               naravnih bogastvih, naravnih znamenitostih in redkostih, ter določbami, ki urejajo
               razmere med državo in lokalno samoupravo. Torej, ta predlog naj bi bil skladen z
               ustavo. Rad bi pa vedel kako.</p>
               <p>Ustava Republike Slovenije po svojem 33. členu zagotavlja pravico do zasebne
               lastnine, v 67. členu pa določa, da je način pridobivanja in uživanja lastnine tak,
               da je zagotovljena le njena gospodarska, socialna in ekološka funkcija.</p>
               <p>No, potem predavatelj govori o subsidiarnosti in to je prvič, ko sem slišal, da se
               vlada, oziroma koalicijske stranke zavzemajo za subsidiarnost.</p>
               <p>Po mnenju predlagateljev, naj ne bi bilo res, da je v Evropi možna samo takšna
               ureditev lova, pri kateri lovska pravica izhaja iz zemljiške posesti. Pri tem pa
               seveda predlagatelj zadeva ob protislovje. Poglejte samo Avstrijo, Nemčijo in tako
               dalje. Že v zakonu iz leta 1935, je bilo določeno, da je lovska pravica združena z
               zemljiško-lastninsko pravico, in pripada zemljiškemu lastniku, ki pa jo je moral
               izvrševati in se z njo koristiti samo po določbah tega zakona. No, to mi je tudi
               prišlo na misel, ko sem slišal besedo velekapitalisti in tako naprej, in tako naprej.</p>
               <p>Lovska pravica, kot stvarna pravica in pravica do izvrševanja te pravice, tako nista
               identična pojma, saj pripada lovska pravica vedno in samo lastniku zemljišča, medtem
               ko je izvrševanje lovske pravice priviligirana, okupacijska pravica. V interesu
               umnega gospodarstva in izkoriščanja lova pa je bilo samostojno izvrševanje lovske
               pravice po zemljiškem lastniku, tudi omejeno. Tako je moral za lastno lovišče
               izpolnjevati določene pogoje, vsaj 200 hektarov nepretrganega zemljišča, vsa ostala
               zemljišča, ki tako niso bila izločena kot lastna zemljišča, so se združila v občinska
               zemljišča. Kadar lastnik zemljišča sam ni mogel izvrševati lovske pravice, mu je
               zakon priznal sorazmerno odškodnino. To je bil tako imenovan star zakon, iz dobe ki
               ni bila civilna v skladu s civilizacijo, kot jo danes nekateri razumemo.</p>
               <p>Torej lahko vidimo, da bi bil že ta zakon iz tistih let, davnih let, torej zakon o
               lovu iz leta 35 skladen s sedanjo ustavo, saj je poudaril pravico do zasebne
               lastnine, s tem, da je bila pravica do lova neločljivo povezana z lastninsko pravico
               na zemljišču, hkrati pa tudi poudaril gospodarski pomen izkoriščanja lova s pogoji za
               pridobitev lastnega lovišča oziroma združitev lovišč v občinska lovišča. Na žalost je
               res, da je dosedanja ureditev skladna z usmeritvijo nedemokratičnega režima, kjer
               država ni dopuščala zasebne lastnine in je bila vsa lastnina družbena last.</p>
               <p>Ne bom šel v nekatere stvari, ki so bile že rečene, ampak naj samo tole omenim.
               Kakšen problem po tem zakonu bodo imeli lastniki avtomobilov, kajti morali bodo
               dokazati, da ni bil on kriv, ampak žival kriva za nesrečo, kako se pa to naredi pa ne
               vem. Razen, če bodo lovske družine poučile divjad, kako se mora obnašati ob
               avtomobilih. Nekatera določila pa so preveč ostra in ohlapna, kot recimo: po členu
               33/4 je prepovedano v času gnezdenja ptic in poleganja mladičev med 1. marcem in 1.
               avgustom uničevati živih mej, zarasti, grmišč in suho zaraslih površin. Če prav
               razumem, torej ne bo dovoljeno sekati žive meje na podeželju, pred lastnim domom, saj
               takrat gnezdijo ptice, pa čeprav nimajo nobenega gnezda v živi meji. Morda ne razumem
               tega člena in mi ga bo kdo lahko razložil. Nadalje 35. člen prepoveduje vznemirjenje
               divjadi v mirnih conah, na rastiščih, gnezdiščih, brlogih, zimovališčih itd., v gozdu
               in krmiščih in jo zalezovati v neugodnih vremenskih razmerah. Sedaj pa vprašanje. Ali
               je vznemirjenje že sam sprehod po gozdnih poteh, ki vodijo mimo zimovališč? Torej kdo
               bo odločil, kdaj gre za vznemirjenje? Pa to so samo malenkosti, na katere hočem
               opozoriti.</p>
               <p>Seveda, predlagani zakon postavlja v ospredje tako interese lovcev kot interese
               divjadi, saj popolnoma ignorira interese lastnikov zemljišč in njihovo lastninsko
               pravico, ker ne predvideva nobene odškodnine za lov na njihovem zemljišču. To
               dokazuje člen 29.6 tega zakona o divjadi in lovstvu, ki govori o namembnosti oziroma
               nenamembnosti koncesije. Ko človek prebira ta zakon, pride do zaključka, tako kot
               naša stranka, Nova Slovenija, da ne bomo glasovali za ta zakon v prvi obravnavi, saj
               jemlje pravico do lova lastniku zemljišča. To pomeni, da gremo nazaj v socializem. Se
               pravi, da gremo nazaj ritensko, namesto da bi šli naprej.</p>
               <p>Naj rečem še nekaj. Ob reformi lovstva bi bilo treba narediti tudi nekaj dokončnega
               za reformo lovskih društev. Vsi vemo - in bi bilo neumno, da bi se tu <q>"farbali"</q>, da
               so lovske družine ves čas v rokah režima oziroma vlade in te lovske družine so bile
               dejansko nek zaključen krog, kamor ni bilo mogoče priti, razen če si bil udbovec ali
               pa prijatelj. To je res, zato ker sem imel take primere tudi v svoji lastni družini.
               To so bili monopoli, to so monopoli še danes. In če država ne bo tega uredila, potem
               smo tam, kjer smo bili. Dejansko ne gremo naprej in si s tem zakonom ne bomo čisto
               nič pomagali. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Zdaj dajem besedo kolegu Janku Vebru. Prosim.</p>
            </sp>
            <sp who="SDZ3:VeberJanko">

               <speaker>JANKO VEBER:</speaker>

               <p>Hvala za besedo. Zakon o divjadi in lovstvu je zagotovo eden tistih, za katerega je
               prav, da je prišel na vrstni red in ga obravnavamo v državnem zboru. Sam bi mogoče
               opozoril na nekatere zadeve, ki bi jih bilo najbrž treba v nadaljevanju še dodelati.</p>
               <p>Namreč, na področju izplačevanja odškodnin za koncesijo se mi zdi, da je zakon
               nekoliko preveč radodaren in bi bilo bolje, če bi se osredotočili na konkretne
               težave, ki nastajajo pri usklajevanju različnih interesov v prostoru, predvsem zaradi
               škode, ki jo povzroča divjad. Namreč, zakon predvideva, da bi sicer lokalne skupnosti
               dobivale odškodnino za koncesijo. V zakonu sicer ni zapisano, za kaj naj bi namenjale
               to odškodnino, vendar tako iz predstavitve kot tudi iz nekaterih komentarjev je
               razvidno, da bi se te odškodnine namenjale za poplačilo škod. To je povsem nepotrebna
               procedura in dodatno zapletanje postopkov, ki so potrebni za to, da nekdo, ki je
               upravičen do odškodnine, tudi pride do teh sredstev. Lokalne skupnosti pač nimajo z
               lovstvom in divjadjo nič drugega, kot to, da sodelujejo pri sprejemanju
               lovsko-gojitvenih načrtov v svetu zavoda s svojim predstavnikom pri obravnavi in
               seveda, pri sprejemanju takšnih načrtov.</p>
               <p>Ne drži trditev, sicer da je več predstavnikov lokalnih skupnosti kot denimo lovcev,
               kajti statuti območnih enot zavoda za gozdove določajo sestavo tega sveta in notri je
               pač predstavnik lokalne skupnosti, nikakor pa ne gre za večinsko predstavništvo
               lokalne skupnosti, tako da so nekatere trditve, ki se pojavljajo pomanjkljive. Želim
               povedati še to, da so lokalne skupnosti vključene v svetih zavodov, niso pa odločilne
               za to, kako naj bi potekalo izvajanje zakona o divjadi in lovstvu. Zato menim, da je
               bolj konstruktivno, da ta problematika ostaja na nivoju lovskih organizacij, bodisi
               zvez, družin in tako naprej. Nikakor pa ni dobro, da dodatno vključujemo notri še
               lokalne skupnosti. Drugo, kar se mi zdi pomembno je to, da če govorimo o tem, da
               javni zavod upravlja z lovišči, ki so posebnega namena, je potrebno vendarle
               opozoriti na to, da v zgodovini beležimo nekaj težav, zaradi tega. Zavod namreč
               hkrati opravlja funkcijo načrtovalca, upravljalca, in tistega, ki nadzira izvajanje
               lova natem območju. In tukaj je praksa pokazala, da je nekaj težav pri izvajanju vseh
               teh treh nalog in verjetno bi bilo dobro preučiti v nadaljevanju, da bi se mogoče te
               naloge nekoliko razdelile in da ne bi bilo vse pod eno streho.</p>
               <p>Bi pa opozoril tudi na to dejstvo, da obstaja določba, ki govori o tem, da se na
               travnikih in pašnikih kot škoda od divjadi šteje le od divjih prašičev, razrita
               travna ruša. To je sicer normalno, kajti škoda, ki nastane, zaradi tega je zares
               izredno velika, vendar dejstvo je, da v praksi na območjih, kjer je divjadi veliko,
               predvsem jelenjadi, morajo že zagraditi svoje površine z izredno visokimi ograjami,
               tudi 2 metra. In seveda je bolje, da se tudi v tem primeru lovske organizacije
               povezujejo z lastniki zemljišč, v tem smislu, da preprečijo škodo na teh travnih
               površinah ter na ostalih kulturah z učinkovitim preventivnim izvajanjem, predvsem s
               tem, da zagotavljajo sredstva za bodisi ograje ali pa druge ukrepe, ki so možni za
               to, da divjad ne prihaja na te poljske površine. Torej nekaj praktičnih težav, pri
               dosedanjem opravljanju lostva, se je pokazalo in mislim, da bi se v nadaljevanju, pri
               sprejemanju tega zakona dale te izkušnje vgraditi in odpraviti težave, ki so se
               pokazale v dosedanjem delu. Hvala.</p>
            </sp>
            <sp who="SDZ3:PavliničKrebsIrma">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospoda Pečeta ni. Besedo ima gospod Pukšič. Izvolite.</p> 
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa gospa podpredsednica. Kolegice in kolegi. Predlog zakona o divjadi in
               lovstvu, ki ga je predlagal prvopodpisani gospod Anderlič in ostali, pravzaprav ne
               prinaša tega, kar bi si slovensko lovstvo po 12-ih letih samostojne države zaslužilo.</p>
               <p>Ne prinaša tega, kar bi si zaslužili lovci in divjad. Ne prinaša tega, kar bi si
               seveda zaslužili v skladu s sprejeto novo ustavo Republike Slovenije, s sprejetimi
               novimi načeli in s sprejetimi zakoni, ki so s tem povezani in seveda z vpeljano
               demokracijo po koncu totalitarnega sistema. Zato je že prav, da bi tudi
               predlagatelj,ampak tega ni naredil, pogledal nekoliko v zgodovino. V obrazložitvi
               prične predlagatelj utemeljevati svoj predlog z zakonom iz leta 1976, torej iz
               partijskega sistema, ne da bi se posvetil slovenski lovski tradiciji, ki se je
               pričela z ustanavljanjem slovenskih lovskih klubov že v 19. stoletju, z ustanovitvijo
               slovenskega lovskega društva leta 1907. Z besedo ne omenja ciljev, ki so si jih naši
               lovci takrat zadali in jih imeli zapisane v ustanovitvenih listinah. Osnovni moto je
               bil najprej gojitev ter varstvo in potem se lahko pogovarjamo o izvajanju lova.
               Nikoli niso odstopali od domiciljnega sistema lova, ki temelji na posesti in je nanj
               vezana tudi velikost lovišč. Občinska lovišča so bila velika, zasebna oziroma
               samolastna pa velika najmanj 115 hektarjev ali 200 johov. To je seveda kasneje srbska
               oblast prevedla kar v 200 hektarjev. S tem pravice do lovišč s 115 hektarji z zakonom
               iz leta 1931 ni brisala, kot to sedaj skuša predlagatelj brisati v 17. členu.</p>
               <p>Zakaj so takrat zagovarjali velika lovišča? Klubi so bili številčni in s sto lovci
               izvesti lov jeseni potrebuješ veliko lovišče. Srbska oblast je skušala v bivših
               Avstro-ogrskih pokrajinah uvesti regalni sistem lova. Kakšna je razlika med regalnim
               sistemom lova je zapisano tudi v predlogu k obrazložitvi tega zakona, ki se mu je
               takrat uprla vsa oblast, ker bi kralj ali pa država v tem primeru posegel in
               razvrednotil posest oziroma pravice, ki so izhajale iz posesti. Tako je bil 15.
               decembra 1931 sprejet zakon, ki je v kraljevini poenotil lovsko pravo. Na slovenskem
               prostoru, ki ga je pokrivala dravska banovina je stopil v veljavo leta 1935.</p>
               <p>Zakon je bil napreden, zagovarja lov na večjih površinah, ter določa, da novo nastala
               občinska lovišča ne smejo biti manjša od 2000 hektarov. Pridobljenih pravic za nazaj
               pa vendar ni brisal.</p>
               <p>Ker je bilo v Sloveniji in je še danes prisotno v drobno lastništvo, so zanjo
               značilna večja občinska lovišča. Zakon je dal velik pomen lovskim društvom in
               njihovim zvezam in predpisal podobno organizacijsko shemo, kot so jo povzeli
               pripravljavci zakona po letu 1945.</p>
               <p>Prvi zakon po letu 1945 je bil v bistvi povzetek zakona iz leta 1935, s tem, da ne
               upošteva več lastnih lovišč in uvaja regalni sistem lova. Določa lov po občinskih
               loviščih, ki se jim pridružijo lastna lovišča in ukinja tradicionalne oblike lova. Na
               te oblike lova pa po letu 1949 pozabijo, a jih z zakonom tudi ne prepovedujejo.</p>
               <p>Z zakonom iz leta 1966 pa odpravijo tudi to zmoto, v narekovaju seveda, z dikcijo,
               <q>"prepovedane so vse druge oblike lova, ki jih zakon ne predpisuje"</q>.</p>
               <p>Zakon iz leta 1976 povzame pridobljena stališča in uzakonja samoupravljanje v
               lovstvu. Z njim si je lovska organizacija pridobila oblast, ki ji po tem zakonu ne
               pripada. Na teh temeljih pa je pripravljen tudi predlog zakona o divjadi in lovstvu,
               ki ga je vložil prvopodpisani in ostali.</p>
               <p>V obrazložitvi se predstavlja zakonodaja držav, v katerih je predpisan domiciljni
               sistem lova. Predlagatelj se ne ukvarja z vsebino teh zakonov, jih ne analizira in ne
               utemeljuje kaj je povzel po njih oziroma zakaj ni povzel ničesar, ampak navaja
               študijo nekega nemškega avtorja in ne uradnega mnenja lovskih zvez posameznih nemških
               dežel. Na njej gradi razloge, ki naj bi temeljili na nemški zakonodaji, ki je pa ni.
               Je zakonodaja ostane zakonodaje posameznih zveznih dežel. Tolmačenje neke skupne
               zakonodaje je seveda precej zavajajoče. V Nemčiji, tako kot tudi v Švici, imajo
               lovski zakon, ki utemeljuje lovske pravice, varstvo divjadi, pristojnosti in zadeve,
               ki morajo biti enako urejene v vseh zveznih deželah. Zakon pa se ne spušča v deželne
               interese, lokalne interese, ki jih vsak deželni zakon, ali v Švici kantonski, ureja v
               skladu s svojo lovsko tradicijo.</p>
               <p>Velik del obrazložitve namenja predlagatelj tudi zakonodaji Julijske krajine, ki pa
               šele nastaja. Avstrijske zvezne zakone omenja kar tako mimogrede za novega hrvaškega
               seveda ne najde niti ene dobre besede. Slednji uvaja za divjad termin - nikogršnja
               lastnina in zakupni sistem, ki je podlaga zakonom, tako kot v Nemčiji, Avstriji in
               italijanskih deželah. V obrazložitvi ne omenja zakonov tranzicijskih dežel, ki so že
               v Evropski skupnosti, niti dežel, ki z nami vred vstopajo v Evropsko skupnost. Vsi
               zakoni, s hrvaškim vred, so evropsko primerljivi. Tega predlagatelj ni povedal.</p>
               <p>Če bi se predlagatelj pozabaval z našim lovskim izročilom in zakonodajo, ki velja na
               naših tleh in z novo zakonodajo Poljske, Češke, Madžarske in Hrvaške, ne bi napisal
               tega, kar je napisal v obrazložitvi. Da so tradicije in novim časom prilagojene
               zakonodaje tisti temelji, na katerih se gradi in ne posamezna mnenja ter zakon iz
               leta 1976, ki ga kritično sploh ne ovrednoti. Postavlja trditev, da je odličen in
               razen nekaj sistemskih sprememb ne potrebuje novih vsebin, kar sploh ne drži.</p>
               <p>Obrazložitev je zelo slaba in ne ustreza predlagani vsebini zakona, ker se zateka k
               naši lovski tradiciji od leta 1976 naprej. Moral bi razložiti, kaj je v predlogu
               zadržal starega, zakaj je uvedel nove vsebine. Na podlagi katerih sprejetih zakonov,
               ratificiranih konvencij, zakaj briše pridobljene pravice in na novo riše meje lovišč.
               Zakaj te meje postavlja izven obstoječih upravnih, občinskih ali katastrskih občin in
               strokovnih gozdnogospodarskih območij, gozdnogospodarskih enot, mej, na neka ekološka
               izhodišča. Vsak strokovnjak ve, da je katastrska občina vasem gravitirajoče območje.
               Dobro bi bilo, seveda, če bi to vedel tudi predlagatelj. Prebivalci so lastniki
               zemljišč na tem območju, da je to tudi ekološko in ne samo gozdarska enota. Zakaj
               potem uvajati neke nove enote, ki bodo sistem upravljanja z gozdnim eko sistemom le
               zakomplicirale in ne poenostavile.</p>
               <p>Predlagatelj bi moral vedeti, da je lov del kmetijstva in gozdnega gospodarstva, in
               da zakon služi ohranitvi divjadi v ustreznih pogojih, ohranitvi in izboljšanju
               življenjskega prostora divjadi, preprečevanju nevzdržne škode, ki bi jo divjad lahko
               povzročala na rastlinah, zaščita in gojenje ogroženih vrst divjadi, kot tudi
               zagotoviti takšno stanje, da se divjad z upoštevanjem naravnega ravnovesja izkorišča
               z lovom. Če bi se predlagatelj tega zavedal, ne bi predpisoval novih meja, ampak bi
               sedanje prilagodil strokovnim, upravnim, in s tem zagotovil pogoje za usklajene
               interese na istih površinah in njena upravljavsko in drugače dislociranih odtujenih
               prebivalcem območje. Ti se ukvarjajo z lovom, ne pa neka imaginarna lovska gmota
               ekološko zavednih lovskih strokovnjakov. Le-tem prilagaja zakon in jih odriva stran
               od problemov, ki so na občinskem, lokalnem nivoju in ne na vladi, na državnih
               ustanovah, javnih zavodih ali v sedežu zveze društev. Predlagatelj je s tem zgrešil
               bistvo in ponavlja napako, ki je bila narejena z zakonom o prenosu pristojnosti iz
               občin na državo, za katerega je znano, da je zgrešil svoj smisel. Na državo je
               prenesel tudi vsebine, ki so izrazito lovskega značaja.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Čebulj, izvolite.</p>
            </sp>
            <sp who="SDZ3:ČebuljFranc">

               <speaker>FRANC ČEBULJ:</speaker>

               <p>Hvala lepa. Lep pozdrav, spoštovane kolegice in kolegi! Spoštovana podpredsednica!
               Glede na zakon, ki ga je vložil gospod kolega Anderlič, me vsekakor veseli, da je
               prišlo do obravnave zakona, za katerega smo že nekaj let, predvsem tisti poslanci
               opozarjali, da je potrebno zakon oziroma zakon, ki je bil sprejet v letu 1976, da je
               zadnji čas, da tudi samostojna država Slovenija dobi svoj zakon. Toda žal
               predlagatelj ni upošteval pripomb, katere so bile posredovane, ne samo v času
               priprave samega zakona za čas državnega sekretarja gospoda Strleta, ampak že od leta
               92.</p>
               <p>Najprej bi se dotaknil tistega dela samega zakona, za katerega osebno sam ocenjujem,
               da bi bilo potrebno v sam zakon tudi te predloge vgraditi. Konkretno je gospod
               Anderlič omenil glede koncesij, da se lokalne skupnosti vključujejo. Res je, lokalne
               skupnosti se samo na tem področju vključujejo, toda glede na vsebino in dikcijo zelo
               pretkano. V bistvu lokalna skupnost je tista, ki naj bi povzročeno škodo po divjadi
               ocenila, in zaprosila vlado, da te stroške povrne za nastalo škodo. Samo v tem
               primeru konkretno se omenja lokalna skupnost.</p>
               <p>Moje osebno stališče je, da naj bi bila lokalna skupnost tudi vključena v
               podeljevanje koncesije, ne samo z dajanjem nekega mnenje, ki ni obvezujoče ali je
               lahko pozitivno ali je negativno. Ampak skratka, lokalna skupnost naj bo v samem
               postopku podeljevanja koncesij tudi odločujoči faktor za dotičnega, ki zaprosi na
               področju lokalne skupnosti, da na osnovi usposobljenosti pridobi določeno koncesijo.</p>
               <p>Res je, zakon sam daje ogromno svobode, ampak daje ogromno svobode predvsem lovcem,
               ne pa lastnikom zemljišč. In to je ena od tistih tudi mojih osebnih pripomb, da ni
               upoštevana zasebna lastnina. Pri tem se bom eksplicitno opredelil na državna lovišča.
               Glede na to, da kot župan izhajam iz področja, ki je na kompletnem področju v
               upravljanju v 53 tisoč hektarjih, ki pokriva 8 ali 9 občin, to je Kozorog Kamnik. Iz
               področja, kjer so lovske družine, nimam niti ne pozitivnih ali negativnih izkušenj,
               skratka, ker slišim svoje prijatelje župane ali eventualno tudi ljudi, oziroma
               lastnike zemljišč, kjer so lovske družine, v konceptu samega, v konceptu Lovske zveze
               Slovenije, nimajo teh težav, kot se pa soočamo prav lokalne skupnosti, kjer so
               državna lovišča. Gre tudi za nepojemljiv pojem, da je lahko državno lovišče na
               privatnem zemljišču. Glede na to, da sam zakon ob tem krši celo 33. člen, 67. člen in
               74. člen same ustave, pač predlagatelj, sodeč po njegovem ocenjevanju mene, ki
               nastopam, je to v zavidljivem položaju. Da pa pri vsem tem zakonu, ki ga je vložil
               gospod Anderlič, je vsekakor stekla močna akcija, prav proti kritikom samega zakona
               in to iz področja Kozoroga Kamnik.</p>
               <p>Kozorog Kamnik oziroma njihov direktor Darko Veternik, si je dovolil - Kozorog Kamnik
               ja - si je dovolil, da oceni delo župana Preddvora in seveda tudi oceni moje delo in
               pristop do samega Kozoroga Kamnika v letih, ki opravlja direktorsko mesto v Kamniku.
               Skratka, pojmujem njegov dopis, katerega je posredoval seveda vsem poslanskim
               skupinam in seveda želi, da tudi vodje poslanskih skupin posredujete ta dopis vsem
               poslancem, mi daje občutek, da on osebno ocenjuje, da se ta zakon sprejema samo za
               Kozorog Kamnik. In za področje, katerega je v opravljanju Kozorogra Kamnika. Zraven
               tega naj povem, da vse pripombe, katere so bile posredovane pod občino Preddvor, smo
               posredovali v vse občine, na katerih je upravitelj Kozorog Kamnik. Ne samo to občina
               Preddvor, ampak tudi ostale občine, do Logarske doline, do Solčave, do vseh teh
               občin, ki sem jih malo prej imenoval, da Kozorog Kamnik opravlja tako imenovano
               gojitveno dejavnost, kar je pa za mene že dolgo vprašljiva, ampak o tem kdaj drugič.
               No, še celo to navaja, kako si je župan iz Cerkelj dovolil v letu 1997/1998
               ustanoviti lovišče na področju občine Cerklje. Res je. To sem tudi že včeraj javno
               povedal na Odboru za kmetijstvo državnega sveta Republike Slovenije, da po vseh
               prošnjah Lovskega društva Cerklje v 36. letih in pri vseh obljubah ali bivše politike
               za časa Jugoslavije, ali sedanje politike do predsednika države, do predsednika
               vlade, do predsednika parlamenta da - se tukaj malo ustavim - do raznih posameznih
               poslancev, do raznih ministrov, vedno zagotavlja v dopisih, da se bo z novo
               zakonodajo rešilo to vprašanje.Toda skozi to zakonodajo se to vprašanje ne rešuje.
               Med drugim je tudi gospod Pahor, gospod Potrč junija meseca, ko je bil v občini
               Preddvor na proslavi v Kokri obljubil - šlo je za obletnico požiga Kokre, ki so jo
               požgali takratni okupatorji, fašisti - in je tudi gospod Pahor obljubil, da se bo nov
               zakon, da bo nov zakon reševal vprašanje lovišč na področju občine Preddvor. Pravi,
               da imajo prav, da se za to zavzemajo. Skratka, od vseh vidnih slovenskih politikov se
               je tako, da se ne bom vračal nazaj v sistem Jugoslavije, ampak, skratka, v samostojno
               državo Slovenijo, vseskozi zagotavljalo, da naj bi se ta vprašanja na področju
               Kozoroga razrešila v prid lokalnim skupnostim. Med drugimi on celo navaja, da smo
               bili neki črnograditelji, ker bi pa ta, v tem momentu pač povedal sledeče. Sprašujem
               se, kdaj je Kozorog Kamnik dobil gradbeno dovoljenje za fazanerijo v vasi in kdaj je
               dobil kakršnokoli dovoljenje, ko so pred kratkim nekaj tisoč kubikov odpeljali
               gramoza iz zemljišča v lastni Sklada kmetijskih zemljišč Ne bom se več nanašal na
               dopis, katerega je posredoval gospod Veternik. Skratka, jaz ta dopis ocenjujem, da so
               to v bistvu ljudje, ki so nedotakljivi. Skratka, fevd, katerega probate uzakoniti
               skozi sam zakon, je popolnoma jasen.</p>
               <p>Glede na to, kar je prej govoril gospod Jelinčič, da se na nek način moramo izogniti
               raznim fevdom bivšega sistema, moje osebno mnenje pa je, da na 53 tisočih hektarjih
               fevd popolnoma enako nazaj vzpostavljamo. Tukaj gre za jasno diskreditacijo lastnikov
               zemljišč, lokalnih skupnosti in skratka tudi tistih lovskih družin, ki želijo na
               lokalnih skupnostih oziroma v okviru lokalnih skupnosti pridobiti lovsko pravico.
               Toliko za enkrat, hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jože Avšič. Izvolite.</p>
            </sp>
            <sp who="SDZ3:AvšičJože">

               <speaker>JOŽE AVŠIČ:</speaker>

               <p>Hvala in lep dober večer vsem skupaj. Ko sem vse te razprave poslušal, pravzaprav sem
               zelo vesel, da vsi ti nekultivirani in necivilizirani sesalci in ptice, ki
               predstavljajo divjad, o kateri danes govorimo, ne poznajo ne državnih meja, ne
               občinskih meja, ne katastrskih meja. Prav vseeno jim je, čigav je gozd, prav vseeno
               jim je, čigavo je lovišče, važno pa je, da se branijo pred tistimi, ki jih želijo
               opleniti in jim je pravzaprav vseeno, kako se je to dogajalo v zadnjih 100 letih. Mi
               ljudje, pa smo tisti, ki skrbimo za to, da se v naravi ravnovesje med ljudmi in
               divjadjo ohranja na tistem nivoju, ki omogoča vsem sonaravno in prijetno življenje.</p>
               <p>Vsi tisti, ki nameravate danes ta zakon zavrniti, boste verjetno naredili celo prav.
               Kajti zavrnitev tega zakona pomeni, da bo veljal naprej zakon iz leta 1976, oziroma
               dopolnjen iz leta 1986. In s tem zakonom, pravzaprav kar se živih bitij, ki
               predstavljajo favno v naših gozdovih, na poljih, na travnikih, ne bo kaj dosti
               spremenilo. In če bi danes govorili o stanju v slovenskih gozdovih, in teh gozdov je
               v Sloveniji, gospod Pukšič, bil sem popolnoma tiho, in sem vas pozorno poslušal, in
               ugotovil, da je 100 let že organizacija lovstva v Sloveniji, skoraj 100 let, in da je
               od tega 50 let socialističnega organiziranja, skoraj 60, in da so živali zelo srečne
               zaradi tega, in se jim nič ni zgodilo, da je to popolna neumnost, da govorimo o
               sistemu, ki je bil slab ali pa dober. Govoriti moramo o tem, kakšno imamo stanje v
               slovenskih gozdovih, in mislim, da je dobro. Da je Slovenija, kot majhna država zelo
               pogozdena, zelo bogata. In da je v naših, slovenskih gozdovih tudi tistih nekaj živih
               bitij, ki se je izgubilo v nekih obdobjih, tudi v socializmu, pa tudi prej,
               naseljenih nazaj. Da imamo risa, da imamo medveda, da imamo tako pestro, raznoliko
               življenje v naši naravi, za katerega se splača potruditi.</p>
               <p>In zato menim, da, če ne bomo zakona podprli, in če ga tisti, ki ga napovedujete, ne
               boste podprli, ne bomo naredili nič narobe. Če pa želimo nekoliko modernizirati in
               približati sedanjemu načinu, ki ga želimo v Sloveniji, potem pa bomo ta zakon v prvem
               branju podprli in ga skušali seveda v tistih bistvenih pripombah dograditi,
               nadgraditi, dokončnega sprejema.</p>
               <p>Strinjam se, da je nekaj odprtih vprašanj. Vedel sem, da je ta zakon, seveda lovcev
               je v Sloveniji veliko, in vsi se spoznamo na lov, da bo povzročil vrsto dilem in
               pripomb. Da bo povzročil nasprotja med ljubitelji medvedov in sovražniki medvedov.
               Med ljubitelji kormoranov, in sovražniki kormoranov. Med naravovarstveniki in kvazi
               naravovarstveniki. In tako dalje, in tako dalje. Vse to je bilo za pričakovati. Ampak
               to ne pomeni, da ne bi mogli tega zakona pripeljati do tiste mere, ki bo ustrezal
               slovenskemu lovstvu, predvsem pa slovenski naravi.</p>
               <p>In samo za to gre. Vendar pa v naravi mora nekdo tudi skrbeti za to. In v naravi je
               potrebno tudi vzdrževati neko ravnovesje. In ta zakon to omogoča.</p>
               <p>Nekaj vprašanj, ki sem si jih tudi sam pribeležil, bo potrebno rešiti. Na primer, lov
               na polhe. Polharija je neka posebnost v Sloveniji, na Dolenjskem in Notranjskem.
               Polhi so v zakonu opredeljeni kot divjad, vemo pa, da polhe lovijo nekoliko drugače
               kot ostalo divjad v Sloveniji. O tem bi bilo morda treba tudi v tem zakonu kaj
               povedati.</p>
               <p>Divjad v oborah, ki je tako in tako neka dvomljiva zadeva, bi bilo morda potrebno
               označiti. Morda bi bilo treba zaradi nevarnosti - tudi osebno poznam primer, ko je iz
               nevoščljivosti, privoščljivosti ali pa iz drugih razlogov nekdo prerezal oboro in so
               živali ušle v naravo, in se potem ni vedelo, kaj je čigavo in kdo je to - in bi bilo
               morda dobro predpisati, da je v oborah divjad označena, da se ve, kaj je privatna
               lastnina in kaj je državna lastnina. Verjetno bibilo treba v zakonu zelo trdno in
               eksplicitno napisati, da je divjad državna, čeprav se v celotnem zakonu to da tudi
               razbrati.</p>
               <p>Škode - verjetno bo treba tudi o škodah kaj reči. Zlasti pri avtomobilskih škodah,
               kjer se lahko pravzaprav zgodijo tudi zelo hudi primeri, da zaradi divjadi avtobus
               ali pa drugo vozilo ne povzroči samo materialne škode, pač pa ogrozi tudi človeška
               življenja. Morda bi bilo treba razmišljati o tem, da bi bilo danes neobvezno
               avtomobilsko zavarovanje pri poškodbah od divjadi tudi obvezno.</p>
               <p>To so vprašanja, ki jih moramo razrešiti v nadaljevanju, pri pripravi in dokončnem
               oblikovanju zakona. Zato mislim, da je prav, da zakon podpremo, in da je zelo prav,
               da se zelo veliko ne odmika od načina upravljanja in lova v Sloveniji, ki je bil do
               zdaj navaden. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Drobnič. Izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Z nekaterimi mislimi kolega Avšiča bi se lahko povsem strinjal. Predvsem s trditvijo,
               da ta zakon v bistvu ne prinaša nič novega. To je res. To je nadaljevanje starih
               reči, starega sistema; nekaj besed je spremenjenih. Tam je bila vsaj družbena
               lastnina, zdaj še tega ni. Ne vemo, čigava lastnina je divjad. V obrazložitvi sicer
               piše, da je državna lastnina, v samem zakonu pa ne. Vendar sama obrazložitev nima
               teže zakonskega besedila, zato bi lahko vsaj to napisali, kaj je, da se ve.</p>
               <p>Zakon predstavlja neke vrste uzurpacijo. Privatna lastnina se ne upošteva v zadostni
               meri. Tu je nemogoče, da bi lastniki opredelili lovišče, zlasti pa ne na tak način,
               kot je postavljen kriterij <stage>(2.000 hektarjev)</stage>, glede na slovensko posebnost.</p>
               <p>Ampak to predlagatelje v čisto nič ne moti. Čisto nič jih ne moti, ker bodo še naprej
               lovili kjerkoli se jim bo zdelo, hodili kjerkoli po njivah, po travnikih, v imenu ne
               vem kakšnih ekoloških in česar še. Na tak način se pač ne da stvari urejati v
               Sloveniji, razen, če mislite kar tako naprej kot je bilo prej. To je nadaljevanje
               prejšnjega sistema.</p>
               <p>Morda nekoliko boljše je, kar se tiče državnih lovišč, skratka to je pravi lovski
               zakon, kot je kolega Sok že omenil. Ni prave ureditve odškodnin, vsaj v dosedanjem
               sitemu povrnitve odškodnin se je dogajalo - prvič, z zelo velikim zamikom in drugič;
               zelo smešne odškodnine. Zadnjič se je oglasila pri meni enaobčanka in je povedala, da
               je za uničeno njivo divje živali, ki so povzročile divje živali dobila po ne vem
               kolikem času 5 tisoč tolarjev, skratka smešna zadeva. Zato se ljudje sprašujemo, ali
               ima sploh smisel v to proceduro dajati za odškodnine.</p>
               <p>V Sloveniji se bije lov za prestižne lovske pravice, lov kot zabava, lov kot turizem.
               Jaz sam iz osebnega prepričanja ostro nasprotujem takim načinom lova, za zabavo in
               neko turistično atrakcijo. Zato to ne bi smelo biti dovoljeno.</p>
               <p>Prepoved industrijskega krmljenja živali. Proti temu sem. Zakaj proti temu? Zato, ker
               se vzpostavlja prenaseljenost živali, ker se jih umetno krmi. Krmi se preblizu
               bivališč, zato se spreminja njihova narava, obnašanje živali se spreminja in niso več
               prave divje živali. Seveda, zato imamo potem tako kot v Loškem potoku medveda Tončka,
               ki ga morajo potem ustreliti. Prenaseljenost je, če bi spuščali na naraven način s
               primernim načinom prehrane bi se ustvaril ta balans, bi se ustvarilo pravo ekološko
               ravnovesje. To v Sloveniji potrebujemo,ne pa umetnih krmišč, 500 metrov zraven
               naselij, mrhovišča, kjer se pasejo medvedi in ne vem kaj še vse. In, v tem zakonu to
               manjka, ključne stvari. Lovske družine imajo torej surovino zastonj, pri čemer jih
               odškodnina ne zanima, vsaj v takšni meri kot je potrebna.</p>
               <p>Nekdanji fevdalci so imeli svoja lovišča in so primerno skrbeli za vse to. Ne
               strinjam z vsemi postopki, vendar to kar se uvaja, to so novodobni fevdalci, ki ne
               upoštevajo zasebne lastnine, ampak gredo preko. Popolnoma izločena lokalna skupnost
               nima nobene vloge. To ni pravi način. Škode bi se morale povrniti od lova in pa od
               odstrela. To je pravi pristop. Skratka, če povzamem, če se sprejme ta zakon ne bo nič
               bistveno boljšega. Na nas pa je, da ga bistveno preuredimo v sodobnega,
               civilizacijskega, ki bo upošteval vse te elemente, ki sem jih navedel. Takšnega
               divjega zakona v Sloveniji ne rabimo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Kontič. Izvolite.</p>
            </sp>
            <sp who="SDZ3:KontičBojan">

               <speaker>BOJAN KONTIČ:</speaker>

               <p>Hvala lepa, gospa podpredsednica. Res mi je všeč, da se razlikujemo, kajti če bi bil
               zakon zelo drugačen od obstoječega in bi spreminjal zadeve, ga zanesljivo ne bi
               podprl. Predlagani zakon s strani kolegice poslanke in kolegov poslancev podpiram,
               ker omogoča tudi v prihodnje nadaljevanje, po moji oceni koristnega početja lovcev,
               organiziranih v lovskih družinah.</p>
               <p>Res je, da o lovcih tako kot tudi o politikih in še kom, da je vrsto šal in
               definicij, nekateri jih ne marajo, ker v njih vidijo ubijalce divjadi. Drugi pa
               podobno kot jaz ocenjujejo, da je njihova prisotnost kljub nekaterim dejanjem
               posameznikov, ki jih ne odobravam, potrebna, da ne rečem nujno potrebna. Naj tudi
               povem, da so mi osnovna načela obstoječega zakona blizu in pozdravljam odločitev
               pripravljavcev zakona, da ohranijo tiste rešitve,ki so že sedaj v obstoječem zakonu
               ustrezno urejene. Predvsem je dobro, da nov zakon opredeli, da je bila državna
               lastnina in da je lovska pravica v lasti Republike Slovenije, ki jo pod določenimi
               zakonskimi pogoji tudi podeljuje. Za podeljeno koncesijo se plačuje koncedentu, torej
               državi. Ta sredstva pa bi bilo dobro porabiti za namene, od katerih so bila zbrana in
               so zapisana v 1. členu predlaganega zakona. To predlagatelji tudi predvidevajo v 29.
               členu predlaganega zakona. Bistvo razprave pri predlogu zakona o divjadi in lovstvu
               ni ali ohraniti lov ali ne, temveč predvsem o tem čigava last je divjad v tesni
               povezavi z lastništvom gozdov. Predlagani koncept je, kot sem že dejal, po moji oceni
               dober, bi pa verjetno bilo smiselno razmisliti o določeni simbolni odškodnini iz
               naslova pridobljenih sredstev za podeljene koncesije. Sprejeti lastništvo gozdov kot
               temelj za pravico do lova pa bi lahko bil le prvi korak k temu, da bodo tudi gozdni
               sadeži omejeni, a ne količinsko, temveč lastniško. Kasneje pa morda celo sprehodi z
               velikimi napisanimi ploščami oziroma tablami privatno zemljišče oziroma privatni
               gozd.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospoda Jelinčiča ni, gospoda Vizjaka tudi ne. Gospod Kangler. Ne.
               Gospod Butolen, izvolite.</p>
            </sp>
            <sp who="SDZ3:ButolenAnton">

               <speaker>ANTON BUTOLEN:</speaker>

               <p>Hvala lepa za besedo. Razlogi za sprejem zakona so več kot utemelji, z ozirom, da gre
               za enega izmed najstarejših zakonov, ki ga še uporabljamo iz prejšnjega obdobja,
               narejen leta 1976.</p>
               <p>Jasno je, da je pri takem zakonu mnogo interesov okoljevarstvenikov, lastnikov in
               njihovih organizacij, lovskih organizacij, lokalne skupnosti in države. Mnogi od teh
               interesov so tudi ekstremistični. Menim, da je pomembno, da oprejmemo takšen zakon,
               ki ga bo možno izvajati. V tem državnem zboru smo tudi že sprejemali zakone o varstvu
               narave. Recimo zakon o varstvu samoniklih gliv, ki ga nikakor ni možno kontrolirati.
               Zato je potrebno, da ohranimo organiziranost, ki zagotavlja izvajanje zakona. To, da
               bo divjad državna lastnina, seveda ni neka posebnost, podedovana iz prejšnjega
               sistema. Če pogledamo v sosednjo Italijo, imajo tudi državno last, divjadi in pa 2000
               hektarjev krovne površine. Tako, da menim, da so temeljne rešitve zakona po mojem
               mnenju sprejemljive. Ne glede na to, pa imam nekaj pripomb na konkretne zakone. V 6.
               členu, v tretjem odstavku, menim, da je preveč ekskluzivno pooblastiti Zavod za
               gozdove, da določi lovišča oziroma pripravi, in bi bilo nujno, da pri tem sodeluje,
               tako kot piše, tudi lokalna skupnost, in pa kmetijsko-gospodarska zbornica. In to
               utemeljujem iz več razlogov. Prvič, divjad se ne zadržuje samo v gozdovih. Drugič,
               Zavod za gozdove se na nekaterih področjih, bom potem govoril v skladu z 31. členom,
               ni izkazal kot zaupanja vrednega oziroma je že sedaj odrejal poseg v gozdovih, v
               nasprotju z 31. členom tega zakona, ki ga sedaj obravnavamo. O tem bom kasneje nekaj
               spregovoril. Zato menim, da je potrebno tu dobiti še kakšno drugo organizacijo
               zraven, da ne bo to samo Zavod za gozdove. Isto je potem seveda v 8. členu, v tretjem
               odstavku, v zadnjem stavku potrebno dodati, pridobi mnenje območnega združenja
               prebivalcev in lokalne skupnosti. Takšna rešitev je tudi sicer v navadi v naši
               državi, ko lokalna skupnost daje mnenje, k nekaterim posegom države na območju
               lokalne skupnosti. Recimo k določenim gradbenim posegom za avtoceste, mejne prehode
               in tako naprej, daje mnenje. Tako imamo to urejeno na drugih področjih in bi bilo po
               mojem mnenju tudi primerno na tem področju.</p>
               <p>Isto seveda velja za 25. člen pri podeljevanju koncesije. Posebej sem že prej omenil
               31. člen. 31. člen govori o nalogah oziroma o gozdu in gozdnem prostoru. Posebej bi
               se ustavil spet pri tretjem odstavku, kjer govori: <q>"gozdne ceste in vlake ni
               dovoljeno graditi preko rastišč, gnezdišč, območij brlogov, zimovališč in pasišč
               divjadi. Trasa teh prometnic mora biti najmanj 100 metrov oddaljena od mest v gozdu,
               posebej pomembnih za obstoj in prehrano divjadi."</q> Z vso resnostjo trdim, da imamo
               stotine hektarov gozdov v tem trenutku, v katerih odreja način sečnje Zavod za
               gozdove, kerod vlake do vlake ni 100 metrov, kaj šele do rastišč, oziroma do
               nahajališč divjadi. Zato še enkrat poudarjam, da Zavod za gozdove ne more biti
               ekskluzivni pripravljavec lovišč.</p>
               <p>Prav tako bi se vprašal o 56. členu, kjer govori seveda o povračilu, oziroma o tem,
               kako je potrebno zavarovati zemljišča. Menim, da je drugi odstavek potrebno ponovno
               preučiti, ker je nejasen. Kot dober gospodar mora lastnik poskrbeti za zaščito
               zemljišč in kultur pred divjadjo. Pa banalno bi se to lahko tolmačilo tako. Če mi
               solato na neograjenem vrtu poje sosedova <q>"šeka"</q>, je odgovoren sosed. Če pa državni
               srnjak, pa sem odgovoren sam. In seveda to nekako ne gre v skladu z lastnino. Lastnik
               je pač odgovoren za početje, oziroma za tistega, česar lastnik je. Isto velja za 57.
               člen za škodo, ki jo na premikajočem motorno vozilo povzroči divjad. Rešitev je
               povzeta po avstrijskem sistemu, vendar moramo gledati, da je v Avstriji lastnik,
               lastnina divjadi nična, to se pravi, ni nikogaršnja lastnina, in seveda tudi ne more
               potem nihče odgovarjati. Pri nas bi naj bila državna lastnina, in je logično, da
               lastnik odgovarja. Vsaj po mojem mnenju bi moralo biti tako.</p>
               <p>Posebej bi pa seveda spregovoril o 58. členu, ki govori o lovski družini. Ne glede
               na to, da so lovske družine do sedaj opravile ogromno delo za ohranitev divjadi in za
               dela v loviščih, menim, da tako opredeljeno, kot je tu, bo treba preurediti, oziroma
               ugotoviti, ali je to v skladu z zakonom o društvih. Lovska družina je namreč tudi
               društvo. In, ali je res pogoj za članstvo v lovski družini, opravljen lovski izpit?</p>
               <p>Menim, da ne. Menim, da je lovski izpit pogoj, da opravlja lov. Medtem ko samo
               članstvo v društvu seveda še ne pomeni, da član društva tudi lovi, vsaj tako, če
               gledamo zakon o društvih, je pač pravica biti član društva splošna. To bi bilo dobro
               tudi drugače, ker bi se lovske družine malo odprle. Konec koncev, z novim pogledom na
               upravljanje z divjadjo ni nujno, da vsi, ki so člani lovske družine, tudi lovijo. Če
               gledamo na naslednji člen, ki govori, da so lahko člani lovske zveze tudi druga
               društva, ne samo lovska. Se pravi, tam so lahko društva, ki niso lovci, medtem ko
               član lovske družine pa ne more biti nekdo, ki nima lovskega izpita.</p>
               <p>Prav tako menim, da je treba ponovno preračunati četrti odstavek 68. člena. Če
               seštejemo oziroma lovska družina, ki je koncesionar, lahko v svojem temeljnem aktu
               omeji sprejem novih članov, če lovna površina na enega člana ne dosega nižinskih
               lovišč, je 50 hektarjev, v srednjegorskem lovišču 100 hektarjev, v visokogorskem
               lovišču 150 hektarjev. Z ozirom na to, da imamo v Sloveniji 22.000 lovcev, če
               pomnožimo in seštejemo te površine, potem v tem trenutku in naslednjih nekaj let ne
               morejo sprejeti niti enega člana v lovske družine. Te številke je treba preveriti. To
               pomeni, da je praktično potem za neko obdobje članstvo dejansko ekskluzivno in
               zaprto.</p>
               <p>Ne glede na teh nekaj pripomb, ki so seveda minimalne, če računamo, da ima zakon več
               kot 87 členov, menim, da je zakon dober in ga bom podprl. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Črnugelj, izvolite.</p>
            </sp>
            <sp who="SDZ3:ČrnugeljSilva">

               <speaker>SILVA ČRNUGELJ:</speaker>

               <p>Glede na to, da so ostale samo štiri minute, bo še nekaj kolega Bevk povedal. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospoda Baroviča ni. Gospod Cimperman? <stage>(Tudi ne.)</stage> Gospod Rokavec,
               izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Gospa predsedujoča, spoštovane poslanke in poslanci! Uvodoma bi
               najprej omenil, da je vložitev tega zakona o lovu in divjadi tipičen primer, kako
               funkcionira sedanja koalicija in kako dejansko v normalnih razmerah ne bi smela
               funkcionirati. Namreč, 5.9. je bil s strani poslanskega kluba Liberalne demokracije
               ministru za kmetijstvo naslovljen ultimat: <q>"V štirinajstih dneh želimo odgovor, kaj
               bo z zakonom o lovu. Če po štirinajstih dneh tega ne bo, si bomo v poslanskem klubu
               prizadevali, da bo prišlo do sprejetja novega zakona o lovu."</q> Ne glede na to, da je
               poslanski klub dobil odgovor s strani pristojnega ministra 11.9., kjer predvsem piše,
               kje so razhajanja med organizacijami civilne družbe, ki nisonašle skupnega jezika. In
               se jih našteva: Lovska zveza, Kmetijsko-gozdarska zbornica, razna društva, ki
               nasprotujejo lovu ali pa se ukvarjajo z naravovarstvom, ter društva razlaščencev
               nacionaliziranega premoženja.</p>
               <p>Po odzivih sodeč so predlagatelji v tem trenutku upoštevali samo eno od civilnih
               združenj, samo eno od civilnih združenj, ne pa, tudi ostala in, to pač zamerim
               predlagateljem, zamerim tudi vaši hitrosti. Namreč, če se ni našlo skupnega jezika v
               11-ih letih, potem bi si lahko vzeli še tudi nekajveč časa za primerno ureditev in
               uskladitev tega zakonskega teksta. Jaz lahko odkrito povem, da je ta zakonski tekst
               slabši od obstoječega lovskega zakona, slabši predvsem za lastnike zemljišč in to bom
               potem kasneje tudi povedal.</p>
               <p>Ponovno pa, še enkrat, protestira nad načinom dela, jaz sem šel podrobno brati
               mnenje vlade in bom citiral na strani 3. - "Pri načrtovanju rešitev iz 8. člena
               predloga zakona, ki predvideva, da je določitev lovišča v pristojnosti resornega
               ministra stacionira se ocenjuje, kot neprimerna s strani vlade. Gre za tako pomembno
               zadevo, da jo je treba dvigniti na nivo vlade, odločitve, še posebej tudi zato, ker
               bo vlada sprejemala tudi akte o podelitvi koncesije. V skladu, na 6. točki druge
               določbe, v skladu z zgoraj navedenimi rešitvami je treba popraviti druge določbe
               predloga zakona glede resornih pristojnosti, minister, odškodnin in drugo. Tipičen
               primer današnjih dogodkov v začetku te točke. Vlada oziroma večina v vladi si je
               vzela svojo roko, svojo pristojnost in določila drugi resor. To z manevri poslovnika
               seveda se lahko počne, ni pa okusno, ni pa kulturno.</p>
               <p>Drugo. Kakšen je odnos do odškodnin oziroma do lastnikov zemljišč? V mnenju vlade,
               javna služba - "Menimo, da ni primerna podlaga rešitev, ki naloge trajnostnega
               gospodarjenja z divjadjo, naloge koncesionarjev, opredeljuje kot javno službo. Po
               naravi stvari same v javnosti gospodarjenja z divjadjo ni možno zagovarjati kot javne
               službe, posledično pa tudi pomeni, da bi državni proračun moral plačevati oziroma
               priznavati stroške upravljanje teh dejavnosti. Tudi tukaj se beži, beži se tudi od
               plačevanja odškodnin.</p>
               <p>Jaz moram dejansko predlagatelja vprašati, namreč, strinjam se, da je divjad državna,
               to ni moj problem, problem vidim drugje, v tipični ignoranci do lastnikov zemljišč.
               Sedaj bom pa povedal 56. člen, kaj so zapisali. V 56. členu, drugi stavek piše:
               <q>"Lastnik, zakupnik ali drugi uporabnik obdelovalnega kmetijskega oziroma gozdnega
               zemljišča ter lastnik domačih živali je dolžan kot dobri gospodar poskrbeti za
               primerno zaščito zemljišč in kultur ter domačih živali pred divjadjo."</q> Jaz živim v
               območju, kjer je čedalje več kmetij tako ogroženih od divjadi, predvsem divjega
               prašiča, da se morajo v celoti ograditi, cele kmetije. To ni evropska kategorija,
               kolegi, to ni evropska kategorija in taka določba v 56. členu dobesedno sili v to, da
               bo še več nezadovoljstva med lastniki zemljišč, med kmeti in pa na drugi strani
               izvajalci, lovci.</p>
               <p>Tukaj boste morali zadevo popraviti. Gre za dobesedno ignoranco določenega sloja te
               družbe. In potem v 58. členu, ko govorite o izvrševanju odškodnine, kje je tukaj
               dejansko možnost, da bo prišlo do izvršitve odškodninskega zahtevka. Nimate jo v
               predlogu zakona, tako kot se dogaja danes. Pooblaščeni oškodovanci ocenijo škode,
               lovske družine nimajo denarja. Zakaj ga nimajo? Zato, ker je teh škod preveč. In ker
               je teh škod preveč, je glavni razlog plan gospodarjenja z divjadi, lovsko gojitveni
               načrti. Zakaj se umetno poskuša skozi dvigovati, in tudi v realnosti, stalež divjadi
               v naši državi. Toje ključno vprašanje, ki ga sedaj naslavljam tako načrtovalcem, tako
               Lovski zvezi Slovenije, ker vedno zagovarja večje število ohranitve staleža živali
               oziroma povečanje tega staleža. Nikoli še do sedaj nisem zasledil nekaj drugega kot
               takšen pristop. Ko bo pristop drugačen, pristop v smeri uravnoteženja življenjskega
               prostora, bo moje razmišljanje drugačno, in čakam trenutek in čas, da bi se tudi to
               zgodilo v naši državi. V zadnjih letih imamo tipične primere povečanja škod po
               divjadi. Če bi bila tukaj kolegica Pozsončeva, ko je to vprašanje tudi mnogokrat
               izpostavila v parlamentu, bi jo celo vprašal, ali se strinja s predlaganim zakonom,
               in pa temi določbami na področju plačevanja odškodnin. Toliko o tem.</p>
               <p>Drugo vprašanje, ki se mi zastavlja, pa so kolegi tudi že omenili, kje so občine.
               Občine so samo v fazi izdajanja zahtevkov do države. Se pravi, nekdo na katerega se
               bo lahko vedno kazalo, ja, občina oziroma bodo trkali na vrata župana in ostalih
               uradnikov oškodovanci kdaj bo denar, država bo pa zviška gledala navzdol. Če bo
               seveda imela denar v proračunu ga bo imela, če ga ne bo imela, ga ne bo imela.</p>
               <p>In sedaj ključno vprašanje. Predvsem sem to zasledil s stani nastopajočih iz Združene
               liste, kolegov in kolegic. Povedal sem, da za mene ni problem, da je divjad državna
               last. Ni problem, da so gozdni sadeži državna last, za mene ne, problem je drugi.
               Problem je ali bodo lastniki zemljišč tudi upravičeni do dela koncesije. To pa ne, so
               pa lastniki, država. Isto tudi pri gozdnih sadežih. Strinjam se z vsemigobarji,
               rekreatorji v svojem gozdu, ampak odkrito vam povem nekaj. Veste kaj se pušča za
               seboj? Smeti, odpadke in tako naprej, in celo v nekaterih primerih oškodovanje
               gozdnega rastišča. Kje so tukaj pristojni inšpektorji itn., da bi ukrepali. Niti
               enegaše nisem zasledil v državi Republiki Sloveniji, da bi dejansko ukrepal v tem
               primeru. In če ne bodo te zadeve rešene tudi tukaj, dajmo možnost vsaj lastnikom
               zemljišč, da so upravičeni do dela koncesije. Potem pač bo tudi tukaj ta relacija
               drugačna, kakorje načrtovana v tem trenutku. In poglejte, organiziranost lovstva ter
               s tem povezano tudi podajanje koncesije. Visokogorske kmetije, ki imajo veliko
               površin, in ki imajo samo gozd, nekaj travnikov, bi bilo potrebno omogočiti tudi
               pridobitev koncesij. Kaj pa agrarne skupnosti? Agrarne skupnosti bi morale imeti
               možnost pridobitve koncesije, če izpolnjuje pogoje. Ne, tudi njim ne.</p>
               <p>In sedaj na koncu, mislim, da je kolega Kavčič omenil, da je kar 40% kmetov članov
               lovskih družin, verjetno lastnikov zemljišč. Tudi kmetje so člani lovskih družin. Moj
               interes je, da bi bilo bistveno več, ker če bi bil ta procent drugačen, potem bi bilo
               tudi teh vprašanj, katerih sem povedal, bistveno manj. Ampak tukaj se pa zastavlja
               ključno vprašanje. Tako tog sistem, kot je pri nas - to je že tudi govoril kolega
               Butolen - za pridobitev članstva v lovskih družinah, in režim kakršen je za
               vzpostavitev možnosti članstva, in postopek, enostavno odbija privlačnost za
               včlanjevanje v lovske družine. Verjetno bodo kolegi iz Lovske zveze Slovenije
               povedali, da je vsako leto manj članov, in da se članstvo stara. Tudi to bo treba
               vključiti v predlog zakona, tisti predlog, kakršen bo seveda primeren, da bi ga lahko
               sprejeli. Takšen, kakršen je pa ta, brez garancij predlagateljev, da bo bistveno
               popravljen v teh segmentih in tudi drugih, ki so jih že povedali kolegi, pa menim, da
               ni primeren, in da je obstoječi boljši. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Džuban. Izvolite.</p>
            </sp>
            <sp who="SDZ3:DžubanGeza">

               <speaker>GEZA DŽUBAN:</speaker>

               <p>Hvala lepa, podpredsednica. Najprej bi želel reči da, informacija, da imamo nekateri
               poslanci prepovedano komuniciranje z drugimi v zvezi z vsebino tega zakona, je to za
               mene navadna oslarija. Informacija je navadna oslarija.</p>
               <p>Drugo. Zakon je nastajal od leta 1993, ko je prvega spisal trakratni poslanec Ivan
               Oman, in je postavil vladi zahtevo, pripravite drugi zakon, takrat bom jaz svojega
               umaknil, ki ni najboljši. Minilo je 10 let, vlada je pisala zakon, poslanci smo si pa
               podajali predlagateljstvo kar nekaj nastalih projektov na to temo. In ker pač ni
               prišel zakon z druge strani, smo ponovno na koncu, po isti poti, kot takrat Ivan
               Oman, pač vložili zakon, z, ne vem, enajstimi podpisi, med katerimi sem tudi jaz.</p>
               <p>Istočasno si upam reči, da sedanja ureditev, mislim, da je to kateri med nami že
               ugotovil, ni tako slaba. Ima pa nekatere pomanjkljivosti, ki so žal tudi prisotne v
               tem zakonu in računam na to, da jih bomo popravili. To so odškodnine. Ampak ne na
               način, kot jih nekateri predstavljate.</p>
               <p>Iluzorno je, da bi lastniki zemljišč, namreč lastnina po ustavi se malo drugače
               predstavlja, kot nekateri o njej govorite. Ni neka izključna pravica. Se izvaja po
               zakonu. In da bi odškodnine, upravljanje, načrtovanje, lažje reševali, če bi v 400
               hektarskem lovišču imeli 200 lastnikov s 1200 parcelami. No, to je popoln
               nesmisel.</p>
               <p>Slovenija ima posebno posestno strukturo, ki je nima nobena evropska država.
               Razparcelirano, z veliko lastniki, ki se nikoli ne bi dogovorili. Seveda, matematično
               bi bilo možno izračunati, koliko je na 400 hektarjih koncesijskega zneska, ga
               razdeliti, ampak potem bi vsi ostali, o katerih govorite, ostali z dolgimi nosovi.
               Vključno s tistimi, ki hranijo divjad. Namreč, divjad ima zatočišče v gozdu, hrani se
               pa na kmetijskih površinah. To je velika razlika. Inpritisk na izpostavo privatne
               lastnine je s strani lastnikov gozdov, ki bi želeli pasti divjad na kmetijskih
               površinah in pobirati koncesijsko dajatev. Te zgodbe seveda ne bom podprl.</p>
               <p>Morda prihajam iz specifičnega področja. Gojitveno lovišče Kompas na 12 tisoč
               hektarjih, kar ni veliko, plačuje 25 procentov vseh škod v državi, ampak nastalih na
               njivskih površinah. Zgodbe, ki jih prodajate tukaj o škodi v gozdu, so neresnične.
               Tam je zelo malo škode. Morda je spet moja specifika iz Prekmurja. In seveda je potem
               razlog tiste prejšnje zgodbe, o kateri sem govoril, da ne bi ponavljal, da bi pač
               lastniki zemljišč nekaj želeli.</p>
               <p>Mi imamo opravka z migracijo divjadi predvsem v kritičnih časovnih obdobjih, suša in
               zima, iz sosednje države. In seveda, ker sem na drugi strani gozdne površine, pridejo
               veliki tropi jelenjadi, divjih svinj in podobno, in hektarje uničijo in to je tudi
               razlog, da prej omenjeno lovišče, gojitveno lovišče pokriva 25% vseh škod v državi,
               tako, da so izjemne škode pri nas. In nobena lovska družina ne zdrži teh škod. In jih
               ne more pokriti, tudi če ves proračun potem porabi za pokritje škod. Gojitveno
               lovišče je to pokrivalo iz gojitvene dejavnosti na različne načine in prodajalo
               fazane, race in podobno. Vendar je v tem trenutku, po sušnih obdobjih, ko so bile
               škode največje, situacija močno v rdečih številkah in seveda jih bo v kratkem
               pobralo, v kolikor se ne bo tudi v okviru zakona za tovrstna lovišča našla primerna
               rešitev.</p>
               <p>V poglavju o škodah bo potrebno oblikovati poseben sistem, ki bo za tovrstne
               primere. Niso grozljivi. Za vse škode v državi je bilo izplačanih 100 milijonov. In v
               teh obmejnih območjih je morda nekaj več, kot je sam Kompas izplačal in je možna
               rešitev tudi znotraj besedila zakona. In upam, da takrat, ko bomo imeli tovrstno
               besedilo na mizi, da ga boste podprli in ga bomo vnesli v zakon, našli tudi za to
               področje primerno rešitev, in da bo ta zakon kljub vsemu prinesel nekaj novega in
               dobrega. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Bevk. Izvolite.</p>
            </sp>
            <sp who="SDZ3:BevkSamo">

               <speaker>SAMO BEVK:</speaker>

               <p>Hvala lepa za besedo, gospa podpredsednica. Spoštovani zbor. Ob obravnavi zakona bi
               rad opozoril na problem ribojedih ptic v povezavi s 44. členom zakona o divjadi in
               lovstvu. Ribiška zveza Slovenije si že vrsto let prizadeva, da bi velikega kormorana
               in sivo čapljo uvrstili med lovne vrste.</p>
               <p>Letos junija smo v državnem zboru sprejeli zakon o ratifikaciji sporazuma o
               ohranjanju afriško-evroazijskih selitvenih vodnih ptic. V zvezi s pravkar omenjenim
               sporazumom, njegovim izvajanjem v praksi, ter zakonom, ki ga danes obravnavamo, bi
               rad izpostavil problem ribojedih ptic, ki slovenskemu sladkovodnemu ribištvu, oziroma
               bolje rečeno vodnemu življu v naših rekah, povzroča kar veliko škode. Ribiška
               Slovenije, kot rečeno, predlaga, da bi velikega kormorana in sivo čapljo uvrstili med
               lovne vrste. Veliki kormoran nima praktično nobene zaščite, čeprav trenutno ne spada
               med lovne vrste. Edini dokument, ki ga obravnava, je vsakoletna vladna uredba o
               odstrelu, ki jo je doslej strokovno pripravljalo pristojno ministrstvo. To je
               ministrstvo za kmetijstvo, gozdarstvo in prehrano. Lansko leto so na primer dovolili
               odstrel 500 primerkov. Tudi za sivo čapljo na ministrstvu za okolje ugotavljajo -
               vsaj take so navedbe Ribiške zveze Slovenije -, da je vrsta postala dovolj vitalna in
               da njena popolna zaščita ni več potrebna. Zato bi se v zvezi s tem predlogom naslonil
               na akcijski načrt prej omenjenega sporazuma, kjer so navedena natančna navodila za
               ohranjanje selitvenih vodnih ptic, katerih izvajanje države pogodbenice redno
               spremljajo in revidirajo. V tem načrtu je tudi predvideno, da se lahko lov na naštete
               ptice nadaljuje oziroma nalaga pogodbenicam, da zagotovijo, da njihova lovska
               zakonodaja uresničuje načelo trajno uravnotežene uporabe. Prav tako sporazum države
               pogodbenice zavezuje, da zbirajo informacije o škodi, predvsem na pridelkih, ki jih
               povzročajo v sporazumu navedene ptice. Obenem pa pogodbenice ugotavljajo tudi
               ustrezne načine za največje možno zmanjšanje škode ali ublažitev posledic ter
               razvijajo akcijske načrte posamičnih vrst populacij, ki povzročajo veliko škodo.</p>
               <p>Vlada v svojem mnenju ugotavlja, da predloženo zakonsko besedilo konceptualno
               ustrezno rešuje področje divjadi in lovstva, da pa je treba nekatere rešitve v zakonu
               strokovno preveriti. Prav zaradi tega predlagam, da vlada oziroma pristojni
               ministrstvi proučita predlog Ribiške zveze Slovenije o uvrstitvi velikega kormorana
               in sive čaplje v 44. člen zakona, ki govorio lovnih vrstah, ter ga za drugo obravnavo
               po možnosti pripravi v amandmajski obliki. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jerovšek. Izvolite.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Pred sabo imamo zakon o divjadi in lovstvu, kar se mi zdi zelo neposrečen
               naslov, saj meša dve kategoriji. Ta zakon v svojih konceptualnih rešitvah krši kar
               nekaj ustavnih načel. Zaradi tega menim, prav tako naša stranka, da gre za
               konceptualno nedodelan, slab zakon. Je pa ta zakon dober vsaj za nekaj: s pomočjo
               tega vloženega zakona smo izvedeli, da stranke, ki jim pripadajo podpisniki tega
               zakona, ne spoštujejo partnerskih odnosov. Zanje ne velja <q>"Pacta sunt servanda"</q> -
               pogodbo je treba spoštovati -, ampak delujejo z ultimati, kot smo slišali To je
               princip, ki se zrcali tudi v rešitvah tega zakona. Zakon je pisala novodobna
               slovenska aristokracija. Logično je, da ta aristokracija predvideva kot svoj institut
               oblasti in sodelovanja z drugimi ultimat. Ultimat, to je princip delovanja, in tudi
               iz tega zakona se popolnoma zrcali ista miselnost, isti duh veje iz mnogih rešitev.</p>
               <p>Jasno je, prednost ima recimo divjad pred človekom, še večjo prednost ima divjad pred
               lastnikom zemljišča. Kmet ni kategorija, ki jo je treba spoštovati, to je
               nespoštovana kategorija, ta zakon. Bijejo v oči te rešitve. S tem zakonom se ne
               rešuje problem in status povprečnega lovca. Povprečnemu lovcu, ki jih je danes v
               Sloveniji kar dosti, ta zakon namenja vlogo gonjača, fizičnega delavca.</p>
               <p>Z divjadjo in užitki od lova pa bo opravljala lovska aristokracija. To je popolnoma
               zgrešen, nedovoljen koncept, ki pa ni v nasprotju s trenutnim stanjem duha te
               oblasti. Dobesedno niste sposobni več prikrivati teh namenov. To, kar se je govorilo
               po televiziji, da nekateri hočejo restavrirati fevdalizem. Ustvarja se novi
               fevdalizem, zelo jasno se ustvarjajo fevdi in fevdalci. Govorilo se bo, kako bodo vse
               škode poravnane in tudi so bile doslej baje. Ni res! Tam, kjer so jih dobili že
               doslej ta lovska <gap n="..."/><stage>/Nerazumljivo./</stage><gap n="..."/>, tam se je kmetijstvo opustilo, tam so se
               ljudje izselili, Kočevsko in tudi drugi rajoni. Glejte, če bi bilo to res, bi bilo
               morda kakšnemu kmetu interesantno, da mu divjad pospravi ves pridelek, da je divjad
               na način nek kombajn in bo dobil vse plačano od lovcev. Eno delosi bo prihranil. Ni
               takšnega kmeta, ki bi lahko s tem suhi kruh tolkel. Niti doslej lovci redno niso
               plačevali.</p>
               <p>Tu zakon kaže, da ne predvidevate nobenega ravnovesja. Glejte, jaz nisem lovec in se
               nisem zelo podrobno ukvarjal s to zadevo, tematiko. Ali vi kmetu ne zaupate, da on
               tudi pazi pri svojih kmetijskih delih, da ne pobija živali. Jaz vem, da se določene
               ptice tudi gnezdijo včasih, pa da se s kosilnico kaj pokosi, ampak ta diktat<gap n="..."/> to je
               onemogočanje dobesedno kmetijske dejavnosti. Vi potem navajate, da Republika
               Slovenija subvencionira nabavo nekih preventivnih sredstev. Zakaj pa lovska
               organizacija ne subvencionira? Ali je treba takoj preložiti breme na državo? In potem
               to, kar je rekel kolega Rokavec, s katerim se v celoti strinjam, ne pa, da boste
               nagnali v rezervate, divjad, pa lovci, lovska aristokracija, pa bo imela vso svobodo.
               Lovska aristokracija bo diktirala, kaj lahko lastnik zemljišča na svojem zemljišču
               počne. Ogledal sem si. Če bi bila to neka strašna inovativnost in je inovativnost,
               ampak pozitivna inovativnost, potem bi sprejel. Ampak svet ima drugačne rešitve. Za
               lase ste privlekli neke rešitve. Mene tudi ne moti, če bi bila divjad državna last.
               Me toliko ne moti, sploh ne. Ampak to, da lastnik zemljišča na svojem zemljišču ne bo
               smel, čisto nič narediti, če se bo slučajno neka divjad gibala in lovska organizacija
               mu ne bo dovoljevala nekih postopkov.</p>
               <p>Plediram, da se še enkrat prebere to, to kar so vam pripravili. Vem, da tej izredni
               moči, ki jo imajo ljudje, ki stojijo za tem v slovenskem prostoru, da se je težko
               upreti. Ampak kljub temu ste pa poslanci in jaz upam, da boste razmislili, da bodo
               takšne rešitve, da bo lov dejansko tudi del gospodarske dejavnosti, da bo količina
               divjadi in vsega tega v nekem sozvočju s kmetijsko dejavnostjo, z naravo itn. Jaz ne
               moremo verjeti, da tukaj pišete tako, kot da so naši predniki bili divjaki, ki niso
               spoštovali nobene narave, ampak so kljub temu vse ohranili. Kako lahko do takih
               konceptov pridete? Potem se govori, da je 40% lovcev kmetov. Ta podatek je zavajajoč.
               Izhajam iz kmečkih vrst, živim v kmečkem okolju in vem, da je več kot 100% zavajajoč.
               Mogoče je toliko lastnikov nekih malih kmetijskih zemljišč. In prav nobene pozornosti
               lastnikom kmetijskih zemljišč, ograjena zemljišča itn., absolutna prednost neki
               gosposki, ampak ne lovcem kot takim. Vi se izgovarjate na lovce, ampak to gre za
               peščico ljudi, ki bodo na tem področju kot na vseh drugih področjih v tem trenutku v
               Sloveniji diktirali svoja pravila igre in se in na ustavo in na vse požvižgajo. Tukaj
               je ista zadeva. Mali človek, navaden lovec, kmet, vaščan je tukaj popolnoma
               ignoriran. Ni štet med tistega normalnega člana družbe. Ta dikcija, ta duh, ki veje
               iz tega zakona, ločuje na nadčloveka in na nekega podložnika. In jaz takšne dikcije
               ne morem podpreti. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Božič, izvolite.</p>
            </sp>
            <sp who="SDZ3:BožičIvan">

               <speaker>IVAN BOŽIČ:</speaker>

               <p>Hvala lepa, gospa podpredsednica! Kolegice in kolegi! Sam ne bom govoril o celem
               zakonu, ampak bi samo o dveh stvareh nekaj besed povedal.</p>
               <p>In sicer prvo, kar mi je pri tem zakonu najmanj všeč, je govoriti o loviščih, o
               lovnih površinah, kajti v naših krajih je nekje od zemljiške odveze bil zakupni
               sistem do konca II. svetovne vojne. Potem so nastopili zakoni, ki so odvzeli marsikje
               lovišča, velike površine, in ustvarili tako velika, tako imenovana gojitvena lovišča.
               Trenta, vsi jo poznate, hodili ste okoli 1962. in poprej še 1949. leta so bile
               Trentarjem in Sočanom odvzete vse površine lovišč. Ti ljudje so se morali voziti 8
               kilometrovstran, če so hoteli biti lovci. Danes bi rekel marsikdo, da to ni velik
               problem, ampak vendar oni doma niso mogli biti lovci.</p>
               <p>In danes po 50-letnem čakanju teh ljudi se tudi ta zakon ne zmeni zanje. Ne zmeni se
               zanje tudi zakon o Triglavskem narodnem parku. Če se spomnite, ko sem utemeljeval s
               tega mesta, da ni pošteno, da ti domačini nimajo pravica lova doma. Vzeli smo jim
               pravico lova, vzeli so jim pravico ribolova, prepovedali pasti koze. Kaj smo tem
               ljudem še dali? Nič, popolnoma nič. In po 50 letih čakanja niso doživeli nobene
               tolažbe o vračilu tistega, kar jim je bilo odvzeto. Generacije ljudi so pomrle, pa
               niso smele doma jagati. Ni pošteno.</p>
               <p>Drugo, marsikje v Sloveniji so tudi še bila odvzeta lovišča in ustanovljena
               gojitvena lovišča. Mi smo z zakoni vrnili agrarnim skupnostim in tudi privatnikom
               gozdove in pašne površine. Danes kmetje marsikje na Tolminskem lahko pasejo krave na
               zemljiščih agrarne skupnosti, ki jim je bila vrnjena, pravica lova pa je še vedno v
               rokah države. Ti ljudje vendar tam živijo. Govorimo, kako ljudje bežijo s podeželja.
               Seveda bežijo, saj jim nič ne pustimo. Sprašujem, ali bo spet treba leta in leta
               čakati, da bo prišlo do spremembe zakona, ali bodo to leta ali samo desetletja ali
               kaj več. Če se bo podeželje tako praznilo,kot se prazni sedaj, zadnjih 30 let, potem
               bo brez potrebe sploh še govoriti. In tudi o Triglavskem narodnem parku, ko bomo
               govorili, če tam ljudje ne bodo živeli, bomo imeli zelo malo za govoriti o zakonu o
               Triglavskem narodnem parku.</p>
               <p>Druga zadeva, o kateri bi rad rekel nekaj besed, je 11. poglavje predloga zakona o
               organiziranosti lovstva in o pismu lovske zveze, ki je bilo prej prebrano, vsaj en
               delček.</p>
               <p>Vsi v tej dvorani se že, vsaj kar sem sam tukaj, drugi mandat, sklicujemo na
               človekove pravice. Splošna deklaracija človekovih pravic, preberimo in živimo jo, jo
               je sprejela in razglasila generalne skupščina Združenih narodov 10. decembra 1948.
               leta, z resolucijo, številka 217a/3. In kaj pravi v 20. členu? Prvič. Vsakdo ima
               pravico do svobodnega in mirnega zbiranja in združevanja. In drugič. Nikogar se ne
               sme prisiliti k članstvu v katerokoli društvo.</p>
               <p>Jutri popoldne bomo poslušali poročilo varuha človekovih pravic. Dobro bi bilo, da ga
               tudi to vprašamo, kaj misli on o tem. V Sobotni prilogi Dela je Matija Graf napisal
               članek, Podoba in samopodoba poslancev - ljudje, ki ne premikajo gor. Danes nekaj
               takega delamo. Govorimo, gora se pa ne bo nič premaknila. Tega se bojim. Pa vendar le
               pričakujem, če bo ta zakon, in ko bo v drugem branju, da bomo o loviščihše kaj
               spregovorili in uredili za ljudi, ki predlaga desetletja čakajo na svoj lov doma.</p>
               <p>Rekel bom pa še na koncu to, ustava v 82. členu pravi, poslanci so predstavniki
               vsega ljudstva in niso dolžni spoštovati nobenih navodil. Dobro, da bi si to vsi
               zapomnili. Vsak, ki je danes to slišal, če ne, pa naj prebere 82. člen ustave, da bo
               razumel. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospoda Kavčiča ni, gospoda Ruparja, namesto gospoda Pukšiča, tudi ne.
               Gospod Kramberger? Ne želite. Gospod Kremžar? Ne, če niste bili prijavljeni v
               razpravo. Izvolite.</p>
            </sp>
            <sp who="SDZ3:ČebuljFranc">

               <speaker>FRANC ČEBULJ:</speaker>

               <p>Hvala lepa. Gospod Jakič, mi je uspelo, kljub temu. Malo bom nadaljeval, kjer sem
               prej v bistvu končal. Poglejte, državna lovišča so se v bistvu ustanovila za
               politične cilje. Tega se vsi dobro zavedamo. Glede na to, da je bilo na nek način
               bogokletno, kar smo pošiljale občine na osnovi pripomb, predlogov občanov, lastnikov
               zemljišč, katero sporočilo posredujemo poslanci v državnem zboru. To je na nek način
               za Kozorog Kamnik oziroma za državno lovišče bogokletno. V tekstualni del smo kot
               predlog za spremembo oziroma za dopolnilo v drugem branju konkretno predlagali
               določene spremembe, za katere bi želeli, da se jihupošteva. Mislim, da imamo vso
               pravico. Ker ne nazadnje nas način, kot sem prej povedal, da so se državna lovišča
               ustanovila pred 55 leti, ali malo več ali manj, predvsem za politične cilje, na nek
               način okarakterizirajo, da določene posamezne ambicije, za katerimi stoji kapital in
               tranzicija in da zaradi tega z vsemi temi pripombami, ki smo jih posredovali, hočemo
               ustoličiti nek način fevdalizma, kar je popolnoma skregano z vso logiko, za katero se
               v bistvu zavzema zakonodajalec oziroma predlagatelj zakona. Zdaj bom navedel naše
               konkretne predloge.</p>
               <p>V vseh členih je lokalna skupnost neupoštevana, kar je še posebej izstopajoče v 4.
               točki 6. člena, v 4. točki 7. člena ter 2. točki 8. člena, ker je nesprejemljivo, da
               je zakon monopolen in da je vse v domeni z zavodom. V 6. členu se še posebej
               izpostavlja vprašanje in upoštevanje načrtovanja na območjih večdomne divjadi, še
               posebej, kjer poteka državna meja. Dotične države imajo vsaka svojo lovsko
               zakonodajo, ki se nanaša na dotično divjad, le-ta pa tako prihaja na različna
               področja lovskih zakonodaj. Ne moremo si zamisliti, da bi bilo načrtovano upravljanje
               z divjadjo mimo upoštevanja sodelovanja lokalnih skupnosti.</p>
               <p>21. člen pravi <q>"zveze kot take so nesprejemljive"</q>. To trdimo mi. Na lovski izpit spet
               nimajo statusa države, državnega pomena, ker to zdaj predpisuje. Glede lovske zveze
               kot institucije je vprašanje, zakaj ima pooblastila za izvajanje izpitov, saj bi za
               opravljanje tega morale biti zadolžene službe v okviru ministrstva za kmetijstvo,
               gozdarstvo in prehrano Republike Slovenije. Koncesija naj za upravljanje z divjadjo v
               loviščih poda poseben namen, kar je tudi v samem zakonu opredeljeno, da naj bi se
               opredeljevalo v zakonu kot lovišče posebnega pomena, kar tudi ni jasno definirano.
               Treba je definirati javni interes, kajti če se lovstvo ne izvaja strokovno, z
               interesi lokalne skupnosti, pač pa celo obratno, se ne more govoriti o javnem
               interesu, še posebej, če so motivacije pri prodaji divjačine tržno naravnane.</p>
               <p>Kar je omenil tudi že gospod Rokavec, 56. člen. Mi imamo tudi predlog. Potrebno je
               urediti vprašanje stroška lastnika, lastnice zemljišča za zaščito zemljišč in
               kulturo, kot dober upravljalec lovišča bi moral le-ta urediti tudi financiranje in
               vzdrževanje teh varovanih območij. V zakonu ste v bistvu naložili to lastniku in še
               bi lahko našteval. Gre za to, da državna lovišča, tudi Beltinci. Pred nedavnem se je
               tudi enako izvajalo na področju osmih, devetih občin. Imeli smo valilnico kot
               fazanarijo in ko so fazani dozoreli so jih spustili po privatni lastnini, prišli so
               tujci, Italijani, in prehodili, polomili in poškodovali vse pridelke na privatni
               lastnini samih kmetov. To se danes enako dogaja v državnem lovišču Beltinci, to je
               način profitabilnosti državnih lovišč, samega predlagatelja, ki je tudi v sam zakon
               to napisal. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Kremžar, izvolite.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Mislim, da je dobro v tem zakonu, da poskuša in ohranja to kar je dobro.
               In to je bistvo cele zgodbe. Samo zaradi tega, ker je nekaj treba spremeniti, da bi
               se spremenilo, ker so relikti nekega sistema in tako naprej, mene ne zanima, lahko so
               relikti turškega sistema, samoupravnega sistema, če je dobro, naj bo.</p>
               <p>Drugo. Pustimo pri miru organizacije civilne družbe, ki dobro delujejo: lovska zveza,
               lovske družine. Tu se je slišalo danes v razpravi, moramo poseči v lovske družine,
               moramo narediti red. Kakšen red? To je organizacija civilne družbe, ki je dobro
               organizirana in naj dela, hvala bogu, da imamo kakšne organizacije, ki dobro delajo.
               Vključite se, kdor misli tako, v to organizacijo, pa jo dajte od znotraj spremeniti,
               če mislite, da ni v redu. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjati? Ga ni. Nobeden ni bil, nikogar ni, gospod Kremžar
               omenjal. Gospod Lavrinc? Ga ni. Gospod Sušnik, izvolite.</p>
            </sp>
            <sp who="SDZ3:SušnikJanez">

               <speaker>JANEZ SUŠNIK:</speaker>

               <p>Hvala lepa, gospa podpredsednica. Več kot 22 tisoč lovcev, organiziranih v lovskih
               družinah in v lovski zvezi Slovenije, nedvomno opravlja izjemno pomembno in družbeno
               koristno nalogo na področju varstva narave, na področju varstva divjadi, na področju
               gojitev in pa na področju lovstva.</p>
               <p>Pri izvajanju te zelo pomembne naloge se lovske družine, se lovci srečujejo, sploh v
               obdobju samostojne Slovenije, z vse več težavami, ki so posledica neustrezne,
               neživljenjske, neprimerne zakonodaje.</p>
               <p>Mislim, da so to imeli v mislih predlagatelji tega zakona in da so ne nazadnje to
               imeli v mislih tudi vodilni ljudje iz Lovske zveze Slovenije, ki so podprli ta
               zakonski predlog. Težave, s katerimi se srečujejo lovci pri izvajanju svojega
               poslanstva v zadnjem obdobju še posebej, pa so takšne narave, ki je pogojena s
               konfliktom med lastniki zemljišč in izvajanjem lova. Sprašujem se oziroma sprašujem
               predlagatelje, posebej pa še odgovorne iz Lovske zveze Slovenije, če imajo mandat
               22.000 in še nekaj lovcev, da zagovarjajo takšno rešitev, ki popolnoma izključuje ali
               papostavlja v podrejen položaj lastnike kmetijskih zemljišč in gozdov. Ali imate,
               spoštovani funkcionarji in predvsem predlagatelji, mandat, da uveljavljate takšne
               zakonske rešitve? Kaj se lahko zgodi v končni posledici? V končni posledici se lahko
               zgodi to da se bo začela lovska vojna, kar se že dogaja - to gospodje iz lovske zveze
               dobro vedo - , da prihajajo v konfliktne situacije z lastniki zemljišč, da jim
               lastniki zemljišč, tisti, bom rekel, ki bolj dobesedno pojmujejo to lastništvo, že
               onemogočajo dostop v gozdove in že onemogočajo dostope do lovišč, pojavljajo se
               zapornice na cestah. Kaj se bo zgodilo, če takšen, tako uveljavljen zakonski predlog
               ne bo v zadostni meri odgovoril na vprašanja, ki se pojavljajo glede lastništva,
               glede odškodnin? Kakšno bo potem poslanstvo Lovske zveze Slovenije oziroma lovskih
               družin oziroma naših lovcev, če se bo to zgodilo? Jaz mislim, da je to eno od
               ključnih vprašanj, na katero je treba odgovoriti. Na to pa lahko odgovorimo samo s
               sprejetjem ustreznega zakona, in sicer takšnega zakona, ki bo upošteval tudi interese
               lastnikov zemljišč in pa predvsem izplačevanja ustreznih odškodnin, ki bo upošteval
               interese, ne nazadnje tudi lokalnih skupnosti pri planiranju staleža živali in pa
               uravnavanju staleža živalskih vrst. Če tega ne bo, poglejte, tale razprava, in pa še
               razprava, ki bo sledila v drugi in v tretji fazi procedure sprejemanja zakonskega
               predloga, bo tudi tiste, ki do sedaj niso razmišljali, kaj pomeni lastništvo gozda,
               lastništvo zemljišča in na kakšen način se jimpo ustaljeni praksi oziroma po tem
               zakonskem predlogu izplačujejo odškodnine in povrača škoda zaradi lova, bo prišlo
               tudi do hudega konflikta, kjer bodo kratko potegnili lovci. Zapomnite si, lovci, in
               posredno tudi njihova vloga v skrbi za okolje, za divjad in za vse ostalo. To je zelo
               huda dilema. Nismo daleč od tega. Jaz še enkrat poudarjam, že sedaj se tam, kjer
               lovci niso nič naredili na svojem ugledu, na družbeni sprejemljivosti, se dogajajo
               problemi in pa zadeve, ki onemogočajo lovski družini na celotnem področju lovišča
               izvajati svojo funkcijo. Že sedaj se pojavljajo lovske družine, ki niso opravile s
               tistimi ekstremisti, ki so postrelili vse, kar ni ušlo na drevo ali pa v vodo, ki so
               brezobzirno streljali mačke, pse, ki se niso vključili v okolje, vkaterem izvajajo
               lov, imajo težave.</p>
               <p>Jaz se sprašujem, s kakšnimi težavami se bodo lovske družine ukvarjale po uveljavitvi
               tega zakona, ki prinaša slabše rešitve kot obstoječ zakon. Dajte poskusiti na to
               odgovoriti. Odgovorno dajte o tej zadevi razmisliti, ker si nihče ne želi še slabšega
               oziroma slabega, poslabšanega odnosa med lovci in pa med lastniki zemljišč, med
               kmeti, ki morajo sodelovati, ki morajo živeti v nekem sožitju. Ta zakon je na dobri
               poti, da to sožitje, to sprejemljivost, izvajanje lova, pa tolerantnost do lovskih
               organizacij poruši. V to me ne bo nihče prepričal.</p>
               <p>Rad bi še nekaj rekel o argumentu, ki ga je Lovska zveza Slovenije zapisala o
               predlogu predlaganega zakona o divjadi in lovstvu, s katerim so tako, bom rekel, z
               levo roko odpravili vse dileme okoli lastnikov zemljišč. To stališče je malo rečeno
               čudno, če ne zelo za lase privlečeno. Napisali ste, spoštovani funkcionarji Lovske
               zveze Slovenije, da je ta dilema rešena s tem, da je lastnikom zemljišč zagotovljena
               prednostna pravica pri vključevanju v lovsko družino na območju katere imajo
               zemljišče. S tem jim je dana vsa možnost, da se lahko pod enakimi pogoji, ki veljajo
               za vse državljane Republike Slovenije, aktivno lovsko udejstvujejo. Glede na to, da
               mislim, da kar poznam razmerje v lovskih družinah, in pa glede na pristopnino, ki jo
               mora danes plačati nov član lovske družine, moram reči, da je ta prednostna pravica
               še bolj vprašljiva. Pristopnina za pristop k posamezni lovski družini je tako velika,
               da se na žalost in v škodo lokalnih skupnosti, kjer te lovske družine delujejo,
               uveljavlja predvsem ta elitistični in vse bolj elitistični pristop pri članstvu v
               lovskih družinah. To je zelo narobe. Pri tem, da se lovske družine starajo, in pri
               tem, da je vključenost članstva v lovskih družinah lokalnega prebivalstva vse nižja.
               Vam sedaj, bom rekel, lovcem grozi še ta zakon, z uveljavitvijo katerega, sem
               prepričan, se vam bodo pogoji za lov pa sprejemljivost lovstva na sploh še izrazito
               poslabšali v škodo tisti dejavnosti, ki je pozitivna V to sem globoko prepričan. Še
               enkrat sprašujem oziroma bi rad položil na srce vodilnim v Lovski zvezi Slovenije, ki
               so brez kakršnih koli pomislekov podprli ta zakonski predlog, če imajo mandat vseh
               lovcev za tako podporo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majnik. Izvolite.</p>
            </sp>
            <sp who="SDZ3:MajnikLidija">

               <speaker>LIDIJA MAJNIK:</speaker>

               <p>Hvala lepa. Danes je bilo veliko besed izrečenih o lastnini, vendar lastninska
               pravica ni absolutna pravica, zato jo je treba uresničevati v skladu z zakoni. V eni
               od odločb ustavnega sodišča je zapisano, da je posameznik dolžan trpeti omejitve v
               zvezi z lastninsko pravico, na primer na gozdu, katere naravna sestavina je postal
               svoboden dostop, to so sprehodi, omejeno nabiranje gozdnih sadežev in podobno, vseh
               ljudi v gozdove, ne glede na to, kdo je njihov lastnik.</p>
               <p>Zakon, ki sem ga sopodpisala, bom potrdila tudi zato, ker je v Sloveniji 21 tisoč 500
               lovcev organiziranih v 416 lovskih družinah. Podprla ga bom zaradi poslanstva
               lovstva, zaradi lova kot razumne trajne rabe narave, zaradi naravovarstva, pa tudi
               zaradi dolge, bogate in dobre tradicije, predvsem pa zaradi trajne naloge in
               odgovornosti lovcev, to pa je skrb, da so število in vrste divjadi v ravnovesju z
               bivalnimi in prehranskimi možnostmi. Za vse naštete naloge lovci letno opravijo preko
               1 milijon delovnih ur.</p>
               <p>Danes so padale številne obtožbe, da ne znamo prisluhniti lastnikom. Toda v čigavem
               imenu nastopa združenje lastnikov, ki šteje nekaj čez 100 članov, ko pa vemo, da je
               posestnikov preko 350 tisoč? Ter da lovci predlogu zakona nasprotujejo. Glede na to,
               da je v Sloveniji 21 tisoč 500 lovcev, ima vsak od nas kakšnega lovca v družini ali
               med bližnjimi prijatelji. Name so se obračali predvsem tisti, ki predlog podpirajo,
               zato ga bom tudi sama podprla v njihovem imenu. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospoda Partljiča ni. Gospod Vučko, želite besedo? Hvala lepa.</p>
            </sp>
            <sp who="SDZ3:VučkoDušan">

               <speaker>DUŠAN VUČKO:</speaker>

               <p>Hvala za besedo, predsedujoča. Spoštovane kolegice, kolegi! Že danes je jasno, da bo
               zakon v drugi obravnavi verjetno dosegel neke spremembe, da ga bo potrebno
               preoblikovati, dopolniti in spremeniti. Vendar pa menim, da je ta zakon primerna
               podlaga za nadaljnjo obravnavo. Zakon podpiram predvsem zato, ker temelji na nekih
               izhodiščih, ki jih osebno sam podpiram. Prvič, ker ohranja tiste rešitve, ki so se v
               praksi in preteklosti pokazale za dovolj dobre, ker predlog zakona določa, da je
               divjad državna lastnina in da lovska pravica pripada Republiki Sloveniji, ker po moji
               oceni na dovolj primeren način določa lovna lovišča, in tisto, kar je tudi pomembno,
               da zagotavlja pri podeljevanju koncesij obstoječim lovskim družinam prednostno
               pravico. Glavni očitek, ki ga je bilo danes slišati, je, da ta zakon ignorira
               lastnike, da zakon posega v lastninsko pravico lastnikov. Treba je še enkrat
               poudariti,da lastninska pravica ni absolutna pravica in da jo je treba pač
               uresničevati z zakoni. Ustave demokratičnih držav varujejo lastninsko pravico kot
               posebno obliko materialnega varstva človekove svobode. V pravnih sistemih se je v
               Evropi uveljavilo spoznanje, da posameznikova svoboda na premoženjskem področju ne
               more biti neomajna, vezana le na posameznika, se pravi na lastnika, ampak da se
               morajo pri izvrševanju te pravice upoštevati tudi interesi drugih članov skupnosti.
               To filozofijo, to teorijo je vzela tudi naša ustava. Ko citiramo 33. člen ustave, ga
               je treba vedno citirati tudi s 67. členom ustave, ker sta neločljivo povezana. Že
               zakon o gozdovih je upravičenje lastnika gozda, glede na namen in rabo gozdov, uredil
               skladno s socialno funkcijo in daje pravico prostega dostopa in gibanja, kakor tudi
               čebelarjenja, lova in rekreativnega nabiranja plodov, zelnatih rastlin, gob in prosto
               živečih živali v gozdu. Zato v tem delu zakon ne more biti sporen.</p>
               <p>Za konec. Ne nazadnje podpiram ta zakon tudi zaradi tega, ker ga podpirajo lovci.
               Lovci, tisti, ki so do sedaj z veliko zavzetostjo, po moji oceni, skrbnostjo in
               predanostjo skrbeli za ekološko, socialno in gospodarsko funkcijo divjadi.</p>
               <p>Ob tem bi veljalo ostro nasprotovati misli ene od ljubiteljic živali, ki je bila
               zapisana ne dolgo nazaj, ki se glasi: <q>"Skrb lovcev za divjad je enaka skrbi pedofilov
               za otroke."</q> Menim, da gre tukaj za nekorektno primerjavo, žalitev, ne samo lovcev,
               ampak za žalitev osnovne filozofije lova, ki temelji na ohranitvi, varstvu in
               trajnostni rabi vrst z lovom, ki temelji na skrbi za naravno ravnovesje ob
               upoštevanju vodilne vloge človeka na zemlji. Bi kdo prihod medveda v otroški vrtec v
               Ljubljani, Mariboru, Kočevju primerjal s pedofilijo? Je raznos cepiva proti steklini
               mogoče primerjati s pedofilijo? Mislim, da ne.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zdaj dajem še besedo predlagatelju, ki je sicer večino časa že uporabil v
               prvem delu, ko je predstavil zakon. Izvolite.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Prepričan sem, da je zakon primerna podlaga za nadaljnjo obravnavo, zato bomo na vse
               tiste očitke in pripombe, ki so bile podane v razpravi, poskušali pripraviti odgovore
               in nekatere pobude tudi upoštevati. Zagotovo pa vse tiste očitke, ki so leteli na to,
               češ, nekaj se prehiteva, nekaj se dela mimo ministrstva in podobno, jemlje se neko
               predlagateljstvo, nek primat, neko pristojnost nekomu, daleč od tega. Jaz sem
               prepričan, da skrb za naravo, skrb za divjad, skrb za vse funkcije, ki jih je
               potrebno v tem zakonu urediti, ne morejo biti predmet ne enega resorja, ne ene
               stranke, kaj šele gorečih privržencev ene ali druge ideologije. Nazaj v srednji vek
               pa najbrž ne bomo šli. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Sprašujem, če bi želel še kdo razpravljati, vendar je treba
               vedeti, da ob 22.05 pridemo na glasovanje o odločitvah današnjega dne. Imamo torej na
               razpolago 10 minut. Dva sta se priglasila. Vsak 4 minute. Najprej gospod Merlo, potem
               gospod Sok. Gospod Merlo, izvolite.</p>
            </sp>
            <sp who="SDZ3:MerloAleksander">

               <speaker>ALEKSANDER MERLO:</speaker>

               <p>Hvala za besedo, gospa predsedujoča. Vsekakor podpiram osnovno načelo predloga
               zakona, da ohranja tiste rešitve iz dosedanje zakonske ureditve, ki so se pokazale za
               ustrezne in jih dopolnjujejo z novostmi iz našega pravnega reda.</p>
               <p>Te rešitve so namreč bistveno pripomogle k takšni ohranjenosti in takšnemu stanju
               naše divjadi, da nam jo zavida marsikatera zahodnoevropska država. Naše medvede tako
               celo za sedaj uspešno naseljujejo v enega izmed italijanskih narodnih parkov, medtem
               ko je ponovna naselitev naših medvedov v francoskih Pirenejih propadla predvsem
               zaradi nasprotovanja lokalnih ovčerejcev in kmetov. Kot zanimivost lahko povem, da se
               je s ponovno naselitvijo naših medvedom v Pirenejih ukvarjala celo francoska
               nacionalna skupščina na neki nočni seji in da so naši medvedi pripomogli tudi k
               boljši prepoznavnosti naše mlade države v Franciji, kjer pa vemo, da to jim gre to
               precej težko od rok, kot stari kolonialni državi, nas razen z nogometom še niso
               spoznali.</p>
               <p>Glavna temelja tega zakona sta po mojem mnenju prav gotovo državno lastništvo nad
               divjadjo ter lovska pravica, ki pripada državi, ki jo tudi podeljuje. To dvoje štejem
               za civilizacijski dosežek naše družbe še posebej zato, ker večina držav članic
               Evropske unije tega še ni zmogla ali znala storiti. Prav zaradi tega imajo bistveno
               slabše ohranjene prosto živeče živalske vrste, brez velikih zveri, ki so jih
               iztrebili že pred desetletji. Odmik od teh dveh temeljev zakona skupaj z zmanjšanjem
               predpisane minimalne velikosti lovišč po mojem mnenju pomeni velik korak v neznano,
               najverjetneje s katastrofalnimi posledicami za ohranitev in varstvo divjadi ter
               njenega življenjskega okolja.</p>
               <p>Rad bi poudaril še mojo podporo predlagani zakonski ureditvi obstoječih gojitvenih
               lovišč, ki so skozi 50 let prispevala bistveni delež k ohranjanju vseh vrst divjadi,
               predvsem pa velikih zveri v njihovem naravnem življenjskem okolju. Postavlja pa se
               vprašanje, ali bi lahko danes brez obstoja gojitvenih lovišč v preteklih desetletjih
               svoje medvede naseljevali tja, kjer jih niso znali ohraniti. Mislim, da zelo težko.
               Kot eden izmed predlagateljev zakona se zavedam nekaterih njegovih pravnotehničnih
               pomanjkljivosti. Zato je vsaka sugestija ali pomoč tudi s strani vlade v drugi
               obravnavi dobrodošla. V dobro naše divjadi in njenega življenjskega okolja pa bom
               nasprotoval kakršnikoli spremembi dveh že omenjenih temeljev tega zakona. Hvala za
               besedo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še gospod Sok. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala lepa. Nekatere razprave, ki sem jih danes poslušal s strani poslancev, so
               izzvenele tako, kot da tisti, ki nasprotujemo takšnemu predlogu zakona, imamo karkoli
               proti slovenskim lovcem. Niti najmanj. Sam sem prišel v parlament z mesta
               veterinarskega inšpektorja in sem seveda z lovci veliko sodeloval. Lahko rečem, da so
               slovenski lovci veliki ljubitelji in zaščitniki narave. Seveda med njimi srečate tudi
               takšne, ki teh kriterijev ne izpolnjujejo. Vendar je to neka manjšina, medtem ko
               večina slovenskih lovcev predvsem skrbi za divjad, za naravo, in to je seveda treba
               povedati in priznati. Sam se spomnim časov, ko so slovenski lovci aktivno sodelovali
               pri zatiranju stekline. Slovenija je bila znotraj Jugoslavije edina republika, ki je
               imela, kar se tiče pojavljanja stekline, to vprašanje zadovoljivo rešeno. Inše to bi
               rad povedal. Takšno situacijo so nam resnično zavidali tudi, ne vem, sosednja
               Avstrija ali pa Italija, kjer niso imeli tako učinkovitega zatiranja stekline. Za kaj
               je šlo? Šlo je za to, da so lovci sami fizično polagali vabe po celi Sloveniji in
               tako pomagali intervenirati pred to nevarno kužno boleznijo. Danes so se zadeve na
               tem področju spremenile in postopki so bistveno drugačni.</p>
               <p>Na drugi strani pa je treba tudi povedati, da slovenski kmetje prav tako kot lovci v
               znatni meri in zelo dobro skrbijo za živali, za divjad, in so prav tako veliki
               ljubitelji slovenske populacije divjih živali. Če bi kmetje to ne bili, potem mi
               danes o tej dobri situaciji na tem področju zagotovo ne bi mogli govoriti, kajti samo
               lovci bi bili za ohranitev bistveno premalo. Ti dve zadevi sta vedno delovali z roko
               v roki. Zato so se tudi lovci z lastniki zemljišč, s kmeti, zelo dobro razumeli in
               dobro sodelovali.</p>
               <p>Zato je treba sedaj na tej ravni, ko razpravljamo o novem predlogu zakona, vsa ta
               dejstva upoštevati in najti neko trajno solucijo, ki lastnikov kmetijskih zemljišč in
               gozdov ne bo izključevala na takšen način, kot to počne ta zakon. Če bomo takšen
               princip uzakonili, potem si lahko predstavljate, da v spremenjenih družbenopolitičnih
               razmerah in pogojih slovensko lovstvo nikdar več ne bo delovalo, kot deluje.
               Enostavno se bo en del državljanov čutil opeharjen, zaključili bodo lahko, da so bili
               pri sprejemanju tako pomembnega zakona, kot je zakon o lovstvu in pa reji divjadi,
               enostavno izpuščeni in na nek način prevarani.</p>
               <p>Jaz bi s tem zaključil. Jaz upam, da predlagatelji razumete, za kako pomembno
               področje gre, in da boste do drugega branja pripravili takšen predlog zakona, ki bo
               tudi upošteval lastnike kmetijskih zemljišč in gozdov.</p>
               <p>Želim vam obilo uspeha pri tem. Moram pa reči, da ste že v tej fazi dosti zamudili
               in bi lahko že v začetku to zadevo na drugem temelju postavili. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem splošno razpravo o predlogu sklepa. Da je predlog zakona
               primeren za nadaljnjo obravnavo, bomo v skladu s časovnim potekom seje odločali danes
               ob 22.05 uri. Do takrat prekinjam sejo. Ob 22.05 pričnemo z glasovanji zbora o
               predlogih odločitev.</p>
               <stage type="time">(Seja je bila prekinjena ob 22.01 uri in se je nadaljevala ob 22.06 uri.)</stage>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Prehajamo na glasovanje zbora o predlogih odločitev.</p>
               <p>Prehajamo na prekinjeno <title>1. točko dnevnega reda - vprašanja poslank in
                  poslancev.</title>
               </p>
               <p>Poslanec Sašo Peče je predlagal sklep, ki se glasi: <q>"Državni zbor bo na naslednji
               redni seji opravil razpravo o odgovoru ministrice za gospodarstvo dr. Tee Petrin na
               poslansko vprašanje Saša Pečeta v zvezi z zaščito slovenskega delavca ob vstopu v
               Evropsko unijo."</q> Obrazložitev glasu, gospod Peče, izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>V Nacionalni stranki ocenjujemo, da je tematika predlagane razširitve tako pomembna,
               da bi prosili, da z glasovanjem počakamo toliko časa, da se poslanke in poslanci
               državnega zbora umirijo. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, mislim, da vaša izjava o umiritvi ni potrebna. Poslanke in poslanci
               pričakujejo odločitve. Želi še kdo obrazložiti svoj glas? Gospod Peče.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Na podlagi poročila inštituta za makroekonomske analize, ki ga je naročila Vlada
               Republike Slovenije, o dogajanju v trenutku, ko bo Slovenija s 1.5. vstopila v
               evropske integracije, in o ogroženosti delovnih mest, predvsem zaradi
               nekonkurenčnosti slovenskih podjetij, smo v Slovenski nacionalni stranki na
               ponedeljkovi seji zahtevali razširjeno razpravo o zaščiti cca 40.000 delovnih mest
               oziroma ljudi, ki se jim ravno na podlagi tovrstne analize, torej analize UMAR,
               obeta, da bodo izgubili delovno mesto. Ocenjujemo, da odgovor ministrice za
               gospodarstvo, podan v okviru redne seje državnega zbora, ni bil zadovoljiv oziroma ni
               nakazoval rešitev situacije. V Nacionalni stranki predlagamo, da bi o tej zadevi
               sprožili razpravo, iz katere bi mogoče ministrstvo za gospodarstvo oziroma
               ministrstvo za delo, družino in socialne zadeve našlo ugodno rešitev oziroma podprlo
               idejo predloga zakona Slovenske nacionalne stranke o zaščiti delavcev. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Diaci. Izvolite.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Tudi sam bom podprl predlog kolega Pečeta. Menim, da je to
               problematika, s katero se bomo na nek način šele v praktičnem primeru srečali. Veliko
               je podjetij iz Evropske unije, ki so na meji in čakajo ta 1.5.2004. Konkretno lahko
               govorimo o primeru, na primer,predelovalne industrije, konkretno
               živilsko-predelovalne industrije, kajti tamle vidim ravno državnega sekretarja.
               Mislim, da je to tema, o kateri bi bilo vredno kako besedo spregovoriti. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Jelinčič Plemeniti. Izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Dejstvo je, da problematika, o kateri poslanski
               kolega gospod Sašo Peče iz Slovenske nacionalne stranke zahteva dodatno razpravo, je
               dejansko žgoča. Dejstvo je, da je predlagal, da se razpravo opravi ob prisotnosti
               gospe ministrice za gospodarstvo in jaz bi ta predlog razširil. Pravzaprav bi
               svetoval, da pri tem predlogu pride v državni zbor tudi minister za delo, družino in
               socialne zadeve gospod Dimovski. Pravzaprav je to njegov resor. V njegovem resorju se
               nekako izogibajo tega, da bi govorili o tem, da dejansko bo prišlo do 40 tisoč
               dodatnih brezposelnih ljudi. Te študije, ki so bile narejene, so bile narejene po
               nalogu vlade, ne po nalogu Slovenske nacionalne stranke, vendar jih vlada, predvsem
               pa ministrstvo za delo in gospod Dimovski uspešno skrivata in prikrivata. Mislim, da
               država, ki ne skrbi in ne pripravlja programa za reševanja lastnih brezposelnih,
               mislim, da tak minister ni ustrezen za todelovno mesto, če mu je za to vseeno. Če mu
               pa ni vseeno, sodim, da boste vsi iz koalicijskih vrst podprli predlog, da o tem
               razpravljamo in skupaj najdemo pravo rešitev. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo, gospod Plemeniti, dovolite, vaše izvajanje je bilo nekorektno.
               Poslansko vprašanje je bilo postavljeno dr. Tei Petrin in o tem želi gospod Peče
               podati predlog, da se opravi. Tako stvar nima zveze z ministrom za delo, družino in
               socialne zadeve. Obrazložitev glasu, gospod Barovič. Izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Dovolite mi, da dopolnim, ali pa če želite, izpopolnim. Mislim, da je v
               interesu vseh, tako poslancev kot tudi vseh ministrstev, tudi med drugim bom omenil
               ministrstvo za regionalni razvoj brez resorja, da podprejo takšno debato, kajti vsi,
               ki vemo, kako se bo razvijala pot ob vstopu v Evropsko unijo, kako se oblikujejo
               ravni od 0 do 3, kako se razdeljujejo sredstva, komu so namenjeni, kakšne so poslovne
               in zaposlovalne usmeritve. Prepričan sem, da je potrebno v interesu vseh ministrstev,
               vseh, ki jim je karkoli za razvoj te države, da podpremo takšen predlog in da
               posvetimo tudi tej vsebini dovolj tematike. Zato tudi osebno pravim, da bom ta
               predlog absolutno podprl. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu gospod Bajuk, izvolite.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Jaz bom glasoval za ta predlog. Predvidevam, da zelo
               mogoče v debati, ne bom se strinjal z določenimi stališči, za katere se je do sedaj
               zavzela Slovenska nacionalna stranka, vendar vprašanje, ki so ga pa izpostavili, je
               pa zelo pomembno. Za nas v Novi Sloveniji ki resnično verjamemo in se zavzemamo za
               tržno gospodarstvo v sklopu solidarne družbe, ki se gradi na sociali in pa osebni
               odgovornosti, je takšna debata še kako dobrodošla. Predvsem pa bi rad slišal, kakšna
               so stališča naše vlade, gospe ministrice, ki bo v imenu vlade odgovarjala, in pa tudi
               predstavnikov velike koalicije, kako si predstavljajo našo prihodnost, prihodnost
               našega gospodarstva. Jaz upam, da bomo to debato čim prej v tem državnem zboru imeli,
               zato bom to tudi podprl. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov, lahko torej preidemo na glasovanje o
               predlogu sklepa, kot je bil predstavljen. Glasujemo. Navzočih je 75 poslank in
               poslancev, za je glasovalo 24, proti 47.</p>
               <p><stage>(Za je glasovalo 24 članov.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel.</p>
               <p>Poslanec Roman Jakič je predlagal sklep, ki glasi: <q>"Državni zbor bo na naslednji
               redni seji opravil razpravo o odgovoru ministra za zdravje dr. Dušana Kebra na
               poslansko vprašanje Romana Jakiča v zvezi z izgradnjo nove pediatrične klinike."</q>
               Obrazložitev glasu, gospod Jakič, izvolite.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Hvala za besedo, podpredsednica. Spoštovani, jaz ne bom še enkrat ponavljal, sicer so
               bili očitki, da sem bil emocionalen, kar priznam, in subjektiven, kar priznam, zato
               sem tudi včeraj ob postavitvi vprašanja orisal svojo osebno involviranost v problem.
               Ampak pediatrična klinika v Ljubljani je v resnici osrednja ustanova v Sloveniji,
               tako rekoč monopolist pri zdravljenju hudo bolnih otrok. Kako in predvsem kdaj naj bi
               izgradili kliniko je vprašanje, ki bega ne samo otroke, starše, bega tudi slovensko
               pediatrije na splošno. Tega pravega odgovora oziroma konkretnega odgovora, kdaj bo v
               resnici do izgradnje prišlo, ni. Ni pa tudi nikoli v tem državnem zboru bila
               opravljena kakršna razprava, ki bi nakazala, kakšne so želje oziroma stališča
               političnih strank do vprašanja izgradnje.</p>
               <p>Jaz bi tudi povedal, da ne gre za vprašanje financiranja, glede na to, da je
               minister Keber odgovoril in se mu zahvaljujem, da se je premislil glede
               zasebno-javnega financiranja nove pediatrične klinike. Vprašanje okoli izgradnje same
               pa je postalo odprto. Ta izgradnja sama, ne boste verjeli, v resnici je todržavo
               stalo toliko, kot stane šest do sedem kilometrov slovenske avtoceste.</p>
               <p>Zato pozivam kolege in kolegice, da podprejo pobudo, da v bistvu minister pove na
               splošni razpravi in pa kolegi, kaj menijo o izgradnji nove pediatrične klinike. Vem,
               da se ne zavzame stališče, ampak kljub vsemu, da vidimo enkrat, kaj politika v
               državnem zboru o tem meni. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu po sledečem vrstnem redu gospod Jelinčič, Barovič,
               Drobnič, Peče. Gospod Jelinčič Plemeniti, izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Kljub temu, da bo gospod Keber zopet govoril vse
               mogoče, zavajal, lagal, izkrivljal podatke, sem prepričan, da je potrebno, da ga
               pokličemo in da pove tisto, kar pač ima za povedati, čeprav sodim, da kaj dosti ne.
               Morda bo lahko povedal, da so v LDS že pred časom prodajali slike iz svojih, to se
               pravi, iz naših skupnih bivših pisarn in iz tega izkupička vlagali v fond za
               izgradnjo pediatrične klinike. Vendar tisti denar ne vem, kje zdaj sploh je. Cela
               vrsta je stvari, ki jih bo treba pojasniti v zvezi s to pediatrično kliniko, z
               denarjem, ki je izginjal, in še z marsičem. Zato sodimo, in sodim tudi osebno, da je
               potrebno, da pride sem minister Keber. Vendar, upam, da bo tiste laži, ki jih je
               trosil ob raznih zakonih in pa predvsem ob beli knjigi, pustil nekje zunaj. Konec
               koncev gre za otroke. Če je njemu vseeno za otroke, nam v Slovenski nacionalni
               stranki zagotovo ni. In ta predlog bomo podprli.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Barovič, izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Gospodu Jakiču. Prav je, da ste ravnali včeraj tako, kot ste. Prav je.
               Spomnili ste na več let staro zgodbo, katere se jaz spomnim od prvega dne, ko sem s
               ponosom vstopil v to hišo. Pediatrična klinika je bila zgodba že v preteklosti in je
               zgodba v prihodnosti. Radi bi to knjigo zaprli, ne vemo pa, kdaj se bo končala. Z
               velikim veseljem bom predlog, ki ga je gospod Jakič podal, podprl.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Ja, očitno, ali ne bomo čisto isto govorili. Odgovor smo pričakovali v Novi
               Sloveniji, mislim, da že pred dvema letoma. Poslanska kolegica Majda Zupan je
               vprašala, kaj se dogaja. Potem so neki koalicijski partnerji zagnali veliko kampanjo,
               kako bo, slike so bile čudovite. Televizijske oddaje, pediatrična klinika se bo takoj
               začela graditi. Vmes je minilo precej časa, preteklo je precej vode. Gospod Keber je
               izrekel nešteto pohvalnih besed na svoje lastno delo, ampak nič se ni premaknilo. Ne
               vem pa, če je sedaj s strani vladajoče koalicije oziroma kar iz LDS to neka oblika
               interpelacije proti ministru Kebru. Jaz ne vem, morda je to, mi je sicer nismo
               predlagali, ker takšna reč je izgubljena, kajti vladajoča koalicija odloča, ne po
               argumentih, ampak po tem, ali si naš ali nisi naš.</p>
               <p>Ta predlog bomo podprli, ker upamo, da bo minister pa končno prinesel odgovore o
               tem, kako razmišlja o pediatrični kliniki, ki je še vedno grad v oblakih. Mandat pa
               se izteka. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospo Peče, izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Kolega Barovič pred menoj je dejal, da je to zgodba preteklosti in da je žal tudi
               zgodba prihodnosti. Dejstvo pa je, da ravno zaradi liberalne demokracije bo to zgodba
               prihodnosti. Ta državni zbor bi lahko vprašanje pediatrične klinike že zdavnaj rešil,
               ko smo se srečali z amandmajem, ki je zagotavljal sredstva za izgradnjo pediatrične
               klinike. Ampak ravno najmočnejša stranka v tej naši državi je onemogočila, da bi
               dodelili dodatna sredstva za to kliniko. Kje je sprenevedanje, gospodje? V Nacionalni
               stranki bomo podprli zadevo, tako kot smo vsako zadevo v razširjeni razpravi, za
               katero smo čutili, da narekuje potrebo po razvoju naše družbe. Žal pa, gospodje,
               sprenevedanje, to je imenovalec liberalne demokracije. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Levič, izvolite.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa, gospa predsedujoča. Tudi jaz in moji kolegi bomo podprli z veseljem
               Jakičev predlog. Bi pa rad samo spomnil, da že dve leti vlagamo amandmaje prav za to
               pediatrično kliniko in mislim, da je gospod Jakič edini, ki nas je podprl oziroma
               eden izmed redkih od vladajoče koalicije, ki je podprl. Dve leti ste nas označevali
               za populiste, sedaj pa vidim, ne vem, ali vam teče voda v grlo ali pa<gap n="..."/> Hvala lepa.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Ne bom podprl tega, ker se mi ne zdi prav, da bi zganjali politiko na
               otrocih, in to na bolnih otrocih. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Brenčič, izvolite.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Do sedaj še nisem nikoli praktično v sedmih letih zastavljal vprašanja
               svojemu ministru in se mi tokratno zastavitev vprašanj zdi celo ironično, če ne
               uporabim drugega izraza. Seveda ne bom podprl in se o tem razpravlja razprava. Ker bo
               šla razprav vse drugam, kot bi pričakoval. Ni mi pa vseeno, da se je že dvakrat o
               proračunskem memorandumu, tako o naslovu premiera, tako za rebalans 2003 in proračun
               2004, kot rebalans 2004, 2005 s superlativi pospremljalo ta projekt v proračun, ne le
               s strani premiera, dodatno s strani ministra. Mislim, če se ta zadeva ne bo izvajala
               v letu 2004, tako kot nam jebilo povedano, ob predstavitvi proračuna na
               zainteresiranem delovnem telesu, da bo sam premier prišel s predlogom zamenjave
               ministra za zdravje že kmalu spomladi. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjati, izvolite.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. Bom podprl ta predlog iz dveh razlogov. Prvič zato, ker menim, da
               naj bi se politika tudi s problemi otrok ukvarjala. Drugič pa zato, ker je početje
               oziroma ravnanje vlade oziroma ministrstva v zvezi s proračuni, ki jih tukaj
               sprejemamo in vsako leto določamo kvote oziroma sredstva za pediatrično kliniko, tako
               ignorantsko. Zavrne in v ničemer ne upošteva, sploh pa, ker nikoli ne dobimo
               obrazložitve, zakaj vendarle ne bi kdaj vlada oziroma ministrstvo upoštevalo tisto,
               kar tukaj vproračunu sprejmemo. Mislim, da je to pomembno vprašanje in pri tem
               vprašanju bi se marsikatera sistemska zadeva tudi odprla, pa morda tudi nekoliko
               približala rešitvi.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Džuban, izvolite.</p>
            </sp>
            <sp who="SDZ3:DžubanGeza">

               <speaker>GEZA DŽUBAN:</speaker>

               <p>Ne bom podprl predloga, zaradi tega, ker ta razprava ne bo prav nič rešila, prav nič
               prinesla, nič prej ne bomo zgradili pediatrične bolnice in bomo poslušali zgodbe, ki
               ne bodo sodile v to področje in ne bodo prinašale nobene rešitve. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kangler, izvolite.</p>
            </sp>
            <sp who="SDZ3:KanglerFranc">

               <speaker>FRANC KANGLER:</speaker>

               <p>Hvala za besedo. Jaz, od nekaterih kolegov, pa bom predlog podprl. Spoštovane
               poslanke in poslanci! Jaz mislim, da odgovornost posameznih ministrov je do
               parlamenta, do poslanca. Ne glede na to, kdo prihaja iz katere stranke, ali je to
               minister iz njegove stranke ali iz katere druge stranke, minister je dobil zaupanje s
               strani državnega zbora in to zaupanje mora na ta način, da tu korektno poroča in
               seznanja poslance. Zato sem vesel, da je kolega Jakič takšen predlog tudi predlagal
               in ga bom z veseljem tudi podprl. V zadnjem času smo lahko priča, da se nekateri
               ministri nekoliko drugače obnašajo, kot pa je v naših pravilih igre delovanja
               zakonodajne veje oblasti zapisano.To odgovornost ministri morajo prevzeti, ta odnos
               do poslancev morajo prevzeti. Naša skrb pa je tudi, da sprejmemo tako proračunske
               memorandume kot nekatere stvari, ki so pereče za to slovensko družbo. In prav gotovo
               ta pediatrična klinika je pereča, je potrebna in o tem je potrebno spregovoriti. Če
               minister ne čuti svoje odgovornosti, niti ne do svojega lastnega poslanca, da bi ga
               korektno in pošteno seznanil, pa naj čuti to odgovornost do celotnega tega zbora.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Širca, izvolite.</p>
            </sp>
            <sp who="SDZ3:ŠircaMajda">

               <speaker>MAJDA ŠIRCA:</speaker>

               <p>Hvala lepa. Težko bi rekla, da kot poslanka nisem seznanjena, in možnost imate vsi
               ostali enako kot jo imam jaz, še posebej pa člani odbora za zdravstvo, o tem katere
               so prepreke, težave oziroma kakšno je stanje pri načrtih gradnje Pediatrične klinike.
               Večkrat so bili podani odgovori, zakaj ta gradnja še ni stekla. Med njimi so bili
               natančno tudi posredovani odgovori o reviziji tako rekoč predimenzioniranega projekta
               po švedskih znanstvenikih oziroma zdravnikih,ki so sodelovali pri tej reviziji, o
               poskusu racionalizacije same gradnje, in večkrat so bili tudi dani odgovori, da so se
               zaradi interventnih dogodkov znotraj onkologije določeni načrti tudi prednostno
               spremenili.</p>
               <p>Mogoče večkrat, kot smo dobili kdajkoli odgovor o tem, zakaj nimamo sorodne, ravno
               tako potrebne institucije, ki se ji reče NUK, o kateri pa odgovori nekako ne padejo
               na naša ušesa znotraj državnega zbora. Zato mislim, tudi posledično po natančnih
               pojasnilih, ne samo ministra, ampak tudi državnega sekretarja za zdravje, o tem,
               katere so trenutno prepreke pri samem izvajanju investicije, se pravi pri
               pridobivanju lastniških pravic, pri preseljevanju, izseljevanju, izsiljevanju in tako
               naprej. Skratka, bilo je dano ogromno informacij o tem, je pa res, da tisti, ki jih
               je slišal, jih je slišal, tisti pa, ki jih je preslišal, ima danes težave. Zato ne
               rabim dodatnih pojasnil trenutno; konec koncev vsako leto sprejemamo proračun, tokrat
               tudi rebalans. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov.</p>
               <p>Prehajamo na glasovanje o predlogu sklepa. Glasujemo. Navzočih nas je 77, za je
               glasovalo 31, proti 42.</p>
               <p><stage>(Za je glasovalo 31.)</stage> <stage>(Proti 42.)</stage></p>
               <p>Ugotavljam, da zbor predlaganega sklepa ni sprejel.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>21. točko dnevnega reda - s prvo obravnavo predloga
                  zakona o spremembah in dopolnitvah zakona o Družbi za avtoceste v Republiki
                  Sloveniji.</title>
               </p>
               <p>Prehajamo na odločanje o naslednjem predlogu sklepa: <q>"Predlog zakona o spremembah in
               dopolnitvah zakona o Družbi za avtoceste v Republiki Sloveniji, prva obravnava, je
               primeren za nadaljnjo obravnavo."</q></p>
               <p>Obrazložitve glasov po vrstnem redu: gospod Mamić, gospod Bajuk in gospod Peče.
               Gospod Mamić, izvolite.</p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Hvala lepa. Zakona ne bom podprl iz preprostega razloga - dal bi pobudo, pa seveda to
               ne pade na plodna tla -, ker se toliko časa ni porabilo tistega denarja, ki je bil
               namenjen za to, rečeno je celo strogo namenjen. Niti polovice se ga ni porabilo.
               Mislim, če bi se porabilo tistih 20% od bencina, ki ga plačujemo več, kakor je prava
               cena, in kar je cestnin in tako naprej. Se pravi, če bi tisti denar ostal v panogi,
               bi lahko brez vsakih kreditov rešili avtocestni program, kot pa da gremo v to, kar je
               predlog. Zato bom glasoval proti. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bajuk, izvolite. Prosim za mir v dvorani! Hvala lepa.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Glasoval bom proti temu sklepu. Razloge sem že
               navedel v razpravi. Vendar bi rad ponovil, da gre za najmanj utemeljen predlog, kar
               sem jih srečal v tem državnem zboru v teh treh letih. In se mi zdi silno neodgovorno,
               da bi ta predlog sploh nadaljeval. V tem predlogu imamo dva cilja, ki sta jasno
               označena, ter enega, četrtega, ki pa ni.</p>
               <p>Prvi je, da naj bi s tem dosegli, da bomo manj izkazovali naš javni dolg. To je pa
               tako nesmiselno, ker prav gotovo bomo še vnaprej v tej naši državi pod tem vodstvom,
               ki ga pač imamo, posredovali in uporabljali razne računovodske ustvarjalnosti in
               skrivali podatke. A vendar realnost bo pa kmalu prišla, še kako kmalu prišla na dan.</p>
               <p>Drugi cilj je popolnoma neutemeljen cilj ali pa popolnoma neutemeljen predlog, da
               naj bi kar naenkrat izvajali še dodatne zadeve v sklopu s programom, ki bi se pa
               lahko že sedaj izvajali. Kje pa je, kje je kakšna prepoved v zakonu o javnih
               gospodarskih družbah, da bi to onemogočila? Če to danes Dars ne dela, je zato, ker mu
               za to ni mar.</p>
               <p>Tretji, manj izraziti cilj je pa to, da bomo še bolj izgubili nadzor tega državnega
               zbora nad delovanjem tega sektorja.</p>
               <p>Četrti, ki pa ni nakazan, ki pa je očiten, da je to podlaga za neko privatizacijo
               družbe za avtoceste, ki bo samo omogočila, da bodo nekateri gospodje odnesli to, kar
               je profitno. Državljani Republike Slovenije bodo pa ostali z neplačanimi računi.
               Nujno je, da ta državni zbor o tej stvari razpravlja. Ta predlog je pa najbolj
               neodgovoren predlog, kar sem jih videl že v tem državnem zboru. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite. Lepo prosim za mir v dvorani in prosim, da s tem
               ne motimo govorcev, lepo prosim! Hvala lepa. Gospod Peče, izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Ne bi rad bi žaljiv, toda ocenjujem, da predlagatelj gradiva ni bil dovolj strokovno
               podkovan pri uresničevanju vizije, ki jo je hotel uresničiti. Osnovna ideja o delitvi
               javnega podjetja in pa kapitalske družbe je na vsak način pozitivna v našem sistemu.
               Posebej, če upoštevamo, da je še pred mesecem dni to isto ministrstvo predlagalo na
               področju letalstva ravno kontradiktorno rešitev. Toda po drugi strani rešitev, kot jo
               ponujajo v omenjenem zakonu, gre na škodo državljanov Republike Slovenije. Posebej ob
               upoštevanju, da v istem členu zakona oziroma v isti vsebini zakona, navkljub delitvi
               na kapitalsko družbo, torej delniško družbo, še zmeraj navajajo naloge. Citiram:
               <q>"Smiselno je namreč, da se gospodarjenje z avtocestami obravnava kot celota in
               definira kot obvezna gospodarska javna služba."</q> Iz tega ven sledi - gospod Jakič vas
               lahko prosim, če se malo umirite, hvala- iz tega ven sledi, da je očitno videna
               nejasnost oziroma nestrokovnost predlagatelja zakona. Kajti, po eni strani, če se
               država odloči, da bo razrešila dilemo gospodarskih javnih služb in pa gospodarskih
               družb, bi morala biti seveda ta ločnica jasna.</p>
               <p>V nacionalni stranki ocenjujemo, da nobeden od štirih predlaganih ciljev, ki jih
               zakon zasleduje, torej prvič, to je delitev med javnim in privatnim sektorjem ne more
               priti v tem primeru v poštev. Kajti dejstvo je, da vsebina zakona <gap n="..."/><stage>/Opozorilni znak
               za konec razprav./</stage><gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, polna dvorana nas je in vsi pogovori pravzaprav resno motijo
               razpravljavce. Lepo prosim. Imate še 30 sekund, gospod Peče.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Glejte, jaz verjamem, da vsebina gospodarskih situacij v tej naši državi, liberalne
               demokracije in gospoda Romana Jakiča ter predsednika odbora za notranje zadeve, sploh
               niti malo ne zanima. Toda vseeno bi rad spregovoril o tako pomembni temi, kot se nas
               danes dotika.</p>
               <p>Dejstvo je, da zakon ne zasleduje ciljev, kot jih predlagajo v vsebini, kar nakazuje
               na nepoznavanje materije. Ne moremo govoriti, da bo omenjen zakon, v kolikor bo
               sprejet, določal ločnico med javnim podjetjem in gospodarsko družbo. Kajti dejstvo
               je, da v vsebini zakonov oziroma podjetju, novemu DARSu d.d., nalagajo obveznosti iz
               javne gospodarske družbe. Po drugi strani prav tako navajajo, da bo država z
               morebitnim sprejemom tega zakona, dobila konstanten in nevtralen vir financiranja. To
               je utopija, gospodje. Če bi bilo v naši državi tako enostavno razrešiti vlogo
               financiranja, in s tem zadolževanja, da bi samo spremenili organizacijsko obliko,
               potem bi bilo to smiselno narediti na vseh področjih. Dejstvo pa je, da je
               zadolževanje, žal, dolgoročna politika slovenske vlade. In omenjen zakon bo povzročil
               netransparentnosti med gospodarskimi javnimi službami, in pa med gospodarskimi
               družbami, še večjo netransparentnost in s tem večjo nepreglednost.</p>
               <p>Zato v nacionalni stranki apeliramo na poslance, da tokratni zakon zavržejo, dajo
               vladi poziv, da sprejme pripombe iz obravnave, ko smo obravnavali na seji državnega
               zbora in pripravi nov zakon, katero vsebino, torej idejno vsebino bo spremljal.
               Tokratni zakon bi moral državni zbor zavreči. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. Lahko preidemo na odločanje, na
               odločanje torej, da je predlog zakona primeren za nadaljnjo obravnavo.</p>
               <p>Glasujemo. Navzočih nas je 82, za je glasovalo 55, proti 24.</p>
               <p><stage>(Za je glasovalo 55.)</stage> <stage>(Proti 24.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>In nadaljujemo s prekinjeno <title>24. točko dnevnega reda - prva obravnava predloga
                  zakona o kolektivnem dodatnem pokojninskem zavarovanju za javne uslužbence.</title>
               </p>
               <p>Prehajamo na odločanje o naslednjem predlogu sklepa: predlog zakona o kolektivnem
               dodatnem pokojninskem zavarovanju za javne uslužbence, prva obravnava, je primeren za
               nadaljnjo obravnavo.</p>
               <p>Obrazložitev glasu, gospod Barovič, gospod Kebrič, gospod Drobnič.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Hvala za besedo. V imenu poslanske skupine bom obrazložil, zakaj bomo glasovali
               proti sprejemu tega zakona. Ta zakon je skrajno asocialen v svojih posledicah,
               skrajno nepravičen, ustavno sporen, in vse to bom z argumenti dokazal. Prvič, bo
               namesto zvišanja plač za 2,4, 1. avgusta letos, to spremenjeno v dodatne premije. Te
               premije so zelo krivične, kajti tisti, ki se danes, ali po 1. avgustu zaposli, bo
               dobil dodatno premijo za dodatno zavarovanje, 4040 tolarjev.</p>
               <p>Tisti, ki je že 35 let v javni službi pa bo dobil kar 10.118. Dva, ki imata enako
               plačo 200.000 tolarjev bruto, bo eden dobil 4.040 tolarjev, drugi, ker ima toliko več
               delovne dobe v javnem sektorju, pa kar tolikokrat več, če jih ima celo 35 let, pa bo
               dobil premijo 10.118 tolarjev.</p>
               <p>Drugi primer, ki vam bo odprl oči, kolegice in kolegi, je pa naslednji. Če pride
               danes eden v službo v javni sektor po 1.8., bo dobil premijo 4.040 tolarjev brez
               ozira, da ima tudi 35 službenih let. Tisti, ki je pa v javnem sektorju 35 let enako
               zaposlen, in imata enako plačo, pa bo dobil tolikokrat več, v tem primeru 8.848
               tolarjev v 10. službenih letih. Kje je tu logika? Preprosta kmečka logika? Kje je tu
               pravičnost za vse te stvari? Da ne navajam, da bo ta zakon prizadel med 650 do
               700.000 ljudi, ki so odvisni koliko bodo drugo leto februarja ali marca dobili
               zvišano, 550.000 upokojencev, okoli 80.000 brezposelnih, ki dobivajo nadomestilo, da
               ne govorim o vseh ostalih, ki dobivajo take in drugačne socialne podpore, ki so
               odvisne od gibanja povprečnih plač v razmerju do takih, kar govori formula 150.
               člena. Če je to pravično, če je to to, sem žalosten in delim mnenje tistih, da bom
               sokriv in kriv, če bo ta zakon sprejet, ker vas z vsemi argumenti nisem uspel
               prepričati. Drugo leto si boste zamašli ušesa kot sedaj ali oči, da ne boste slišali
               jokajočih, videli jokajočih, da ne boste slišali vpijočih, stokajočih, ko bodo prišli
               pred parlament, kakšen zakon je ta državni zbor sprejel. Hvala za poslušanje.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lepo prosim, dve minuti imamo na razpolago v kolikor obrazložimo glas v
               svojem imenu, tri v kolikor v imenu poslanske skupine. Lepo prosim, da smo v tem
               izvajanju v okviru časa, ki ga imamo na razpolago. Gospod Barovič, izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Bom zelo kratek. V predstavitvi Slovenske nacionalne stranke o zakonu o
               kolektivnem in dodatnem pokojninskem zavarovanju za javne uslužbence sem že povedal,
               in v Slovenski nacionalni stranki verjamemo v podatke, ki jih imamo, da so vse
               pogostejše ugotovitve, da skladi niso donosni. Povedali smo, da nam ni všeč, da med
               sindikati ni bil dosežen konsenz. Povedali smo, da smo nasprotovali že zakonu julija
               zaradi nepreglednosti in površnosti, in še vrsto vprašanj smo zastavili, na katera
               pač nismo dobili zadovoljivih odgovorov.</p>
               <p>V imenu Slovenske nacionalne stranke povem, da tega zakona o kolektivnem dodatnem
               pokojninskem zavarovanju za javne uslužbence ne bomo podprli.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Tega zakona v poslanski skupini Nove Slovenije ne bomo podprli. To je vsiljeni zakon.
               Prej se je vlada zmenila z enim delom socialnih partnerjev, ostale je ogoljufala,
               sedaj pa to prodaja in nam vsiljuje v parlamentu, da bi sprejeli. Tu je veliko megle.
               Z gospodom Kebričem se sicer strinjam, vendar, gospod Kebrič, to je verjetno zadnja
               faza pokojninske reforme v tem mandatu. Pri prejšnjih ste vsi sodelovali, pritiskali
               na tipke in zato imamo takšne pokojnine, kot so. Morali boste govorjenje in
               pritiskanje na tipke povezati in zadeva bo v slovenskem prostoru mnogo bolj
               transparentna. Na Brdu je DeSUS potrdil ta predlog zakona, zato ne vem, zakaj ste se
               zdaj v trenutku obrnili - ali prej ti argumenti niso veljali? Zmanjšalo bo vplačila v
               zdravstveni fond, dodatno se bodo zmanjšale pokojnine, zmanjšal se bo priliv od
               dohodnine v proračun, torej zdravstveni fond bo še nadalje še bolj trpel to je v
               nasprotju s pokojninsko reformo. Hkrati pa je zakon tudi sporen z ustavnopravnega
               stališča. Limiti premij so takšni, da niso skladni z matičnim zakonom. Skratka,
               nočemo legalizirati nečesa, kar ni v skladu s pravom, kar je vsiljeno in kar je slabo
               za Slovenijo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jelinčič Plemeniti, izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. No, prav veseli me, da je DeSUS zdaj proti temu zakonu, čeprav so ves čas
               podpirali to zadevo in čeprav so nam pravzaprav oni podarili pokojninski zakon, ki je
               močno udaril po nas vseh, in je pokojninska reforma pravzaprav DeSUS-ovo maslo.
               Vendar me kljub temu veseli<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jelinčič, lepo prosim, kolegi me opozarjajo, da vas moram opozoriti, da
               takrat, ko obrazlagamo glas, nimamo pravice polemizirati z drugimi, temveč
               obrazložiti svoj odnos do predloga zakona. Prosim, da se tega držimo. Izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Saj ne polemiziram, samo ugotavljam. To so dejstva, ki so napisana v vseh
               Poročevalcih, tako da mislim, da je to že znano dejstvo.</p>
               <p>Smo se pa tudi sami v Slovenski nacionalni stranki prepričali o popolni zgrešenosti
               tega zakona. Ugotavljamo, da bomo Slovenke in Slovenci, tisti, ki smo to delali in ki
               želimo še delati, ne tisti izbrisani, ki bodo zastonj dobili vse skupaj, ampak tisti,
               ki smo delali, bomo še dodatno udarjeni s tem zakonom. Ne vem, človek ima občutek, da
               vladajoča oligarhija razmišlja samo o tem, kako si bo postavila določene hranilnike,
               ki jih bodo praznili ob tistih trenutkih, ko bodo ob kaminih sedeli in si greli
               premrzle noge. Mislim, žalostno je, da se to dogaja v Sloveniji in da se to dogaja v
               Sloveniji 21. stoletja. Še bolj žalostno pa je to, da se ubogi slovenski državljani,
               volivci pustijo tako nategovati.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>V naši oceni gre v primeru predloga zakona o kolektivnem dodatnem pokojninskem
               zavarovanju za javne uslužbence seveda za mnogo širše vprašanje, kot je bilo zaenkrat
               izpostavljeno. Gre za vprašanje nosilcev pravic tako imenovanih oziroma pravic iz
               naslova skladov. In dokler bo ta državni zbor poslušal napotke Vlade Republike
               Slovenije in kot nosilce pravic obravnaval torej ljudi, več posameznikov, ki vodijo
               te sklade, toliko časa bo pač v naši državi nered na tem področju. V nacionalni
               stranki prav tako ocenjujemo, da razpršenost opravljanja je seveda popolnoma
               zgrešena. Po eni strani s transparentnostjo in po drugi strani s kredibilnostjo, kar
               pa se vkončni fazi, vedno žal, poudarjam žal, vedno odraža v tako imenovanem deficitu
               tovrstnih skladov. V nacionalni stranki smo prepričani, da materija omenjenega zakona
               ne posega samo v materijo dela pokojninske reforme, ampak žal posega v širšo materijo
               takoimenovanega sistema javnih financ. In to, kar poslanci državnega zbora zahtevamo
               od vlade, to od vlade dobimo. Žal ocenjujemo, da so člani državnega zbora na vseh
               tovrstnih področjih seveda dosti premalo aktivni. In da se ravno na tem področju, ki
               se odraža v minulem sedanjim in pa v preteklem delu, bo pač odražalo v negativni
               obliki.</p>
               <p>V nacionalni stranki smo prepričani, da bi bilo potrebno predlog zakona zavreči,
               pristopiti k sistemu, ki bo odražal predvsem v prvi in osnovni fazi pravice nosilcev
               in določitev nosilcev. Kajti dokler ne bomo imeli nosilcev pravic iz tega naslova,
               toliko časa ne bomo imeli nobene transparentnosti, katere posledica so seveda
               primanjkljaji in pa negativne posledice za tiste odjemalce skladov, katerim so
               tovrstni skladi namenjeni. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitev glasov. Lahko preidemo na glasovanje o predlogu
               sklepa. Glasujemo. Navzočih nas je 75, za je glasovalo 40, proti 33.</p>
               <p><stage>(Za je glasovalo 40.)</stage> <stage>(Proti 33.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu. S tem zaključujem to točko dnevnega reda.</p>
               <p>In nadaljujemo s prekinjeno <title>25. točko dnevnega reda - s prvo obravnavo predloga
                  zakona o stalnem prebivanju tujcev z državljanstvom drugih držav naslednic
                  nekdanje SFRJ v Republiki Sloveniji, ki so imeli na dan 23.12.1990 in 25.2.1992 v
                  Republiki Sloveniji prijavljeno stalno prebivališče.</title> Prehajamo na odločanje
               o naslednjem predlogu sklepa: <q>"Predlog zakona o stalnem prebivanju tujcev z
               državljanstvom drugih držav naslednic nekdanje SFRJ v Republiki Sloveniji, ki so
               imeli na dan 23.12.1990 in 25.2.1992 v Republiki Sloveniji prijavljeno stalno
               prebivališče - prva obravnava, je primeren za nadaljno obravnavo."</q> Gospod Jelinčič
               Plemeniti, obrazložitev glasu, izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>V imenu poslanske skupine Slovenske nacionalne stranke nasprotujemo proti temu
               zakonu. Gre za zlorabo politične moči koalicijskih strank, ki hočejo pridobiti
               dodatne volivce. In to na ta račun, da bodo ostale državljane, ki so bili pošteni, ki
               so spoštovali zakone, udarili po žepu in tistim, ki so goljufali, in ki so pljuvali
               po naši domovini, dodelili vsemogoče, vključno z finančnimi sredstvi, tako imenovano
               odškodnino. Žal, vladi pri tem pomagajo tudi mediji, ko gospod Bohinc in gospod
               Krivic zahtevata od ljubljanske televizije, da se oddaje o tako imenovanih odpisanih,
               ne sme udeležiti noben predstavnik Slovenske nacionalne stranke, drugače onadva ne
               bosta sodelovala. Celo tako daleč gredo gospodje iz vladajočih vrst.</p>
               <p>In vendar te gospodje iz vladajočih vrst pljuvajo v obraz vsem tistim poštenim
               ljudem, ki so si v letih 1991, 1992 in kasneje uredili državljanstvo. To so ljudje,
               ki so se takrat odločili za zakonito pot. Izgleda, da je v Sloveniji zakonita pot,
               pravzaprav zgrešena pot. In namesto, da bi vse tiste notranje ministre, ki so
               dovoljevali, da so določeni gospodje ilegalno prebivali v Sloveniji 10, 11 let, da bi
               vse tiste ministre postavili pred sodišče in jih kaznovali zaradi nespoštovanja
               lastnega dela, zdaj tem gospodom dajemo, ne vem kaj vse. Sprašujem se ali je res
               mogoče, da v Sloveniji tako zelo skrbimo za vse druge, razen za Slovence?</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Plemeniti, že 20 sekund prekoračujete tri minute.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Barovič, izvolite. Hvala lepa.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Še enkrat povem, okoli 11 tisoč jih je zbežalo, okoli 18 tisoč jih je špekuliralo. Ne
               priznavam jim nobenih pravic, govorim v svojem imenu, ne dajem jim opravičila in niti
               slučajno ne podpiram nobene odškodnine. Nasprotujem.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče izvolite, obrazložitev glasu.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Kolikor je bilo slišati iz obrazložitve glasu mojih dveh poslanskih kolegov, torej
               gospoda Jelinčiča in gospoda Baroviča ocenjujemo, da je zakon napisan na napačni
               osnovi, na napačnem izhodišču. Zakon je pač napisan na izhodišču, da so krivice bile.
               Dejstvo pa je, da nobenih krivic ni bilo. Po naši oceni celo Krivica ne bi smelo
               biti. Ampak seveda, to je druga zgodba V nacionalni stranki, pa prav tako, če pustimo
               samo vsebino ob strani, za katero jaz ocenjujem, da so marsikateri poslanci dokazali,
               da je več kot sporna. Da je vsebina, ki meče slabo luč na osamosvojitev naše države
               in ki našo državo v vseh mednarodnih integracijah vleče navzdol. Kajti dejstvo je, da
               tisti narod, ki se sramuje svoje lastne zgodovine, ni vreden niti piškavega oreha.</p>
               <p>Ne glede na to, kaj pravijo posamezni, tako imenovani evro poslanci, da Evropa od nas
               pričakuje velikodušnost. Jaz sem prepričan, da Evropa od nas pričakuje velikodušnost
               predvsem v prvi fazi glede Slovencev in pa Slovenk, da jim bomo zagotovili delovna
               mesta, da jim bomo zagotovili vse tiste življenjske pogoje, da bodo lahko enakovredni
               evropskim partnerjem. Toda, seveda, to ne zadošča večini v tem državnem zboru. Pravno
               formalno pa gledamo, pravno formalno pa ocenjujemo, da zakon ne izpolnjuje nobenega
               izmed zahtevanih kriterijev poslovnika državnega zbora. In, če se ustavimo samo pri
               finančnih posledicah in drugih posledicahpredlaganega akta, vidimo, da Vlada
               Republike Slovenije pri izvrševanju tako imenovane odločbe ustavnega sodišča, za
               katero ocenjujemo, da je seveda sporna, da je izšla preko vseh pooblastil in pa
               zakonskih navodil, teh zakonskih oziroma finančnih posledic seveda nikjer ni
               opredeljenih. In sprejemati zakon, za katerega poznamo samo zgornjo mejo finančnih
               posledic - ta zgornja meja je 800 milijard slovenskih tolarjev - se nam v nacionalni
               stranki zdi neodgovorno. Ne zagotoviti vira za tovrstne obveznosti inne zagotoviti ob
               sprejemanju proračuna ali pa ob predstavitvi proračuna sredstva za to. Dejansko pa
               vsi vemo, da bodo ta sredstva plačali ljudi, državljani in državljanke Republike
               Slovenije skozi prakso, ki jo Vlada Republike Slovenije v zadnjih treh letih
               konstantno napoveduje, to je skozi povišanje obstoječih davkov ali skozi uvajanje
               novih davkov.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa za izvajanje. Po vrstnem redu ste se prijavili k besedi; gospod Mamić,
               Gospod Juri, gospod Lavrinc. Gospod Mamić, izvolite.</p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Hvala lepa. Jaz sem verjetno edini tukaj, ki bi lahko tudi bil izbrisan, ker sem
               namreč rojen v Dalmaciji. Samo, takrat, ko je bilo treba dobiti oziroma vložiti
               prošnjo, vlogo za državljanstvo, me je zanimalo, sam sem tudi poskusil pomagati
               sonarodnjakom, pa tudi vsem ostalim, ki so imeli enak status kot jaz. Te ljudi bi
               jaz, ne bi jih obsojal, kakor jih določeni, da so to ali ono. Eni so iz nevednosti,
               drugi so taktizirali, tretji niso vedeli za kaj se gre, in tako naprej, ene štiri
               kategorije, mislim, da so. Meni se konec koncev smilijo tisti ljudje. Ampak, jaz
               mislim, da slovenska zakonodaja je taka, da bi oni lepo do državljanstva prišli tudi
               zdaj brez večjih problemov. Sem za to, da se jim podeli državljanstvo, ampak brezteh
               strašnih denarjev. To so stvari, ki so zelo za razmisliti. Jaz ne vem, 600 milijard,
               pa celo gospod Peče pravi 800 milijard. Veste kaj to pomeni? To so astronomske
               številke. To je ena četrtina zunanjega dolga, vemo, da je okrog 12 milijard dolarjev
               našega zunanjega dolga. Ali pa vsak tisti upravičenec bi imel vilo za tisti denar, ki
               je vredna 33 do 35 milijonov. Veste, kaj je to? To je čez dvesto kvadratov
               stanovanjske površine in 1000 kvadratnih metrov parcele, ja pa to je super luksuz. Iz
               tega razloga ne morem podpreti.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Juri izvolite.</p>
            </sp>
            <sp who="SDZ3:JuriAurelio">

               <speaker>AURELIO JURI:</speaker>

               <p>Hvala, podpredsednica. Bom kratek. Najprej bi še enkrat spomnil, v nadaljnjih
               razpravah, da govorimo o prebivališču in ne o državljanstvu. To je ena stvar.</p>
               <p>Druga. Sam sem eden redkih v tej dvorani, morda nas je deset, petnajst, ki smo
               sodelovali na seji državnega zbora oziroma takrat republiške skupščine leta 1990, ko
               so se, žal, ustvarili pogoji, ki so vodili k temu, da so se zakrivile neke krivice
               tem ljudem, o katerih govorimo. Teh 18.000 je bilo ne nazadnje pozvanih, dobili so
               poziv za sodelovanje na plebiscitu. Ta pravica jim je bila priznana, takrat so bile
               dana vsa zagotovila, da ne bo nikomur odvzeta niti najmanjša pravica. Kasneje se je
               zgodilo to, kar se je žal zgodilo. Zato bom zakon podprl, ker vsaj delno, žal
               prepozno, sanira stanje, ki smo ga takrat zakrivili. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite.</p>
            </sp>
            <sp who="SDZ3:LavrincMaksimilijan">

               <speaker>MAKSIMILJAN LAVRINC:</speaker>

               <p>Hvala lepa za besedo. Dejstvo je, da popravljamo napake, ki jih je storila
               Peterletova vlada in vsi tisti, ki so takrat glasovali za tisti zakon. To je dejstvo.
               V tretjem poglavju temeljne ustavne listine piše: <q>"Republika Slovenija zagotavlja
               varstvo človekovih pravic in temeljnih svoboščin vsem osebam na ozemlju Republike
               Slovenije, ne glede na njihovo narodno pripadnost, brez sleherne diskriminacije,
               skladno z ustavo Republike Slovenije in veljavnimi mednarodnimi pogodbami."</q> Nakar je
               še odstavek posebej za italijansko in madžarsko narodno skupnost. S takimi pogoji smo
               šli mi na svoje. S takimi pogoji smo šli v Evropo. Če je nekdo narobe zapisal zakon
               in se ni lotil vsakega posameznega primera posebej in je hotel ad hoc odpraviti kar s
               tisočimi ljudmi, seveda je treba to enkrat popraviti. In to delamo zdaj.</p>
               <p>Rekel bom še to. Nisem vizionar, da bi vedel, koliko bo to stalo, bo pa veliko.
               Krivi so pa tisti, ki so takrat tu notri, v tem prostoru, v sicer malo drugačni
               dvorani, dali svoj glas za tako bedast zakon. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Ne bom navajal razlogov, zakaj ne bom podprl tega zakona, ker sem jih že v
               obrazložitvi. Samo še enega ključnega bi navedel. Če bi bil ta zakon generalen za vse
               izbrisane, ki so se dogajali po drugi svetovni vojni, če bi imel ta akt kriterij
               univerzalnosti, splošnosti, simetričnosti in prave legalnosti, bi ga podprl. Ker pa
               to ni, ga ne bom podprl. Dobro veste, za kaj gre, in takih luknjičavih zakonov,
               protiustavnih in ne vem kaj še vse, nima smisla sprejemati.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. Gospod Janša, izvolite.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Torej, tega zakona ne bom podprl. V aktih, ki so jih nekateri citirali, je bilo jasno
               zapisano, da imajo vsi, ki imajo v času slovenskega plebiscita stalno bivališče v
               Sloveniji, pravico do slovenskega državljanstva. In vsi so si lahko to pravico
               pridobili. V nobeni ustavni ali kakšni drugi listini ni bilo nikomur garantirano, da
               lahko državo, ki smo jo razglašali, napade, iz nje odide in potem pride nazaj in
               zahteva vse pravice. Te garancije nismo nikomur dali. Demosova vlada je kriva za
               marsikaj, tudi za to, da imamo svojo državo, za to da bi pa takšne pravice
               garantirala, pa ne bo kriva.</p>
               <p>Zakona ne bom podprl tudi zaradi tega, ker v primeru, če se bo tak, kot je predlagan
               izvajal, bo proizvedel daleč najdražje volivce združene liste in liberalne
               demokracije, kar jih je možno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sok, izvolite. Lepo prosim za mir v dvorani!</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Mislim tudi sam, če si nekdo ni želel urediti zadev, ko je bil za to čas, danes
               izjavite tukaj, da je za to kriva Peterletova vlada, to je slaboumnost. Jaz takšno
               izjavo pač enačim za slaboumnost. In če boste vi, vladajoča koalicija, sprejeli
               zakon, <gap n="..."/><stage>/Glasovi v ozadju./</stage><gap n="..."/> <gap n="..."/><stage>/Smeh./</stage><gap n="..."/> Ta, še enkrat ponavljam, da je ta
               izjava slaboumna izjava, pa naj gospod Lavrinc to razume za žalitev ali pa ne. Ravno
               takšna je žalitev, da je za to, za takšno stanje kriva Peterletova vlada. Sedaj boste
               vi<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo vas prosim za mir.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p><gap n="..."/> sprejeli en zakon, s katerim bo možno, da bodo ti, ki bodo sedaj pridobili, po
               tem zakonu državljanstvo, sprožili neke gromozanske tožbe, denarne, proti tej državi,
               in vi boste za to krivili Peterletovo vlado! Dajte no, duševno zdrav človek tega ne
               more razumeti. Tak predlog je slaboumen! Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, ura je 23.00, rahlo neprištevni, mislim, da postajamo vsi.
               Lepo prosim, da se umirimo. Dobro sem poslušala izjavo, ki pravi, da je kriva<gap n="..."/> in
               tako naprej. Stvar je bila nevtralna. Ne, izjava je slaboumna, izvajalec pa ni bil
               imenovan, da je slaboumen. Gospod Rokavec, izvolite. Gospod Rokavec.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Jaz tega predloga zakona ne bom sprejel, ne bom<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani!</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p><gap n="..."/> jaz za ta predlog zakona ne bom glasoval. Glasoval pa ne bom zaradi tega, ker je
               pač ta zakon nastal kot posledica, tudi ocen, ki smo jih nekateri v tem parlamentu
               dajali pri izvolitvi, oziroma sestavi sedanjega sestava ustavnega sodišča. Takrat smo
               opozarjali, da bo pri vrednostnih ocenah se lahko tudi pač vrednotil sestav in pa
               opredelitev sedanje sestave ustavnegasodišča.</p>
               <p>Menim, da je ta zakon zelo ponesrečen poskus tudi pač izvedbe te odločitve, te
               inštitucije in menim, da jo bo ta država zelo drago plačala in ne vidim, pač, potrebe
               po tem, ker so te osebe imele možnost pridobiti vsa potrebna dokazila, dokumente v
               tistem času, samo če niso špekulirale. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite. Potem gospod Potrč in gospod <gap n="..."/></p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Zakon bom podprl, ker bom podprl vsak zakon, ki uveljavlja odločbe
               ustavnega sodišča. Tudi tistih 16, ki jih baje čaka na uveljavitev. Mi ne moremo
               presojati, to je tudi eden od razlogov, danes sem že povedal enkrat, mi ne moremo
               presojati ustavnih odločb skozi to, koliko stanejo. Mi moramo ustavno odločbo
               izpeljati, in seveda ustavna odločba mora biti izpeljana tako, kot je zapisano. Če
               pridemo do tega, da bomo rekli, ta ustavna odločba je dražja, te ne bomo izpeljali,
               ta je pa malce cenejša, tole pa dajmo, potem smo daleč od pravne države. In jaz ne bi
               bil rad zelo daleč od te pravne države, ampak bi rad imel takšno pravno državo, kot
               mora biti.</p>
               <p>Mimogrede, finančne posledice, ki bodo, če bodo, ko bodo, bodo finančne posledice
               tistih napak takratnih, ne tega zakona, ki ga danes sprejemamo <gap n="..."/><stage>/Oglašanje iz
               klopi.</stage></p>
               <p>Gospa podpredsednica, jaz se opravičujem, ampak jaz bi resnično prosi, da ene
               neartikulirane glasove, ki jih slišim tu, poskušate malce ublažiti vsaj.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim v imenu govornika, ki ima pravico imeti mir v dvorani, da se umirite in
               mu dovolite, da svoje izvajanje izpelje do konca.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Sicer pa sem končal, hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Potrč, izvolite.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa. K obrazložitvi glasov, ki jih dajejo nekateri kolegi, kažejo ali na
               izrazito nepoznavanje problema ali pa na izrazito pretvarjanje, da bi opravičili
               svojo ideološko opredelitev, da so proti tem ljudem. Namreč, po tem, ko se niso
               odločili za državljanstvo, so imeli po zakonu, ki smo ga tudi sprejeli, o tujcih,
               možnost, da uveljavijo tujski status. Kako, gospodje? Tako, da so morali najprej, kot
               da bi bili na novo prišli v našo državo zaprositi za stalno bivališče, dokazati, da
               imajo delovno dobo, tega seveda niso mogli, ker ga niso imeli stalnega bivališča, da
               bo nekdo za njih skrbel. In na podlagi tega zagotoviti, da bodo tri leta najmanj, po
               spremembah zakona pa 8 let, imeli začasno prebivališče in potem dobiti zopet stalno
               bivališče. To je bila pot, ki jo je zakon zahteval. In to pot je ustavno sodišče
               razglasilo za neustavno. In tega se moramo zavedati in to pot moramo danes
               popravljati. Jaz nočem govoriti o tem ali je bilo hote ali ne hote, ali dobro ali
               slabonamerno, samo ugotovilo se je, da je bilo protiustavno. In vsak, ki želi
               objektivno to situacijo videti ve, da gre lahko za različne opredelitve ljudi, ampak
               tudi takšne, ki niso mogli te kalvarije pred državnimi organi opraviti, in da je zato
               prav, da ta država te krivice popravi. Nehajmo govoriti neresnice, dajmo se
               opredeliti in rešimo ta problem. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Školč, potem dr. Bernik. Gospod Školč, izvolite. Lepo prosim za
               mir v dvorani.</p>
            </sp>
            <sp who="SDZ3:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Jaz bom zakon podprl, ker je potreben za to, da odpravi dva problema.
               Seveda bi rad, da se ob obrazložitvi zakona tudi pojasni to, kar stalno ponavljam, na
               kakšen način in kdo je vse bil vpleten. Te zadeve so pomembne na način, kot govori tu
               kolega Drobnič, da se ne bo nekdo čez 50 let spraševal, kdo je to bil in bo kril
               generalno parlament ali vlada ali karkoli. Ampak to v povezavi z zakonom nima osebne
               veze, zakon bo odpravil dve pomembni situaciji. Ena je, da bo odpravil pravno
               praznino, ki je nastala, vemo, na kakšen način in drugo je, da bo odpravil nezakoniti
               izbris. Ko govorimo o nezakonitem izbrisu, je treba vedeti, da tisti ljudje niso
               imeli izbire, kot se danes tu govori, da bi lahko prosili za neki status, da bi se
               lahko pritožili po nekem postopku, ker niso dobili nobene odločbe o tem, da so
               preseljeni, kot se sedaj učeno pove, iz evidence v evidenco. Zato je potrebno
               narediti ta zakon, da se te stvari odpravijo. Seveda se bodo ob tem odprle druge
               diskusije, ampak verjemite, če je teh 18 tisoč bilo v stanju producirati, kot se
               sedaj govori od 600 do 800 milijard v slabih 10 letih, potem je bila napaka tistih,
               ki so jih izbrisali še toliko večja, ker drugi deli populacije so ustvarili bistveno
               manj v tem času.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bernik, izvolite.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa, gospa podpredsednica. Gospod minister, dame in gospodje. Najprej bi rad
               povedal, da se dobro zavedam človeške plati te, če jo imenujemo, tragedije, in
               nedvomno je bilo veliko ljudi, ki je bilo ujetih v to situacijo, vendar ne vsi.
               Država ima dolžnost, da to ugotovi in vidi, kaj je kdo bil. Mnogi od nas, Slovenci
               smo bili izbrisani dolga leta, ta vaš prejšnji režim je za to poskrbel,in osebno sem
               bil izbrisan 50 let. Pa se mi do danes še nihče ni opravičil, nobene tožbe nisem
               vložil ali kaj podobnega, čeprav bi bila kakšna možnost.</p>
               <p>Vendar pri vsej tej diskusiji človek razume, da je nekaj treba narediti. Mislim pa,
               da ima vlada gotovo več možganov, kot jih je pokazala pri tem zakonu, in da bi lahko
               na kakšen boljši način to reševala. Vendar, če pa je, kot izgleda, da je, pri tej
               celi stvari grozna dvoličnost, potem ni nobenega upanja, da bi se to stvar dalo
               urediti. Namreč, odločbe ustavnega sodišča ne upoštevamo. Drugič, do Slovencev v
               svetu smo zelo škrti. <stage>/Opozorilni znak za konec./</stage> Finančni problemi, ki jih potiskajo
               nekateri za ta problem, so veliki in so tudi velike ugodnosti.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, dr. Bernik, žal vam je čas potekel.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa tudi vam. Rekel bom samo še to, da je ustavno sodišče odločalo politično.
               In tu je eden od teh poslancev, ki danes tu sedi, zadnjič rekel, da prejšnje ustavno
               sodišče ni ničesar naredilo, sedanje je pa nekaj naredilo - in vemo, zakaj. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov o predlogu zakona.</p>
               <p>Prehajamo na odločanje o sklepu, da je predlog zakona<gap n="..."/> Gospod Jaša, izvolite,
               obrazložitev glasu.</p>
            </sp>
            <sp who="SDZ3:ZlobecLukičJaša">

               <speaker>JAŠA ZLOBEC LUKIČ:</speaker>

               <p>Glasoval bom seveda za. In sram me je, da lahko tu vidimo poslance, ki bi morali biti
               naši tovariši, se pa obnašajo kot navadne hijene.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, spoštovani, da nehamo s tovrstnim obkladanjem. To so resnično žalitve.
               Prav je, da pazimo na besede, ki jih tu izrekamo.</p>
               <p>Prehajamo na glasovanje o predlogu sklepa, da je zakon primeren za nadaljnjo
               obravnavo. Glasujemo.</p>
               <p>Prosim tehnične službe, da pridejo h glasovalni napravi dr. Bajuka in jo preverijo.
               Morda se je prežgalo zaradi preveč vnetega pritiskanja.</p>
               <p>Ponovno glasujemo o predlogu sklepa, da je predlog zakona primeren za nadaljnjo
               obravnavo. Glasujemo. Navzočih nas je 76, za je glasovalo 50, proti 24.</p>
               <p><stage>(Za je glasovalo 50.)</stage> <stage>(Proti 24.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu. S tem zaključujem to točko dnevnega reda.</p>
               <p>In nadaljujemo s prekinjeno <title>22. točko dnevnega reda - s prvo obravnavo predloga
                  zakona o spremembah i n dopolnitvah zakona o subvencioniranju študentske prehrane.</title> Prehajamo na
               odločanje o naslednjem predlogu sklepa: <q>"Predlog zakona o spremembah in dopolnitvah
               zakona o subvencioniranju študentske prehrane - prva obravnava, je primeren za
               nadaljnjo obravnavo."</q> Obrazložitev glasu, gospod Peče. Izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>V nacionalni stranki ocenjujemo, da je predlog zakona primeren za pozitivno
               obravnavo na prvem zasedanju. Posebej glede na dejstvo, da se je kot pozitivno
               izkazalo subvencioniranje študentske prehrane, in da je smiselno povzeti sistem
               tovrstnega subvencioniranja tudi na nižji ravni. Po drugi strani pa bi za drugo
               obravnavo, v kolikor bo seveda do nje prišlo, v kolikor bodo poslanci državnega in pa
               poslanke državnega zbora izkazali dovoljšnjo mero elastičnosti in ne bodo, kakor
               gospod Borut Pahor, zapuščali seje državnega zbora med glasovanjem, uveljavljali
               naslednje cilje. Prvi, da so dijaki opravičeni do enega izmed subvencioniranih
               obrokov hrane na dan, kar bi označilo oziroma kar bi omogočili družinam in pa
               posameznikov lažje in kvalitetnejši izobraževalni proces, kar pa ocenjujemo vsaj v
               nacionalni stranki, da mora biti bistvo in pa temelj bodoče družbe.</p>
               <p>V nacionalni stranki bomo predlog zakona podprli. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jelinčič Plemeniti, izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Nek, skorajda neznan poslanec, je prej nekatere imenoval hijene. Zanima
               me, kako bo imenoval tiste, ki bodo glasovali proti prehrani dijakov, proti
               subvencioniranju prehrane slovenskih dijakov. Res me zanima! Kaj bodo to, ne vem
               katera sorta živalska, bo morda rastlinska ali kaj bo, kaj drugega? Ali jih bo morda
               nagradil s kakšnim zelo prijaznim pozivom, ne vem, na kavico ali kaj podobnega, ker
               so glasovali protislovenskim dijakom. Mislim, da je smiselno in potrebno, da podpremo
               ta zakon. Naj ga podpremo in ga potem uredimo v nadaljnjih obravnavah. Vendar to se
               bo pokazalo, za koga so nekateri in za koga so nekatere stranke. Vemo. Prepričan sem,
               vsaj v Slovenski nacionalni stranki vemo, kako bodo glasovali. In potem je treba samo
               primerjati. Glasovalni listek, ko so glasovali za tujce, in glasovalni listek, ko so
               glasovali za slovenske otroke. Upam, da bodo to volivci znali primerjati in se
               primerno odločiti.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Tisovic, izvolite. Obrazložitev glasu.</p>
            </sp>
            <sp who="SDZ3:TisovicMarijaAna">

               <speaker>MARIJA ANA TISOVIC:</speaker>

               <p>Hvala lepa. Iz vse razprave, ki smo jo imeli danes, je bilo razvidno, da je to
               potrebno urediti, da pridejo srednješolci do pravilne, zdrave prehrane na tak ali
               drugačen način. Ker nikakor ni nobeden dal nobenega zakona, sedaj pa je prišel v
               obravnavo zakon, bom podprla ta predlog zakona, čeprav sem tudi jaz prepričana, da ga
               je treba dopolniti, da bomo prišli do kvalitetnega zakona. Hvala lepa</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vnučec izvolite. Obrazložitev glasu.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo. Jaz in moji kolegi bomo podprli, tako kot smo že povedali, ta
               predlog, in glede na današnjo razpravo smo lahko slišali, da nekatere poslance ne
               zanima kje bomo dobili 600 milijard, delajo pa velike težave, ko gre pa recimo za
               bistveno manjši znesek. In mislim, da teh ubogih 10 milijard, za prehrano študentsko,
               bomo pa tudi že kje našli, in me, bom rekel, me sploh ne zanima kje. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. A, gospod Moge, izvolite, se
               opravičujem.</p>
            </sp>
            <sp who="SDZ3:MogeRudolf">

               <speaker>RUDOLF MOGE:</speaker>

               <p>Spoštovane kolegice in kolegi! Bil sem ponosen, ko sem lahko glasoval za prvi šolski
               tolar, ki smo ga namenili tudi za šolsko prehrano, med drugim 27 milijard. Tudi ko
               smo za drugi šolski tolar, s 36. milijardami glasovali skoraj enotno, sem bil
               ponosen. Bil sem ponosen tudi, ko smo za tretji šolski tolar v znesku 167 milijard
               glasovali še v tem sklicu, in smo ga sprejeli. Kolega Tanko je bil rahločuten do
               določene problematike, in se mi je zdelo, da je tudi njegov zakon, s katerim je
               zahteval za prevoze, je bil toliko dober, da se ga je dalo popraviti z amandmajem, in
               sem tudi za ta zakon glasoval, in smo tudi ta zakon sprejeli. Vendar pa, osebno
               menim, da ta zakon ne spada v zakon o študentski prehrani, prvič, da so rešitve in te
               stvari tako slabe, prav stranka mladih je opozorila na to, da ne kaže sprejeti zakon,
               ki je predložen. Zdi se mi, da je tako nekvaliteten da je zastonj sedaj tratiti čas,
               ga potrditi in potem ne vem iz kakšne poti, da bi ga popravili, zato jaz ta zakon,
               takšen kot je, ne bom podprl. Mislim, pa, spoštovane kolegice in kolegi vedno reči
               to, da sem vedno zelo žalosten, kadar se otroci izkoriščajo za 4 P-je. To je za
               politični predvolilni propagandni program.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo torej obrazložitve glasov. Gospod Diaci, obrazložitev glasu,
               izvolite.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Jaz moram povedati sledeče. V svoji razpravi sem prej dvakrat
               omenil 5 ključnih in pomembnih točk, ki bi jih bilo potrebno urediti v, še vedno sem
               prepričan, v krovnem zakonu, ki bi dejansko to zadevo urejal. Je pa dejstvo, da se da
               tudi v okviru tega, zadeve urediti, vendar bo to veliko težje. To poudarjam. Glasoval
               bom za, iz preprostega razloga, ker upam, da bom na ta način pripomogel k temu, da
               bomo, ko bomo obravnavali krovni zakon, dejansko zadeve lahko v redu uredili.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, izvolite.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>No, sam se nisem imel namena oglasiti pri obrazložitvi glasu, vendar mislim, da se
               splača, kajti vsi smo v razpravah ugotovili, da gre za velik problem, da gre za
               problem, ki že dolga leta ni rešen. Armado 100 tisoč srednješolcev na tem področju
               nihče ne vidi. Vendar me je pa nekoliko zbodla ta razprava gospoda Mogeta. Jaz
               mislim, da pri tem zakonu, tiste 4 P zlahka pogoltnemo in pozabimo. Vlade so imele,
               tudi vaše, 10 let možnost, da karkoli naredijo. Ampak očitno gre za več kot 4 krat P
               na tisti strani, ker tega ni naredila.</p>
               <p>Mislim, da bi si lahko to tudi privoščili glede na to, kolikšne denarje namenjamo za
               razne nepotrebne neumnosti, ki jih pod roko in na hitro sprejemamo v tem državnem
               zboru. En pomemben projekt, en pomemben problem, pa nismo v stanju rešiti pod nobenim
               pogojem. Očitno je predlagateljstvo ključna zadeva v tem državnem zboru in minilo bo
               še precej časa, da se bodo te razmere na tem področju popravile. Tudi zaradi tistih
               p-jev, ki se lahko tudi z drugačnimi pikicami nadaljujejo. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Barovič, izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Nisem se nameraval oglasiti, ampak veste, ne zdi se mi fer. Štirje p-ji. Vse, kar je
               dobrega za slovenske otroke, so politična propaganda, kar je dobro za koga drugega,
               ni politična propaganda. Mene ne skrbijo štirje p-ji, mene pa skrbi lakota otrok. Pa
               tudi to, da živim v takšnem okolju, da je včasih brez zakona potrebno subvencionirati
               še marsikaj drugega, ne samo prehrane. Jaz mislim, da zdaj štiri p-ji, govoriti v tem
               primeru<gap n="..."/> Če pa je zakon v tej obravnavi slab, ali lahko bi bil boljši, pa imamo še
               vedno čas, samo ne ga zavračati zdaj zaradi štirih p-jev. Pomislimo raje, koliko
               ljudje dajejo za svoje otroke, pa koliko so lačni, pa koliko niso. Pa spremenimo
               zakon tako, da ne bo štiri p, ampak da bo 4 x korist.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Brenčič, izvolite.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Jaz se osebno zelo slabo počutim, ker bo tako izgledalo, kot da sem
               proti mladini, proti dijakom, ki rastejo, ki se oblikujejo kot človek, kot telo, kot
               vsebina. Ampak iskreno bom povedal. Če bi predlagatelj imel pristen in resen namen,
               bi drugače zastavil ta zakon. Če hočemo temu zakonu dati tisto vsebino, ki je
               upravičena zaradi dobrega in potrebnega namena, ga praktično ne moremo implementirati
               v skladu s poslovnikom na tem temelju. Če to želimo, dodajmo temu zakonu, to, kar mu
               tudi predlagatelj želi. Tudi povedal sem v imenu poslanske skupine, da je namen
               dober, potem bomo s strani resne vlade zelo hitro to zadevo reševali tako, kot se
               spodobi. Tokrat pa jaz zaradi tega zakona ne morem podpreti. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan izvolite.</p>
            </sp>
            <sp who="SDZ3:PetanRudolf">

               <speaker>RUDOLF PETAN:</speaker>

               <p>Hvala za besedo. Tudi sam se nisem mislil oglasiti, ampak ker toliko stvari slišim
               ravno pri tem zakonu, bom nekaj besed rekel.</p>
               <p>To, da je nek namen dober, pa potem zadeva ne izpade dobro, to smo že poslušali v
               prejšnjem mandatu, kako je treba stvari reševati, sistemsko, dolgoročno, celovito, pa
               še kakorkoli. In tisti zakon nikoli ni bil takšen. Tisti, ki ga bo pa potem nekdo
               drug pripravil, pa še zdaj ni pripravljen. Tu imamo kup problemov. Nekateri govorijo
               o slabem počutju, tudi slaba prehrana pomeni včasih slabo počutje.</p>
               <p>Zdaj pa tisto, kar sem hotel povedati. Pri prejšnjem zakonu smo s takšno lahkotnostjo
               potrjevali vse tisto, kar je bilo v zvezi z izbrisanimi. Tisto pomeni takšen znesek,
               da bi naši otroci lahko 80 let imeli zastonj malico v šolah. Če vam to kaj pomeni,
               potem se mogoče odločite tako ali drugače. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kavtičnik, izvolite, potem gospod Janša.</p>
            </sp>
            <sp who="SDZ3:KavtičnikJože">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsedujoča. Jaz zakona ne bom podprl, čeprav sem 20 let delal za
               otroke, z otroki in imam otroke rad. Bom pa podprl proračun in upam, da ga boste tudi
               vi podprli, kajti v proračunu bomo zagotovili 7% BDP za šolstvo. In v tem šolstvu
               bomo lahko podprli vse tiste programe in projekte, ki bodo v dobrobit naši mladini.
               Mi smo iz šolskega tolarja, pa tudi iz sredstev za izobraževanje zgradili šole. Iz
               teh sredstev namenimo sredstva za prevoze in tudi za prehrano. Namenimo sredstva za
               projekte in tudi za vsebino in posodobitev šolskih prostorov. Seveda ne moramo vse
               naenkrat narediti. Kot sem že dajal, smo zgradili in naredili dobre pogoje za šolo,
               sedaj bomo pa lahko dali sredstva tudi v izboljšanje šolske prehrane. Seveda se to ne
               da čez noč narediti. Tega zakona ne bom podprl.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Janša, izvolite.</p>
            </sp>
            <sp who="SDZ3:JanšaJanez">

               <speaker>JANEZ JANŠA:</speaker>

               <p>Jaz bom ta zakon podprl in bom tudi predlagal, kje se dobi velik del denarja za
               njegovo financiranje. Septembra bi moralo na Brniku pristati vladno letalo. To letalo
               ni pristalo, slovenska vlada plačuje v tem času skrivališče za to letalo oziroma
               parkirišče, hkrati plačuje firmo, ki jo je najela zato, da bi letalo prodala, hkrati
               pa na Brniku gradi hanger za letalo, ki ga namerava prodati in zato plačuje firmo, ki
               naj bi letalo prodala. Čebi te stvari logično vlada uskladila, bi prihranila velik
               del denarja in bi ga lahko namenila za prehrano dijakom. Zelo dobro bi bilo, ko bi se
               končno to vprašanje rešilo. Vem, da mi bo sedaj kolega Jakič očital demagogijo, ampak
               če boste to vprašanje rešili, vam letala ne bomo mogli očitati, vi pa nam ne
               demagogije. Se pravi pripeljite to letalo v državo, kjer je bilo plačano, proste
               kapacitete tržite in naj se na tem nekaj zasluži, ne pa da se sedaj plačuje zato, da
               se letalo skriva, da se plačuje firma, ki naj bi ga prodala, in da gradite hangar za
               letalo, ki ga prodajate.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jakič, izvolite.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Kolega Janša je prava vedeževalka. Točno ve, kaj bom govoril. <gap n="..."/> <stage>/Oglašanje iz
               klopi./</stage> Ja, vem, saj on polimizira z mano, ko sploh še nisem govoril. Sem hotel
               obrazložiti glas, in sicer ta je, da ne bom podprl zakona iz preprostega razloga, ker
               se mi zdi, prvič, da je sistemsko neurejen, drugič, da ne sodi v zakon o
               subvencioniranju študentske prehrane, bi moral biti ali poseben zakon ali pa seveda
               mnogo bolje dodelan. In ne nazadnje zakon o financiranju vzgoje in izobraževanja že v
               81. členu daje možnost za subvencijo tako osnovnošolske, vrtčevske in pa seveda tudi
               srednješolske in vajeniške malice. Tudi vlada Republike Slovenije je že v letošnjem
               letu za 300 milijonov več sredstev namenila za tega, od tega polovico za srednje
               šole. Menim, da so, če gremo primerjat od kod vzeti denar, jaz seveda ne vidim
               nobenih težav za dodatnih 7 milijard, če bi hoteli zagotoviti prehrano tudi 100.000
               srednješolcem. Že danes sem rekel, da jo lahko zagotovimo na način oziroma
               primerjamo, da bi lahko iz naslova denacionalizacije taka subvencija bila 130 let. Ne
               nazadnje pa mislim, da bi lahko denar dobili tudi od kakšnega trgovanja, ki še ni
               bilo raziskano tudi v tem državnem zboru Republike Slovenije, ker je veliko denarja,
               ki bi ga lahko porabili za subvencije, kakor sem informiran, pristalo v zasebnih
               žepih nekaterih uradnikov. Hvala.</p>
            </sp>
            <sp who="SDZ3:PavliničKrebsIrma">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Spoštovani in spoštovane, mislim, da lahko preidemo na
            glasovanje o predlogu sklepa, da je zakon primeren za nadaljnjo obravnavo.</p> 
               <p>O
               predlogu sklepa glasujemo. Navzočih nas je 78, za je glasovalo 27, proti 49.</p>
               <p><stage>(Za je glasovalo 27.)</stage> <stage>(Proti 49.)</stage></p>
               <p>Ugotavljam, da zbor predlaganega sklepa ni sprejel. Zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Nadaljujemo še s prekinjeno zadnjo točko današnjega dnevnega reda, to je s <title>prvo
                  obravnavo predloga zakona o divjadi in lovstvu.</title>
               </p>
               <p>Prehajamo na odločanje o naslednjem predlogu sklepa: <q>"Predlog zakona o divjadi in
               lovstvu, prva obravnava, je primeren za nadaljnjo obravnavo."</q></p>
               <p>Odločamo o predlogu sklepa. Glasujemo. Navzočih nas je 80, za je glasovalo 54, proti
               24.</p>
               <p><stage>(Za je glasovalo 54.)</stage> <stage>(Proti 24.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda. Vsem se najlepše zahvaljujem! Prekinjam
               30. sejo Državnega zbora Republike Slovenije, ki jo bomo nadaljevali jutri ob 10.00
               uri. Lahko noč vam želim! <stage type="time">(SEJA JE BILA PREKINJENA 28. OKTOBRA 2003 OB 23.34
                  URI.)</stage>
               </p>
            </sp>
         </div>
      </body>
   </text>
</TEI>