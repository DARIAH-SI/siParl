<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-24-2003-03-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C2D882F785A498EDC1256CFA004BA67B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=C2D882F785A498EDC1256CFA004BA67B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-24-2003-03-25.DZ" n="24">
               <name>Redna</name>
               <date when="2003-03-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-24-2003-03-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 24. redne seje</stage>
            <stage type="date">(25. marec 2003)</stage>
            <stage type="chairman">Sejo je vodila Irma Pavlinič Krebs, podpredsednica.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ3-Redna-24-2003-03-25.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani kolegi poslanci, kolegice poslanke, gospe in gospodje! Lep dober dan vam
               želim. Pričenjam nadaljevanje 24. seje Državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednji
               poslanci: Bogdan Barovič, Roberto Battelli, Stanislav Brenčič, Franc Čebulj, Andrej
               Fabjan, Feri Horvat od 13.00 ure dalje, Rudolf Petan do 14.00 ure, Alojz Peterle od
               13.00 ure dalje, Ciril Pucko je med nami, Igor Štemberger od 15.00 ure dalje in Jože
               Tanko od 16.00 ure dalje.</p>
               <p>Spoštovani! Prehajamo na <title xml:id="SDZ3-Redna-24-2003-03-25.title1">2. TOČKO DNEVNEG A REDA - DRUGA OBRAVNAVA PREDLOGA SPREMEMB IN DOPOLNITEV POSLOVNIKA O
                  PARLAMENTARNI PREISKAVI.</title> Predlog zakona je v obravnavo zboru predložila
               komisija za poslovnik državnega zbora. Besedo dajem gospodu Bojanu Kontiču,
               predstavniku predlagateljev, za dopolnilno obrazložitev predloga akta. Gospod Kontič,
               izvolite!</p>
            </sp>
            <sp xml:id="SDZ3-Redna-24-2003-03-25.sp2">

               <speaker>BOJAN KONTIČ:</speaker>

               <p>Hvala lepa! Gospa podpredsednica, spoštovane kolegice in kolegi! O predlogu sprememb
               in dopolnitev poslovnika o parlamentarni preiskavi smo na pretekli seji državnega
               zbora opravili prvo, torej splošno obravnavo. Spremembe je predlagala komisija za
               poslovnik v prejšnji sestavi, tako da sedanja le nadaljuje s postopkom v vlogi
               predlagatelja.</p>
               <p>S spremembo poslovnika o parlamentarni preiskavi jasno določamo nadomeščanje
               posameznih članov komisije s strani nadomestnih članov. Obstoječo spremembo smo
               dopolnili še z dodatnim odstavkom, v katerem smo zapisali, da ima vsak poslanec
               državnega zbora pravico pogleda v dokazila, zbrana v preiskavi. Pri pripravi predloga
               sprememb in dopolnitev poslovnika o parlamentarni preiskavi smo upoštevali pripombe
               zakonodajno pravne službe in predlog dopolnili tako, da smo določili, da mora biti
               namestnik člana preiskovalne komisije član iste poslanske skupine, kot je član
               preiskovalne komisije.</p>
               <p>Prvi in tretji odstavek novega 6.a člena smo združili v enotni prvi odstavek. S tem
               smo jasneje določili, kakšne so pravice in dolžnosti namestnika člana preiskovalne
               komisije pri izvedbi parlamentarne preiskave in dokazil v postopku. Dodali smo novi
               5.a člen, v katerem smo odpravili morebitne nejasnosti v zvezi s sestavo že delujočih
               preiskovalnih komisij, in sicer na način, da preiskovalne komisije, ki delujejo v
               času uveljavitve teh sprememb in dopolnitev, nadaljujejo z delom v dosedanji
               nespremenjeni sestavi. K dopolnjenemu predlogu sprememb in dopolnitev poslovnika o
               parlamentarni preiskavi sta vložena dva amandmaja s strani poslanske skupine Nove
               Slovenije, do katerih pa se predlagatelj, torej komisija, ni opredelila. Hvala
               lepa!</p>
            </sp>
            <sp xml:id="SDZ3-Redna-24-2003-03-25.sp3">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Vlada ni pooblastila svojih predstavnikov k tej točki in ni
            prijavljena k razpravi. Predlog sprememb in dopolnitev poslovnika je obravnavala
            komisija za poslovnik kot matično delovno telo. Želite predstaviti poročilo komisije?
            Zadolžen je bil gospod Vučko. Ni ga med nami.</p> 
               <p>Ker je zbor na 23. seji opravil prvo
               obravnavo predloga sprememb in dopolnitev poslovnika, predstavitev stališč poslanskih
               skupin ni možna. Zato prehajamo na razpravo o členih in amandmajih, ki jo bomo vodili
               na podlagi pregleda amandmajev z dne, 19.3.2003. V razpravo dajem 2. člen in
               amandmaje poslanske skupine Nove Slovenije. Želi kdo razpravljati? Ne. Zaključujem
               razpravo. O amandmajih bomo v skladu s časovnim potekom seje zbora glasovali danes ob
               16.30 uri.</p>
               <p>S tem prekinjam to točko dnevnega reda.</p>
               <p>Ob 10.40 uri bomo prešli na obravnavo 3. točke dnevnega reda - to je na drugo
               obravnavo predloga zakona o nepremičninskem posredovanju.</p>
               <p>Zaenkrat se zahvaljujem in nadaljujemo ob 10.40 uri.</p>
               <stage xml:id="SDZ3-Redna-24-2003-03-25.stage5">(Seja je bila prekinjena ob 10.06 uri in se je nadaljevala ob 10.42 uri.)</stage>
            </sp>
            <sp xml:id="SDZ3-Redna-24-2003-03-25.sp4">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Nadaljujemo sejo. Med nami prav lepo pozdravljam oba
               predstavnika Vlade Republike Slovenije.</p>
               <p>Prehajamo na <title xml:id="SDZ3-Redna-24-2003-03-25.title2">3. TOČKO DNEVNEGA REDA - DRUGO OBRAVNAVO PREDLOGA ZAKONA O
                  NEPREMIČNINSKEM POSREDOVANJU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Mag. Janez
               Kopač, minister za okolje in prostor, izvolite.</p>
            </sp>
            <sp xml:id="SDZ3-Redna-24-2003-03-25.sp5">

               <speaker>MAG. JANEZ KOPAČ:</speaker>

               <p>Hvala lepa, gospa podpredsednica. Spoštovane poslanke in poslanci! Ta predlog
               zakonaje dolgo nastajal. Veliko je bilo polemik. Zdi se mi, da je v zelo usklajenem
               besedilu, čeprav je še nekaj amandmajev pred vami.</p>
               <p>Dopolnjen predlog zakona ima, kot je to veljalo sicer tudi že v prvi obravnavi,
               troje sistemskih ciljev: varstvo potrošnikov, zaščita javnega interesa in skrb za
               nadaljnji razvoj stroke na tem področju.</p>
               <p>Varstvu potrošnikov je namenjen osrednji del zakona. Pravila za varno in skrbno
               poslovanje, ki so jih nepremičninske družbe in nepremičninski posredniki dolžni
               upoštevati pri svojem delu izrecno v prid varstvu potrošnikov, so omejitve glede
               najvišjega dovoljenega plačila za posredovanje v primeru nakupa ali prodaje, z
               možnostjododatne razdelave meril za oblikovanje cen v okviru najvišjega dovoljenega
               plačila za posredovanje. Temu cilju sledijo zakonske zahteve glede pogojev, ki jih
               morajo izpolnjevati nepremičninske družbe.</p>
               <p>Javni interes <stage xml:id="SDZ3-Redna-24-2003-03-25.stage6">(to je drugi sklop)</stage> zakon ščiti prek več vsebinskih sklopov. Najprej
               prek licenciranja nepremičninskih posrednikov, prek zagotavljanja javnih evidenc v
               funkciji zemljiške in stanovanjske politike, prek tržnega vrednotenja nepremičnin ter
               analiz dogajanja na nepremičninskem trgu, prek uveljavljanja načela posamičnega
               ocenjevanja tržne vrednosti nepremičnin ter prek nadzora nad izvajanjem zakona.</p>
               <p>Skrb za nadaljnji razvoj stroke <stage xml:id="SDZ3-Redna-24-2003-03-25.stage7">(to je tretji sklop)</stage> je pričakovana posledica
               zakonskih določb o splošni izobrazbeni ravni nepremičninskih posrednikov. Kaže se
               skozi zahtevo po strokovnem izpitu, po sistemu dopolnilnega usposabljanja, za kar
               skrbimo z uskladitvijo z zakonom pri opravljanju poslov posredovanja.</p>
               <p>V vladi ocenjujemo, da so vse spremembe in dopolnitve, nastale po prvi obravnavi
               zakona, vgrajene v dopolnjeni predlog, take, da sledijo omenjenim ciljem, pri čemer
               vlada podpira tudi vse amandmaje koalicijskih strank, o katerih se bo danes odločalo.
               Ti amandmaji po vsebini zagotavljajo potrebno uravnoteženost med sistemskimi cilji
               zakona in potrebno pripravljenost na bodoče izvajanje zakona.</p>
               <p>Vloženi so še drugi amandmaji, eden s strani Socialdemokratske stranke in - mislim -
               šest ali sedem s strani Nove Slovenije. Teh vlada ne podpira. Ocenjuje namreč, da ni
               potrebno spreminjati oziroma nižati odstotka najvišjega dovoljenega plačila za
               posredovanje, da ni treba podrobneje posegati v razmerja med nepremičninskimi
               družbami in zavarovalnicami, da ni treba drugače sankcionirati kršitev, kot je že
               predvideno, da ni treba odstopati od zahteve, da vsak, kiželi delati kot
               nepremičninski posrednik, opravi strokovni izpit. Zlasti ob dejstvu, da se upošteva -
               tak je predlog zakona - v njem je že predvideno torej, da se upošteva ponovno
               preverjanje že uspešno osvojenih temeljnih znanj o stroki v preteklosti. Menimo tudi,
               da ni treba spreminjati rokov za podzakonske akte, kot to predlagajo amandmaji, ki
               jih ne podpiramo.</p>
               <p>Predlagam torej, da predlog zakona podprete, tudi amandmaje štirih poslanskih skupin.
               Tistih drugih amandmajev pa iz navedenih razlogov ne. Hvala lepa!</p>
            </sp>
            <sp xml:id="SDZ3-Redna-24-2003-03-25.sp6">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Predlog zakona je obravnaval odbor za infrastrukturo in okolje kot
               matično delovno telo. Prosim predsednika odbora, gospoda Branka Janca, da predstavi
               poročilo odbora. Izvolite!</p>
            </sp>
            <sp xml:id="SDZ3-Redna-24-2003-03-25.sp7">

               <speaker>BRANKO JANC:</speaker>

               <p>Hvala za besedo, gospa podpredsednica. Odbor za infrastrukturo je na svoji 39. seji
               dne, 13.3.2003 opravil drugo obravnavo predloga Zakona o nepremičninskem
               posredovanju. Pred tem je bila že opravljena splošna razprava na državnem zboru. Na
               seji odbora so poleg predlagateljev predloga zakona in zakonodajno pravne službe
               sodelovali tudi predstavniki Gospodarske zbornice Slovenije, Združenja zaposlovanja z
               nepremičninami, Informacijske borze nepremičnin, Zveze potrošnikov Slovenije in
               Notarske zbornice Slovenije. K predloženemu zakonu je pisno mnenje posredovala tudi
               zakonodajno pravna služba, ki je v svojem mnenju opozorila na pomisleke glede rešitev
               v 5. členu predloga zakona, ki govori o plačilu za posredovanje k 9. členu, k 27.
               členu in k 31. členu, kot bistvene pripombe.</p>
               <p>K predlogu zakona so amandmaje vložile poslanske skupine LDS, Združena lista, SLS in
               DeSUS ter poslanca Alojz Sok in Jože Tanko. Na posamezne amandmaje pa je vložila
               svoje amandmaje tudi vlada Republike Slovenije.</p>
               <p>V razpravi se je predvsem izpostavilo vprašanje rešitve, ki se nanaša na najvišje
               dovoljeno plačilo za posredovanje in plačilo za posredovanje v primeru sklenitve
               pogodbe in odstopa od pogodbe, na izdajo licence za opravljanje poslov posredovanja,
               na splošne pogoje poslovanja nepremičninske družbe ter na sestavljanje listin
               upravnih poslov in na to, kdo te listine sestavlja.</p>
               <p>V nadaljevanju je odbor sprejel vrsto dopolnil predlagateljev LDS-a, Združene liste,
               SLS-a ter DeSUS-a. Prav tako pa je sprejel tudi nekatere amandmaje poslanca Alojza
               Soka.</p>
               <p>K samemu predlogu zakona je odbor oblikoval svoje amandmaje, ki jih je bilo 24 in
               jih vključil v čistopis zakona. Zato tudi predlagamo, da v nadaljevanju sprejmete
               tudi nekatere predlagane amandmaje, ki redakcijsko urejajo posamezne člene.
               Predlagamo zboru, da zakon z amandmaji tudi sprejme. Hvala lepa!</p>
            </sp>
            <sp xml:id="SDZ3-Redna-24-2003-03-25.sp8">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Ker je zbor na 23. seji opravil prvo obravnavo predloga zakona,
               predstavitev stališč poslanskih skupin ni možna. Zato prehajamo na razpravo o členih
               in vloženih amandmajih, ki jo bomo vodili na podlagi pregleda amandmajev z dne,
               19.3.2003.</p>
               <p>V razpravo dajem 5. člen in amandma poslanske skupine SDS pod 1, pod 2 štirih
               poslanskih skupin pozicije in pod 3 amandma poslanske skupine Nove Slovenije. Odpiram
               razpravo. Gospod Podobnik, izvolite!</p>
            </sp>
            <sp xml:id="SDZ3-Redna-24-2003-03-25.sp9">

               <speaker>JANEZ PODOBNIK:</speaker>

               <p>Hvala, podpredsednica. Jaz bi rad samo utemeljil oziroma dodatno obrazložil amandma
               pod točko 2. Situacija je nekoliko nenavadna. Tu ne vidim kolegov, ki so vložili
               amandma pod točko 1 in 3. Zdaj ne vem, ali ima smisel, da govorim, zakaj ga ne
               podpiram, ker bom govoril samemu sebi. Tako, da situacija ni najbolj prijetna.</p>
               <p>Rad bi povedal, da je 5. člen zelo pomemben člen tega zakona. Absolutno pa ni to
               ključni člen. Ključni člen in veliko zanimanje poslanskih kolegov in kolegic na seji
               odbora - rad bi povedal, da si je odbor kolega Janca vzel veliko časa za to točko
               dnevnega reda, da je bila razprava potrpežljiva, včasih morda nekoliko konfuzna,
               ampak izdelek je pa dober. Tako, da je tu - po mojem mnenju odbor opravil dobro delo
               in pravzaprav smo že na sami seji odbora odprli vprašanje, tako imenovanih drobnih
               nepremičnin. Tisti, ki ste bolj pozorno sledili temu zakonu, ste videli, da 5. člen
               govori tudi o tako imenovani proviziji. Čeprav strokovnjaki pravijo, da beseda
               "provizija" ni najbolj točna beseda, ampak če jo smem delovno tako imenovati. Ta
               višina je določena, in sicer s 4%. Tu lahko samo povem, da ne bom podprl amandmajev,
               ki jo znižujejo. Sam sem bil v preteklih mesecih tudi eden od akterjev tezakonodaje.
               Sicer takrat formalno nisem predlagal, da bi zakon določal višino. Sedaj pa podpiram
               odločitev vlade, da je tudi na nek način javni interes, da se določi najvišjo možnost
               provizije.</p>
               <p>Rad pa bi utemeljil amandma pod točko 2. Namreč, v prvi odstavek bomo dodali
               besedilo: "ta omejitev pa ne velja, kadar je pogodbena vrednost nepremičnine manjša
               od 10.000 evrov v tolarski protivrednosti". Dejstvo je, - tisti, ki bolj poznate
               področje nepremičnin, to veste - da je v Sloveniji veliko lastnikov manjših
               nepremičnin, manjših zemljišč, garaž in drugih nepremičnin, katerih še posebej, ne v
               Ljubljani ali v Kopru, ampak v drugih predelih Slovenije, vrednosti ne presegajo v
               tem primeru 10.000 evrov. Če bi bila rešitev taka, kot je zapisana, potem bi se
               zgodilo, da bi najvišje dovoljene provizije preprosto dosegle tako višino, da bi se
               pri teh tako imenovanih drobnih nepremičninah zgodil paradoks, kajti cena bi bila
               prenizka. Zato smo predlagali amandma, ki ga vlada podpira. Se pravi, da omejitev ne
               velja, kadar je pogodbena vrednost nepremičnine manjša od 10.000 evrov v tolarski
               protivrednosti. Prepričan sem, da je s tem amandmajem 5. člen pridobil na svoji
               jasnosti.</p>
               <p>Kot rečeno, amandmajev pod točko 1 in 3 ne bom podprl. Oba pa je že zavrnil tudi
               odbor, ko smo o njiju razpravljali. Hvala lepa!</p>
            </sp>
            <sp xml:id="SDZ3-Redna-24-2003-03-25.sp10">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite!</p>
            </sp>
            <sp xml:id="SDZ3-Redna-24-2003-03-25.sp11">

               <speaker>LEOPOLD (LEO) KREMŽAR:</speaker>

               <p>Hvala lepa! Od predloženih amandmajev k 5. členu bom podprl amandma pod številko 2,
               čeprav se v osnovi ne strinjam s samo dikcijo zakona in tudi ne amandmajev, ki so
               zapisani.</p>
               <p>Mislim, da delamo veliko napako in da je pri zadevi, če govorimo zdaj o 5. členu, -
               pa ne bi rad širil, ker tudi mislim, da ni najpomembnejša zadeva tega zakona -
               pomembno, da se sprejme zakon zaradi drugih določil v tem zakonu, ne zaradi tega., Ta
               je najmanj pomembna in je najbolj napačna. Napačna je zaradi dejstva, da govorimo o
               trgu, govorimo o tržnem urejanju, govorimo o ekonomiji, ki temelji na tem trgu,
               delamo pa omejitve, ki so popolnoma birokratske in popolnoma neutemeljene.
               Neutemeljene zaradi tega, ker dejavnost nepremičninskih agencij oziroma preprodaje -
               bom rekel bolj enostavno - in vsega, kar tiči za tem, ni zadeva, ki je obvezna za
               ljudi. Ni obveze. To ni nujno. To ni tisto, mimo česar ne bi mogel. Vsak od nas lahko
               proda in kupi hišo, ne da bi uporabljal kakršnegakoli nepremičninskega posrednika,
               agencijo ali posameznika, kar pomeni, da to je na trgu. Če je na trgu, potem naj trg
               uravnava to zadevo, ne pa da mi predpisujemo, kaj mora biti in kako naj bi bilo.</p>
               <p>Ugovarjam temu, da na ta način ščitimo potrošnika. Mislim, da na ta način ne ščitimo
               potrošnika, ampak uvajamo neko regulativo, ki bi morala biti uvedena nekje drugje, in
               sicer pri davčni zakonodaji, ki bi morala zajeti neopravičeno visoke zaslužke, če gre
               za neopravičeno visoke zaslužke, in to zadevo skozi davčno zakonodajo urediti. Tega
               tukaj ni. Izvzeli smo en segment iz celotne družbe oziroma države. Izvzeli smo neki
               ozek segment in ga limitiramo. Postavljamo nekaj, kot sem že rekel, neekonomske in
               netržne kategorije. Preprosto povedano, primerjava se velikokrat povezuje in primerja
               z notarskimi uslugami. To je neprimerljivo. Notarske usluge so obvezne zadeve. Jaz ne
               morem sam ali moj prijatelj mi ne poštempljati pogodbe oziroma overiti podpisa.
               Država je predpisala, kdo to lahko naredi. Tudi določi, koliko je teh, daje jim
               licenco in tako naprej. Medtem, ko hišo ali zemljo lahko kupim ali prodam, ne da bi
               se obračal na kogarkoli. Obrnem se takrat, kadar ali nisem sposoben sam to narediti
               ali pričakujem boljši iztržek iz tega. Zaradi tega seveda moram tudi tistemu, ki to
               počne, ponuditi neko nagrado. O tem ne bom zelo na široko. Mislim, da so stvari
               popolnoma jasne. S tem uvajamo in to me ne veseli, ampak žalosti - uvajamo samo v
               nekem segmentu, recimo, zakaj nimamo - samo kot primerjava - podobnih idej pri trgu
               premičnin. Zakaj nimamo pri avtomobilskih prodajalcih, ki počno, popolnoma enako
               zadevo na nekem drugem segmentu? Zakaj nimamo idej, da bi tudi to uredili na ta
               način? Zakaj nimamo idej, da bi kot država posegali med turistične agencije in bi jim
               določali, koliko oni lahko zaslužijo oziroma zaračunajo pri tem, ko meni prodajo neko
               potovanje kamorkoli že? Lahko bi našteval zelo na široko.</p>
               <p>Bojim se naslednjega. S tem bomo, ne bom rekel vpeljali, ampak na neki način
               pomagali, da pride do nekega črnega trga, da bodo sklepali skrivne ali nenatančne
               pogodbe, kar ima za posledico to, da se bosta dva najbrž v skrajnih primerih
               dogovarjala o višjih provizijah, ki bodo šle pod mizo in da ta denar ne bo obdavčen
               in da ne bo obdavčen tisti, ki ga bo dobil. Se pravi, da bo država samo izgubila.
               Mislim, da je ideja napačna.</p>
               <p>Ampak glede na to, da je očitno, da bo sprejeta takšna, kot je, potem znotraj tega
               slabega vidim edino ta drugi amandma k 5. členu, ki vendarle, poskuša reč vsaj malce
               poskuša. To je, da resnično ne bi še tistih, ki bodo imeli težave s prodajo, recimo,
               enega kosa zemljišča, ker ne bodo dobili agencije, ki bi za nekih 50 evrov ali 60, bi
               bila ta provizija maksimalna, omejena, pač ne bodo dobili agencije, ki bi to
               prodajala. Še vedno pa bodo ostale hiše, recimo, v okolju, ki ni lahko prodajno - da
               tako rečem - kjer se bodo na črno dogovarjali s temi prodajalci ali pa bodo vrsto let
               ostale te hiše in ta zemljišča neprodana. Zato mislim, da je ta regulativa v tem
               členu napačna, ker ne ščiti potrošnika, pač pa uvaja neko nepotrebno zmedo med
               potrošnike in tiste, ki to počno - se pravi - nepremičnince.</p>
               <p>Zato v osnovi ne bom podprl te zadeve, razen potem, ko pride do glasovanja o drugem
               amandmaju, ki - se mi zdi - da vseeno malce ublaži, ne odpravi pa napak, ki jih uvaja
               ta člen. Hvala lepa!</p>
            </sp>
            <sp xml:id="SDZ3-Redna-24-2003-03-25.sp12">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Silva Črnugelj, izvolite.</p>
            </sp>
            <sp xml:id="SDZ3-Redna-24-2003-03-25.sp13">

               <speaker>SILVA ČRNUGELJ:</speaker>

               <p>Hvala lepa. Sama bom v nasprotju z mojim poslanskim kolegom gospodom Kremžarjem
               podprla amandma k 5. členu, predvsem zaradi dejstva, ker - on sicer trdi, da bomo na
               nek način omejili svobodno delovanje trga. Mislim, da je za predstavnika Liberalne
               demokracije Slovenije čisto logično, da si želi izključno samo prosto in svobodno
               delovanje trga. Vendar, kot vam je znano, je trg dostikrat omejen tudi z interesi
               tistih, ki na trgu nastopajo. Med ostalimi je tudi ravno pri 5. členu tak primer, ko
               so tisti, ki na tem trgu nastopajo, delujejo, funkcionirajo in so združeni v
               interesno združenje, ravno opozorili na težave pri prometu nepremičnin, ki imajo
               manjšo vrednost. To so garaže, utice, različne brunarice, travniki, prizidki, manjši
               gospodarski objekti, ki so zelo potrebni določenega prometa na trgu in tudi
               ustvarjajo določen promet in dobrobit v gospodarstvu.</p>
               <p>Mislim, če so nepremičninske organizacije in nepremičninski posredniki
               zainteresirani, da se ta del omeji, ker se bojijo, da bi ravno z limitiranjem omejili
               promet na tem področju, ki pa je nujno potreben. Ljudje so pač zainteresirani, da te
               dobrine izmenjujejo. Zato je dobro, da se amandma, ki je s strani koalicije ponujen,
               tudi sprejme. Ne vidim nikakršnih zadržkov, da ne bi tega amandmaja, ki določa mejo
               10.000 evrov, sprejeli. Hvala lepa!</p>
            </sp>
            <sp xml:id="SDZ3-Redna-24-2003-03-25.sp14">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Gračner, izvolite!</p>
            </sp>
            <sp xml:id="SDZ3-Redna-24-2003-03-25.sp15">

               <speaker>MAG. ZORAN GRAČNER:</speaker>

               <p>Hvala za besedo. Zdi se mi, da je Zakon o nepremičninskem posredovanju izredno
               pomemben in ga je potrebno čim prej sprejeti. Na tem področju je do sedaj po moji
               oceni vladala pravna praznina, ki je dopuščala predvsem nekaterim nepremičninskim
               družbam in posameznikom kar velika oškodovanja posameznih fizičnih oseb. Ne smemo
               pozabiti, da pri nepremičninskem posredovanju večina nas oziroma večina državljanov
               prek nepremičninskih posrednikov opravi nakup nepremičnine samo enkrat v življenju
               ali mogoče dvakrat in da so takrat v igri celotni naši prihranki plus še kakšna
               izposojena sredstva.</p>
               <p>Sam načelno zelo pozdravljam to omejitev provizije zaradi tega, ker mislim, da se
               lahko konkurenčno in tržno gospodarstvo na področju nepremičnin vzpostavi znotraj teh
               4% in na ta način doseže učinek varstva potrošnikov. To je tudi glavni namen tega
               zakona. Mislim, da nepremičninske družbe in pa nepremičninski posredniki lahkotržno
               tekmujejo med seboj ne samo po proviziji, temveč tudi po kakovosti teh storitev in po
               zavarovanju nepremičninskega posla. Zato zelo pozdravljam to omejitev in zelo
               podpiram ta drugi amandma. In sicer da so pri vrednosti nepremičnin do 10 tisoč
               evrovte provizije stvar tržnih zakonitosti. Tako da bi še enkrat poudaril, da to
               omejitev podpiram. Tudi zakon podpiram. Podprl bom tudi amandma štirih koalicijskih
               strank. Amandmaja opozicijske stranke SDS pa ne bom podprl.</p>
            </sp>
            <sp xml:id="SDZ3-Redna-24-2003-03-25.sp16">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Želi še kdo besedo o amandmajih k 5. členu? Ne! Torej zaključujem
               razpravo in odpiram razpravo o dveh amandmajih k 6. členu. Predlagatelj obeh je
               poslanska skupina Nove Slovenije. Želi kdo razpravljati? Ne. Zaključujem razpravo in
               odpiram razpravo o amandmaju iste poslanske skupine k 8. členu. Gospa Črnugelj
               izvolite!</p>
            </sp>
            <sp xml:id="SDZ3-Redna-24-2003-03-25.sp17">

               <speaker>SILVA ČRNUGELJ:</speaker>

               <p>Meni je zelo žal, ker pač ne bom imela možnosti razpravljanja k 8. členu, ker pač
               nimam sogovornika. Upam, da bo naslednjič poslanska skupina, ki predlaga amandmaje,
               na seji državnega zbora tudi prisotna. Hvala lepa!</p>
            </sp>
            <sp xml:id="SDZ3-Redna-24-2003-03-25.sp18">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Odpiram razpravo k 9. členu in amandmaju štirih poslanskih skupin k temu
               členu. Želi kdo razpravljati? Ne. Gospa Črnugljeva, izvolite!</p>
            </sp>
            <sp xml:id="SDZ3-Redna-24-2003-03-25.sp19">

               <speaker>SILVA ČRNUGELJ:</speaker>

               <p>Ja, hvala lepa! 9. člen je pač člen, ki na en način regulira način odvzema licence
               oziroma izbrisa licence imetnika nepremičninskih posrednikov. Mislim, da je ta
               ponujena rešitev, ki je podana tukaj s strani treh poslanskih skupin, ker k temu
               členu - mislim - ni pristopila poslanska skupina Desus, pač ga izredno podpiram. S
               tem bomo na en način zvišali kakovost nepremičninskega posredovanja in predvsem
               odgovornost vseh tistih, ki opravljajo to dejavnost. Ona je točno definirala, na
               kakšen način in kako S tem, ko bomo zvišali kakovost in odgovornost opravljalcev
               posredniške dejavnosti, bomo zaščitili tudi tistega, ki je v verigi šibkejši. To je
               tudi cilj tega zakona. Nenazadnje bomo zaščitili tudi javni interes. Hvala lepa!</p>
            </sp>
            <sp xml:id="SDZ3-Redna-24-2003-03-25.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Še kdo? Zaključujem razpravo o 12. členu in amandmaju k 9. členu - se
               opravičujem - in amandmaju k temu členu in odpiram razpravo o 12. členu in amandmaju
               treh poslanskih skupin oziroma poslanskega kluba LDS ter poslanskih skupin Združene
               liste in SLS k temu členu. Gospod Lenko izvolite!</p>
            </sp>
            <sp xml:id="SDZ3-Redna-24-2003-03-25.sp21">

               <speaker>FRANC LENKO:</speaker>

               <p>Hvala lepa za besedo. Uvodoma moram povedati, da podpiram to, ker sem podoben
               pomislek, ki je zdaj z amandmajem popravljen, izrazil tudi na odboru. Če ugotavljamo,
               da danes okoli 400 nepremičninskih posrednikov, od katerih nekateri nimajo niti
               popolne srednješolske izobrazbe, potem naenkrat to postanejo, in so sklepali pogodbe,
               pa jih dajali notarjem v overitev - verjamem - da je prišlo tudi do nevšečnosti.
               Mislim, da ne smemo naenkrat narediti takšnega preskoka, da bi moral tukaj samo
               diplomirani pravnik z državnim pravniškim izpitom, ampak da je prav gotovo predlagana
               zahteva, dovolj visok prag, da bodo pogodbe kvalitetne. Hvala lepa!</p>
            </sp>
            <sp xml:id="SDZ3-Redna-24-2003-03-25.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Lenko dali ste pravzaprav obrazložitev k 22. členu. Zdaj smo pri
               12. Nič hudega!</p>
            </sp>
            <sp xml:id="SDZ3-Redna-24-2003-03-25.sp23">

               <speaker>FRANC LENKO:</speaker>

               <p>Se opravičujem.</p>
            </sp>
            <sp xml:id="SDZ3-Redna-24-2003-03-25.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Nič hudega. Želi kdo razpravljati o 12. členu? Ne. Zaključujem razpravo in odpiram
               razpravo o amandmaju poslanskih skupin k 22. členu. Želi kdo besedo? Gospod Lenko se
               je že opredelil. Gospa Črnugelj izvolite!</p>
            </sp>
            <sp xml:id="SDZ3-Redna-24-2003-03-25.sp25">

               <speaker>SILVA ČRNUGELJ:</speaker>

               <p>Hvala lepa! Mislim, da so se poslanske skupine tukaj pravilno odločile. Ker se
               pravniški državni izpit črta s tem amandmajem, zaradi tega, ker je bilo tolmačenje
               tako, da tisti, ki imajo pravniški državni izpit, pač imajo ta izpit za zastopanje
               pred sodiščem. Ker v prometu z nepremičninami nimajo potrebe zastopanja pred
               sodiščem, je ta izpit nepotreben.</p>
               <p>Podpiram predlog treh poslanskih skupin, da se pravniški državni izpit črta. Hvala
               lepa!</p>
            </sp>
            <sp xml:id="SDZ3-Redna-24-2003-03-25.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister izvolite.</p>
            </sp>
            <sp xml:id="SDZ3-Redna-24-2003-03-25.sp27">

               <speaker>MAG. JANEZ KOPAČ:</speaker>

               <p>Hvala lepa! Vlada podpira amandma štirih poslanskih skupin. Vseeno pa sem dobil
               nalogo na vladi, da ob tem povem, da ima ministrstvo za pravosodje pomisleke.</p>
               <p>Namreč njihov argument je, da bi to bilo, skratka, če je predviden sestavljalec
               pogodbe, če bi bil sestavljalec listine samo tisti, ki ima pravniški državni izpit -
               pravijo - bi to bilo v interesu strank posla zaradi večje pravne varnosti kot tudi
               posrednika samega zaradi njegove odškodninske odgovornosti za sestavljeno listno. To
               je njihov argument. Vlada se je z njim seznanila in kljub temu podprla poslanski
               amandma. Moja naloga pa je bila, da poslancem predstavim njihov pomislek. Hvala
               lepa!</p>
            </sp>
            <sp xml:id="SDZ3-Redna-24-2003-03-25.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar izvolite!</p>
            </sp>
            <sp xml:id="SDZ3-Redna-24-2003-03-25.sp29">

               <speaker>LEOPOLD (LEO) KREMŽAR:</speaker>

               <p>Hvala lepa! Moram reči, da ne bom podprl tega amandmaja. Zdi se mi - ne glede na to,
               da smo ga vložili - da je razlaga, ki jo je ravnokar v imenu ministrstva za
               pravosodje povedal minister Kopač, dosti bolj logična in zaradi tega ne morem
               podpreti tega amandmaja. Hvala.</p>
            </sp>
            <sp xml:id="SDZ3-Redna-24-2003-03-25.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge izvolite!</p>
            </sp>
            <sp xml:id="SDZ3-Redna-24-2003-03-25.sp31">

               <speaker>RUDOLF MOGE:</speaker>

               <p>Ta dilema se je pojavila že pri več zakonih. Ali naj imajo ljudje, ki so jim zaupane
               pravne naloge, še ta državni izpit ali ne?</p>
               <p>Vsekakor je za varstvo tistega, ki je prišel po pomoč, dobro to, da ima čim bolj
               usposobljenega človeka. Če sprejmemo tak amandma, pač pravimo, da lahko znanje
               škoduje, kar je pa čisto v nasprotju s kvalitetnim življenjem v informacijski družbi,
               ki stremi k znanosti.</p>
            </sp>
            <sp xml:id="SDZ3-Redna-24-2003-03-25.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite!</p>
            </sp>
            <sp xml:id="SDZ3-Redna-24-2003-03-25.sp33">

               <speaker>MAG. JANEZ KOPAČ:</speaker>

               <p>Mislim, da bi vseeno kazalo pojasniti, da to nikakor ne pomeni, da znanje škoduje.
               Pomeni pa to, da je ob sedanjem stanju, ko lahko pogodbe sestavlja praktično
               kdorkoli, to vseeno velik kvaliteten preskok. Pogodbe naj bi smeli sestavljati torej
               samo ljudje, ki imajo diplomo pravne fakultete. Težko je pristati na implicitno
               trditev, da diploma pravne fakultete ni dovolj, da bi nekdo znal sploh sestaviti neko
               pogodbo, ki je v glavnem tipska. Menim, da se bodo nepremičninske družbe že potrudile
               - navsezadnje s tem zakonom postajajo odškodninsko odgovorne za morebiti slabo
               sestavljeno pogodbo. Kdo jo pa pri njih sestavi? Ali jo nek pravnik z diplomo pravne
               fakultete ali pravnik s pravosodnim državnim izpitom, je pa njihova stvar. Torej,
               nepremičninska družba odgovarja za morebiti slabosestavljeno pogodbo. Zato menim, da
               je predlog, ki ga vsebuje amandma štirih poslanskih skupin, čisto ustrezen.
               Sestavljanje pogodb ni obvezno sestavni del posredniškega posla. To je dodaten posel.
               Ni nujno, da tisti, ki vstopa v pogodbeno razmerje z nepremičninsko družbo, dobi
               zraven v paketu še pogodbo. On se sam odloči, ali bo naročil izdelavo te načeloma
               tipske pogodbe pri tej nepremičninski družbi ali pri notarju ali pri nekem odvetniku
               ali pri nekem drugem. To je njegova stvar. Zato se mi zdi določba- po kateri pa
               zapovemo nepremičninski družbi, da če že sestavlja ali pa če že nudi to storitev,
               mora pa to pri njej delati izključno in samo nekdo, ki ima pravosodni državni izpit -
               pretirana. Še enkrat poudarjam, tako ali tako so za to odgovorni. Bodo že poskrbeli,
               da jim bo to sestavil nekdo, ki to zna. Zato vlada podpira amandma štirih poslanskih
               skupin. Hvala!</p>
            </sp>
            <sp xml:id="SDZ3-Redna-24-2003-03-25.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Črnugelj, izvolite, nato gospod Moge.</p>
            </sp>
            <sp xml:id="SDZ3-Redna-24-2003-03-25.sp35">

               <speaker>SILVA ČRNUGELJ:</speaker>

               <p>Hvala lepa. Kot dodaten argument želim povedati, da je v razpravi med ostalim bila
               prisotna tudi ideja, da bi ravno za nepremičninske družbe eventualno pravna fakulteta
               in skupina strokovnjakov naredili določen obrazec take pogodbe, ki bi še dodatno
               obvaroval vse tiste. To je dejstvo, kar je gospod minister povedal. V sestavnem delu
               posredniškega posla je tudi pogodba. Ker pogodbo lahko pregleda ne nazadnje tisti
               končni, se pravi, notar, jo tudi na nek način sestavi in tako naprej.</p>
            </sp>
            <sp xml:id="SDZ3-Redna-24-2003-03-25.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge, izvolite!</p>
            </sp>
            <sp xml:id="SDZ3-Redna-24-2003-03-25.sp37">

               <speaker>RUDOLF MOGE:</speaker>

               <p>Saj tudi kdor konča filozofsko fakulteto, pa nima državnega izpita, ne more učiti ne
               v osnovi šoli ne v vrtcu ne nikjer drugje. Moja teza je pač bila, da ima višjo
               izobrazbo, bo zagotovo to bolj kvalitetno delal. Vendar je dilema pri sestavljanju
               teh listin tudi v tem, da država po eni strani pri odvetnikih - kar je normalno - ki
               zastopajo pred sodiščem, zahteva državni pravosodni izpit. Notarji, ki pa sestavljajo
               te listine, pa tudi morajo imeti državni pravosodni izpit. Kar je povedal gospod
               minister, da se s tem zakonom stanje izboljšuje, to verjamem. Sam sem pač stremel k
               temu. Govorim o tem, da če bi ostalo tako, kot je bilo v zakonu napisano, še naprej,
               bi bilo sestavljanje pogodb bistveno kvalitetnejše. Kajti, kdor je sposoben opraviti
               pravosodni izpit, ima zagotovo širše obzorje kot pa ta, ki ga nima.</p>
            </sp>
            <sp xml:id="SDZ3-Redna-24-2003-03-25.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite!</p>
            </sp>
            <sp xml:id="SDZ3-Redna-24-2003-03-25.sp39">

               <speaker>LEOPOLD (LEO) KREMŽAR:</speaker>

               <p>Mene je minister Kopač prepričal. Umikam svoje pomisleke.</p>
            </sp>
            <sp xml:id="SDZ3-Redna-24-2003-03-25.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več besede, razpravo o 22. členu in amandmaju k temu
               členu zaključujem.</p>
               <p>Prehajamo na razpravo o 23. členu in dveh amandmajih k temu členu. Pod številko 1
               imamo amandma štirih poslanskih skupin in pod številko 2 amandma poslanske skupine
               Nove Slovenije. Želi kdo razpravljati? <stage xml:id="SDZ3-Redna-24-2003-03-25.stage8">(Ne želi.)</stage> Razpravo zaključujem.</p>
               <p>V razpravo dajem 33. člen in dva amandmaja. Predlagateljica obeh je poslanska
               skupina Nove Slovenije. Ker ne želi nihče razpravljati, razpravo zaključujem.</p>
               <p>Prehajamo na 36. člen in tri amandmaje. Predlagateljica vseh treh je poslanska
               skupina Nove Slovenije. Želi kdo razpravljati? <stage xml:id="SDZ3-Redna-24-2003-03-25.stage9">(Ne želi.)</stage> Razpravo zaključujem.</p>
               <p>V razpravo dajem 37. člen in amandma istih predlagateljev. Razpravo zaključujem.</p>
               <p>V razpravo dajem še 37.a člen, amandma h kateremu predlagajo tri poslanske skupine.
               Ker ne želi nihče razpravljati, zaključujem razpravo in vas obveščam, da bomo o
               amandmajih v skladu s časovnim potekom seje zbora glasovali danes ob 16.30 uri.</p>
               <p>S tem prekinjam to točko dnevnega reda. Predstavnikom vlade, gospodu ministru in
               državnemu sekretarju se za sodelovanje zahvaljujem. Vas pa obveščam, da bomo s 4.
               točko dnevnega reda, to je z drugo obravnavo predloga Zakona o matičnem registru,
               nadaljevali ob 12.25 uri. Hvala lepa!</p>
               <stage xml:id="SDZ3-Redna-24-2003-03-25.stage10">(Seja je bila prekinjena ob 11.18 uri in se je nadaljevala ob 12.26 uri.)</stage>
            </sp>
            <sp xml:id="SDZ3-Redna-24-2003-03-25.sp41">

               <speaker>PODPREDSEDNIK VALENTIN POHOREC:</speaker>

               <p>Prehajamo na <title xml:id="SDZ3-Redna-24-2003-03-25.title3">4. TOČKO DNEVNEGA REDA - DRUGA OBRAVNAVA PREDLOGA ZAKONA O MATIČNEM
                  REGISTRU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Med nami
               pozdravljam ministra in državnega sekretarja ter sodelavce. Predstavniki vlade, imate
               besedo. Minister, prosim!</p>
            </sp>
            <sp xml:id="SDZ3-Redna-24-2003-03-25.sp42">

               <speaker>DR. RADO BOHINC:</speaker>

               <p>Spoštovani! Matične knjige so evidence, ki poleg podatkov o posameznih matičnih
               dejstvih dajejo osnovne podatke o državljanskih stanjih, o osebnih stanjih
               državljanov. Morda je zanimiv podatek, da se letno knjiži kar 430.000 takšnih
               podatkov, povezanih z rojstvi, smrtmi, sklenitvami zakonske zveze in podobnim. Gre
               torej za pomembno upravno dejavnost, ki žal še vedno temelji na zakonu, ki je bil
               sprejet že leta 1974, kasneje sicer večkrat spremenjen, pa vendarle ne predstavlja
               več ustrezne podlage za današnjo rabo. Prehiteli so ga tehnološki razvoj, predvsem
               zahteve informacijske družbe, približevanje informacijskih storitev in
               informatizacija evidenc občanov ter elektronski intelektivni način možnega delovanja.
               Zakon pa je neusklajen tudi s kasnejšo sprejeto zakonodajo, tako kar zadeva določitve
               matičnih območij kot tudi kar zadeva pristojnosti diplomatsko-konzularnih
               predstavništev in tako naprej.</p>
               <p>Bistvene novosti zakona so, da bomo sedaj združevali tri ročno vodene matične knjige
               v enoten računalniško voden register, ki bo predstavljal popoln razvid osebnih stanj
               državljanov Republike Slovenije. Zaradi neposredne povezave z drugimi evidencami in
               uporabniki bo takšen način vodenja registra vendarle zagotavljal hitrejše,
               učinkovitejše in racionalnejše vodenje osebnega stanja, kot tudi sočasno ažuriranje
               podatkov v vseh evidencah.</p>
               <p>Posameznikom bo omogočeno pridobivanje izpiskov in potrdil pri katerikoli upravni
               enoti, ne le tam, kjer je matično dejstvo vpisano. Ukinjajo se številna matična
               območja, ki so bila neracionalno določena. Za območje upravne enote se uvaja enotno
               matično območje. Določa se organ, pristojen za nadzor nad izvajanjem zakona. Za
               matičarja se predpisuje poseben izpit. Še nekaj je teh novosti.</p>
               <p>V imenu predlagatelja bi rad povedal, da podpiramo amandmaje, ki so bili oblikovani
               kasneje, k 25., 28. in 29. členu. Pri 25. členu se predlog nanaša na popravke napak v
               matičnem registru. Predlaga se, da se doda drugi odstavek, ki določa, da se za
               uskladitev podatkov v matičnem registru z drugimi evidencami ne plačuje takse.
               Amandmaja k 28. in 29. členu se nanašata na izdajo izpiskov in drugih potrdil iz
               matičnega registra in določata upravičence do vpogleda v podatke v matičnem registru.
               Predlog amandmajev je vsebinsko urejen z zakonom, ki ureja varstvo osebnih podatkov.</p>
               <p>Izjema je določena le za vpogled v osebne podatke umrle osebe 20 let po smrti, in
               sicer v znanstveno raziskovalne ali publicistične namene, kar pa je skladno z Zakonom
               o arhivskem gradivu, čeprav te evidence zaradi uporabnosti arhivu še ni mogoče
               odstopiti v trajno hrambo.</p>
               <p>Še tole bi predlagal. Namreč, da se glede na majhno število amandmajev tretja
               obravnava predloga zakona v skladu s prvim odstavkom 138. člena poslovnika državnega
               zbora opravi na isti seji. Hvala lepa!</p>
            </sp>
            <sp xml:id="SDZ3-Redna-24-2003-03-25.sp43">

               <speaker>PODPREDSEDNIK VALENTIN POHOREC:</speaker>

               <p>Hvala ministru za notranje zadeve dr. Radu Bohincu. Predlog zakona je obravnaval
               odbor za notranjo politiko kot matično delovno telo. Prosim poročevalca, če želite
               predstaviti poročilo odbora. Določen bi naj bil podpredsednik gospod Pavle Rupar. Ni
               navzoč, torej ne bo tega poročila. Zato sledi predstavitev stališč poslanskih skupin.
               Javljene so Nova Slovenija, Ljudska stranka, LDS in SLS. Dajem besedo prisotnemu
               Dušanu Vučku. Prosim! Za stališče poslanske skupine LDS.</p>
            </sp>
            <sp xml:id="SDZ3-Redna-24-2003-03-25.sp44">

               <speaker>DUŠAN VUČKO:</speaker>

               <p>Hvala, predsedujoči, za besedo. Dolžnost je, da predstavim stališče poslanske skupine
               LDS do tega zakona. Poslanska skupina LDS podpira dopolnjen predlog Zakona o matičnem
               registru kot tudi amandmaje, vložene za drugo obravnavo na seji zbora, zaradi
               naslednjih dejstev:</p>
               <p>Prvič, matične knjige se še vedno vodijo ročno. Slabost takšnega načina vodenja sta
               neažurnost in pogosta netočnost podatkov. Organi oziroma druge evidence, ki so do
               podatkov upravičene, namreč le-te pridobivajo z določenim časovnim zamikom. Zaradi
               večkratnih vnosov podatkov iz obrazcev v posamezne računalniške evidence pa obstaja
               tudi večja možnost napak.</p>
               <p>Prav zaradi napredka tehnologije, zahtev po informatizaciji in s tem tudi
               približevanja upravnih storitev občanov ter zagotavljanja učinkovitosti se morajo -
               po našem mnenju - matične knjige voditi elektronsko. Matične knjige se vodijo v
               matičnih območjih, za katere se vodi po ena rojstna matična knjiga in matična knjiga
               umrlih, medtem ko se poročne matične knjige vodijo po naseljih, kjer se zakonske
               zveze sklepajo.</p>
               <p>Kljub temu pa sedanji zakon še vedno določa pristojnost občinske skupščine za
               določitev matičnih območij, in kljub dejstvu, da je ta pristojnost že davno prešla na
               državo.</p>
               <p>Zakon tudi ne določa pogojev oziroma kriterijev za določitev matičnih območij, kar
               je privedlo do različnih ureditev po posameznih upravnih enotah. Kot primer, za
               sklepanje zakonskih zvez imamo po zdaj veljavnem zakonu 247 matičnih območij,
               določenih pa je 121 naselij. Prav zaradi teh razlogov je potrebno določiti tako
               kriterije za določanje matičnih območij, kot tudi racionalizirati in zmanjšati
               njihovo število.</p>
               <p>Veljavni zakon še vedno vsebuje tudi vrsto določb, ki se nanašajo na opisovanje
               posameznih matičnih podatkov na območju nekdanje SFRJ, ki jih po osamosvojitvi
               Republike Slovenije ni več mogoče izvajati. Se pravi, tudi določbe o vodenju matičnih
               knjig pri diplomatskih predstavništvih SFRJ v tujini, čeprav Republika Slovenija na
               diplomatskih predstavništvih matičnih knjig ne vodi.</p>
               <p>Zdi se mi prav, da še posebej poudarim, da v poslanski skupini LDS še posebej
               podpiramo dopolnila, ki so vključena v dopolnjen predlog zakona na predlog matičnega
               delovnega telesa oziroma komisije za narodne skupnosti, s katerim se določa, da se na
               območjih, določenih z zakonom, kjer živita avtohtoni italijanska oziroma madžarska
               narodna skupnost, izdajajo izpiski in potrdila iz matičnega registra v slovenščini in
               v jeziku narodne skupnosti. S tem se ohranja že zagotovljena in dosežena raven
               zaščite pravic pripadnikov narodne skupnosti. Poslanska skupina LDS namreč ne bo
               pristala nikoli na rešitve, ki bi zniževale raven že zagotovljenih pravic, pa če tudi
               takšne rešitve niso v nasprotju z ustavno zagotovljenim varstvom položaja obeh
               narodnih skupnosti. Hvala lepa!</p>
            </sp>
            <sp xml:id="SDZ3-Redna-24-2003-03-25.sp45">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin. Prehajam na razpravo o členih in
               vloženih amandmajih, ki jo bomo vodili na podlagi pregleda amandmajev z dne,
               24.3.2003. V razpravo dajem člen 25 in amandma skupine poslancev s prvopodpisanim
               Dušanom Vučkom. Želi kdo besedo? Prosim, gospa Irma Pavlinič Krebs!</p>
            </sp>
            <sp xml:id="SDZ3-Redna-24-2003-03-25.sp46">

               <speaker>IRMA PAVLINIČ KREBS:</speaker>

               <p>Hvala lepa gospod podpredsednik. Pravzaprav ob pogledu na zakon bi kdo menil, da gre
               za nek tehnicističen predpis. Vendarle moram v tem trenutku ob poznavanju te
               problematike povedati, da je predlagatelj izjemno pogumno in korajžno pristopil k
               izjemno pomembnemu poglavju našega življenja, to je zajemanju podatkov o osebnem
               stanju posameznikov. Pravzaprav ne samo pogumno, ampak tudi sodobno - bi človek lahko
               rekel.</p>
               <p>V preteklosti in prav do danes je način zajemanja teh podatkov temeljil na ročno
               vodenih evidencah. To je posledično pomenilo, da so bile evidence, ki so se
               vzpostavljale naknadno vodene računalniško. Izjemno pomembna evidenca je centralni
               register prebivalstva, ki smo jo začeli po letu 1990 voditi računalniško. Seveda to
               povzroča nemalo težav, ker se podatki, ki so se vnašali v ta centralni register
               prebivalstva, iz večih razlogov niso natančno usklajevali s podatki v ročno vodenih
               matičnih knjigah Nenazadnje tudi iz razloga, ker so te matične knjige bile v drugih
               krajih, predvsem v krajih bolnišnic, kjer se je največ osebnih stanj, to je rojstev
               in smrti, dogajalo in tudi zajemalo v teh matičnih knjigah. Zato se je dogajalo to,
               da so računalniško vodene evidence prikazovale drugačne podatke, ali v imenu ali v
               priimku ali v kakršnemkoli drugem podatku o osebnem statusu posameznika. Nesporno pa
               smo postavili s staro ureditvijo v matičnih knjigah trditev, da pa so podatki o
               posamezniku, ki so vpisani v matično knjigo, pravzaprav tisti pravi. Kaj se je
               dogajalo v nadaljevanju! V nadaljevanju se je dogajalo to, da smo kot država mogoče
               nespretno popravljali tovrstne napake. Na nek način smo od državljanov in državljank
               zahtevali, da za popravke v matičnih knjigah plačujejo tudi takso. Z amandmajem k 25.
               členu pravzaprav ne delamo drugega, kot da povemo, da so naknadno vzpostavljene
               evidence, ki niso sledile podatkom iz ročno vodenih knjig, pravzaprav napaka države,
               ki v vnemi, ko je vzpostavljala nove evidence, ni uspela vsega preveriti tako, kot si
               je pravzaprav sama zadala za cilj.</p>
               <p>Zato je prav, da ta amandma sprejmemo in s tem onemogočimo prevalitev bremena
               plačevanja upravnih taks na posameznike, ki neke napake v postopku niso zakrivili.</p>
               <p>Še enkrat pa moram povedati, da čestitam predlagateljem, da so se za ta pogumen,
               sodoben zakon odločili. Pri tem se zavedam, da bo v bodoče, dokler tega registra ne
               bomo uspeli vzpostaviti, pred uradniki veliko dela. Vendar bomo v roku nekaj let
               dosegli stopnjo, ki nam jo bo marsikdo lahko zavidal. Hvala lepa!</p>
            </sp>
            <sp xml:id="SDZ3-Redna-24-2003-03-25.sp47">

               <speaker>PODPREDSEDNIK VALENTIN POHOREC:</speaker>

               <p>Hvala! Želi še kdo besedo k členu 25? <stage xml:id="SDZ3-Redna-24-2003-03-25.stage11">(Nihče.)</stage> Zaključujem razpravo o členu 25.</p>
               <p>V razpravo dajem člen 28 in amandma skupine poslancev s prvopodpisanim Dušanom
               Vučkom. Kolega Dušan Vučko, prosim!</p>
            </sp>
            <sp xml:id="SDZ3-Redna-24-2003-03-25.sp48">

               <speaker>DUŠAN VUČKO:</speaker>

               <p>Hvala za besedo, predsedujoči. Kolegice in kolegi! 28. in 29. člen se nanašata na
               pravico do vpogleda v podatke in pravico do izpiska. Predlagani zakon je resda
               usklajen z Zakonom o varstvu osebnih podatkov, saj predstavljajo matične knjige in
               tudi matični register po novem občutljivo področje, predvsem z vidika osebnih
               podatkov. Cilj predlaganega zakona je zaščita podatkov pred neupravičeno uporabo in
               zlorabo le-teh, zaradi česar je treba zagotoviti tudi avtoriziran in selektiven
               pristop do podatkov.</p>
               <p>Vendar pa po mojem prepričanju in prepričanju tistih, ki so se podpisali pod predlog
               amandmaja, ni moč pristati na tako restriktivno tolmačenje Zakona o varstvu osebnih
               podatkov in v skladu s tem tudi na oblikovano rešitev, ki je bila v zakonu.</p>
               <p>Utemeljeni očitki letijo predvsem na dostopnost podatkov v primeru umrlih oseb.
               Predlog zakona namreč določa, da je v primeru, da vpisani ni več živ in v času
               svojega življenja ni izrecno prepovedal posredovanja svojih osebnih podatkov, da
               imajo pravico do vpogleda v njegove osebne podatke osebe, ki izražajo zakonit interes
               za uporabo teh osebnih podatkov, in če temu ožji družinski člani ne nasprotujejo. S
               tem določilom, če bi tako ostalo, bi bil dostop do teh podatkov ostalim osebam
               popolnoma onemogočen. Sami menimo, da je namen Zakona o varstvu osebnih podatkov v
               preprečevanju nezakonitih in neupravičenih posegov v zasebnost živečega posameznika.
               Zato zakon določa sodno varstvo, s katerim oškodovani lahko prepreči te posege in
               škodo,ki se mu povzroča. Ob tem se upravičeno postavlja vprašanje, kako se kršijo
               osebnostne pravice davno preminulega oziroma neupravičenega posega v njegovo
               zasebnost ter se mu na ta način povzroča škoda. Kakšna škoda je, na primer,
               povzročena z izdelavo rodoslovnega debla za njegove sorodnike? Ali, kako posega v
               zasebnost umrlega neki zgodovinar, ki želi za potrebe svojega znanstveno
               raziskovalnega dela preveriti njegove rojstne podatke?</p>
               <p>Z amandmajem zaradi teh razlogov določamo, da v primeru, da je od smrti vpisanega
               poteklo najmanj 20 let in v času svojega življenja ni izrecno prepovedal posredovanja
               svojih osebnih podatkov, da imajo ne glede na določbe zakona, ki urejajo varstvo
               osebnih podatkov, pravico do vpogleda v njegove osebne podatke tudi druge osebe, ki
               izkažejo, da bodo te podatke uporabljale v znanstveno-raziskovalne, kulturne ali
               publicistične namene. S poudarkom, da ožji družinski člani ne nasprotujejo temu
               vpogledu. S takšno določbo, kot je predlagana v 29. in 28. členu, menimo, da sledimo
               namenu 12. člena Zakona o varstvu osebnih podatkov, ki prepoveduje posredovanje
               osebnih podatkov o umrlih osebah, če niso izpolnjeni naslednji pogoji; umrli ne sme
               prepovedati posredovanja svojih osebnih podatkov, potrebna pa je tudi privolitev
               ožjih družinskih članov.</p>
               <p>Predlagana rešitev se zgleduje predvsem po odprtejših sistemih, ki veljajo v Evropi,
               ki jih na nek način upoštevajo potrebe družinskih in znanstvenih raziskav.</p>
               <p>Naj navedem dva primera: V Švici in na Češkem imajo dostop do teh podatkov vse osebe,
               ki imajo utemeljen neposreden interes. To so sorodniki, znanstveniki in tako dalje.
               Na Finskem, na primer, postanejo podatki javno dostopni 25 let po smrti vpisanega.</p>
               <p>S predlaganim amandmajem želimo zagotoviti učinkovitejše izvrševanje dveh pravic, ki
               se nam zdita pomembni, in sicer: pravice do informacije in pravice do znanstvene
               svobode. S predlagano ureditvijo - po našem mnenju -ne posegamo v osebnostne pravice
               oziroma zasebnost posameznika, ampak preprečujemo narodno kulturno in tudi
               znanstveno-raziskovalno škodo, ki bi jo povzročile nespremenjene določbe predloga
               zakona.</p>
            </sp>
            <sp xml:id="SDZ3-Redna-24-2003-03-25.sp49">

               <speaker>PODPREDSEDNIK VALENTIN POHOREC:</speaker>

               <p>Hvala! Ali želi še kdo razpravo k temu členu? <stage xml:id="SDZ3-Redna-24-2003-03-25.stage12">(Nihče.)</stage> Zaključujem razpravo k členu
               28. V razpravo dajem 29. člen in amandma isto podpisanega, prvopodpisanega Dušana
               Vučka, to je k členu 29. Želi kdo besedo? <stage xml:id="SDZ3-Redna-24-2003-03-25.stage13">(Nihče.)</stage> Hvala lepa! S tem zaključujem
               razpravo o členih in amandmajih k tem členom. O amandmajih bomo v skladu s časovnim
               potekom seje glasovali danes ob 16.30 uri. S tem prekinjam to točko dnevnega reda.</p>
               <p>Ob 13.30 bomo nadaljevali sejo s 5. točko dnevnega reda. Vsem hvala za
               sodelovanje.</p>
               <stage xml:id="SDZ3-Redna-24-2003-03-25.stage14">(Seja je bila prekinjena ob 12.47 uri in se je nadaljevala ob 13.31 uri.)</stage>
            </sp>
            <sp xml:id="SDZ3-Redna-24-2003-03-25.sp50">

               <speaker>PODPREDSEDNIK VALENTIN POHOREC:</speaker>

               <p>Nadaljevali bomo z delom državnega zbora.</p>
               <p>Prehajamo na <title xml:id="SDZ3-Redna-24-2003-03-25.title4">5. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O POPRAVI KRIVIC.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku vlade za dopolnilno obrazložitev. Pozdravljam državnega sekretarja
               Hinka Jenulla, ki mu dajem besedo.</p>
            </sp>
            <sp xml:id="SDZ3-Redna-24-2003-03-25.sp51">

               <speaker>HINKO JENULL:</speaker>

               <p>Hvala lepa, gospod predsedujoči. Spoštovane poslanke in poslanci! Pred vami je
               predlog zakona o dopolnitvah zakona o popravi krivic, ki je predlagan zaradi tega,
               ker je Ustavno sodišče Republike Slovenije v lanskem letu v mesecu maju odločilo, da
               se drugi odstavek 10. člena in drugi odstavek 23. člena zakona o popravi krivic
               razveljavita.</p>
               <p>Zakon je bil sprejet leta 1996 in je za določene kategorije občanov, nekdanje
               politične zapornike, svojce po vojni pobitih in še nekaj sorodnih kategorij, določil
               posebna upravičenja in določil prvotno 18-mesečni rok, v katerem smejo postaviti
               zahtevek, da se jim ta upravičenja priznajo. V letu 2001 je bil ta rok podaljšan še
               za 10 mesecev in je potekel, po zakonski ureditvi, kot je veljala ob odločitvi
               ustavnega sodišča, 31. decembra 2001.</p>
               <p>Ustavno sodišče meni, da rok, kot je bil določen in je potekel, ni bil v skladu z
               načeli pravne države in ni omogočal, da bi tisti, ki jim je status zakon namenil,
               lahko ta status tudi v vseh primerih uresničili. To pa zaradi tega, ker je treba v
               konkretnem primeru upoštevati naravne, socialne in psihološke značilnosti velikega
               dela zainteresiranih, na katere je opozorilo tudi ministrstvo za pravosodje, ko je
               poročalo o številu zahtevkov, vloženih po izteku roka.</p>
               <p>Ustavno sodišče je prepustilo zakonodajalcu, da ali pusti rok povsem odprt ali pa da
               ta rok ponovno določi, tako da bo ustrezal naravi zahtevkov, za katere je določen.
               Vlada je kot predlagatelj vložila predlog, v katerem je prvotno predlagala rok do
               konca tega leta. Vendar pa glede na potek zakonodajnega postopka in ker je bil pred
               tem zakonom obravnavan drug zakon, ki naj bi urejal nekatera vprašanja, pa se je zato
               ta postopek zavlekel, vlada podpira rešitev, kot jo je oblikoval matični odbor, da se
               z dopolnitvijo zakona oba roka, ki sta bila razveljavljena, sedaj podaljšata do 31.
               decembra 2004. Na tak način bo rok za uveljavitev upravičenj, ki jih zakon daje,
               upoštevajoč celotno trajanje zakonske ureditve od začetka do izteka roka, skupno 8
               let 1 mesec in 22 dni, kar štejemo za primerno glede na naravo zahtevkov. Hvala!</p>
            </sp>
            <sp xml:id="SDZ3-Redna-24-2003-03-25.sp52">

               <speaker>PODPREDSEDNIK VALENTIN POHOREC:</speaker>

               <p>Hvala državnemu sekretarju za podano uvodno obrazložitev.</p>
               <p>Predlog zakona je obravnaval odbor za notranjo politiko kot matično delovno telo.
               Prosim poročevalca odbora, da poda poročilo. Želi besedo? Določen je kolega Franc
               Sušnik, ki ga ni tu. Bo kdo drug namesto njega? <stage xml:id="SDZ3-Redna-24-2003-03-25.stage15">(Ne.)</stage></p>
               <p>Sledi predstavitev stališč poslanskih skupin. Besedo dajem po vrsti prijavljenih, in
               sicer Franciju Rokavcu, SLS.</p>
            </sp>
            <sp xml:id="SDZ3-Redna-24-2003-03-25.sp53">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Predstavnik vlade, spoštovane poslanke in
               poslanci!</p>
               <p>V poslanski skupini sicer načelno podpiramo predlog dopolnitve zakona o popravi
               krivic. Namreč, menimo, da je nujno potrebno podaljšati rok za vložitev zahtevkov,
               kakor tudi rok za vlaganje revizije na podlagi že omenjene odločbe ustavnega sodišča.
               Pri tem pa se sprašujemo, ali je tudi rok 2004 tisti pravi rok, da mogoče spet ne bo
               prišlo do podobne situacije v naslednjem mandatu, ko bo naslednji mandat tega
               državnega zbora lahko spet pred odločitvijo, ali zaradi posameznika, ki mu je bila
               kršena ta osnovna ustavna pravica, ne bo mogel uveljavljati svojih zakonitih zahtev.
               Zato se ponovno sprašujemo, ali je tudi rok, sploh določitev roka primerna osnova
               glede na odločbo ustavnega sodišča.</p>
               <p>Pri tem bi poudaril tudi sledeče, da se je po zadnji spremembi in dopolnitvi zakona
               o popravi krivic oziroma podaljšanju roka do današnjih dni povečalo število zahtevkov
               za več kot polovico. To neodvisno kaže na to, da je še veliko primerov državljank in
               državljanov, ki niso izkoristili te možnosti po zakonu, ki jo daje zakon o popravi
               krivic. v poslanski skupini se sprašujemo predvsem to, ali je verjetno še vedno
               pomanjkanje informiranja. Namreč, dovolj zgovorno je, da obrazca za vlaganje
               zahtevkov ni možno dobiti nikjer na lokalni ravni: ne na občinah ne na upravnih
               enotah. Tako da bi bilo potrebno tudi pri organizaciji in izvedbi tega zakona
               poskrbeti za boljšo informiranost oziroma dostopnost vsem državljankam in
               državljanom, ki imajo možnost, da izkoristijo svojo pravico po zakonu o popravi
               krivic, da to tudi lahko izpolnijo.</p>
               <p>Pri tem pa v poslanski skupini ponovno opozarjamo, da tudi ta dopolnitev zakona ne
               rešuje enega od vprašanj. Mislim, da bi bilo potrebno, da bi resorno ministrstvo in
               vlada še posebej proučila določili tretjega odstavka 2. člena, prvega odstavka 22.
               člena in potem naprej.</p>
               <p>Ker vidim, da je čas potekel, samo na kratko - da zaključim, gospod Anderlič,
               zaključno misel, če mi dovolite. Namreč, vsi bivši politični zaporniki ali svojci
               ubitih, če so bili obsojeni pri vojaških sodiščih v drugih republikah, ne morejo
               uveljavljati revizije postopka po zakonu o popravi krivic. Zato bi bilo potrebno, da
               bi vlada in pristojno ministrstvo tudi to vprašanje v bodoče uredila. Hvala!</p>
            </sp>
            <sp xml:id="SDZ3-Redna-24-2003-03-25.sp54">

               <speaker>PODPREDSEDNIK VALENTIN POHOREC:</speaker>

               <p>Hvala. Sašo Peče bo predstavil stališče poslanske skupine Slovenske nacionalne
               stranke. Prosim!</p>
            </sp>
            <sp xml:id="SDZ3-Redna-24-2003-03-25.sp55">

               <speaker>SAŠO PEČE:</speaker>

               <p>Spoštovani prisotni! Ustavno sodišče je - sem počakal, da se je gospod Anderlič
               umiril - ustavno sodišče je povedalo svoje. Državni zbor in vlada Republike Slovenije
               sta že kar nekajkrat podaljšala rok. V naši stranki ocenjujemo, da osemletni rok,
               kolikor ga obstoječi zakon dovoljuje z morebitnim sprejemom tegazakona, zadošča vsem
               upravičencem, da izkoristijo "svoje pravice", ki jim jih nudi ustavna ureditev
               oziroma zakonodajna ureditev v okviru naše države.</p>
               <p>Prav tako ocenjujemo, da administrativna ovira oziroma obrazci, o katerih je govoril
               predstavnik ljudske stranke pred menoj, ne bi smeli biti vzrok za podaljšanje še prek
               leta 2004, temveč bi moral biti v neke vrste parlamentarni demokraciji dovolj sklep
               državnega zbora, da se vsem organom na ravni lokalnih skupnosti določi, da te obrazce
               morajo dobiti. To je, kar se tiče predloga ljudske stranke, ki je smiseln.</p>
               <p>Po drugi strani je pa treba opozoriti, da vsaj v okviru nacionalne stranke zelo
               neradi sprejemamo zakone, ki imajo v svoji obrazložitvi pod zaporedno številko 3, to
               je ocena finančnih posledic, nejasno sliko.</p>
               <p>Verjetno drži argument, da je finančno sliko nemogoče opredeliti oziroma jo je
               nemogoče oceniti. Zato smo v okviru proračunov za prihodnja leta ustvarili neke vrste
               sklad. Po drugi strani pa mogoče kot kritika vladi, če se z omenjeno materijo ukvarja
               že šest oziroma sedem let. Ocenjujemo, da bi lahko neko okvirno sliko že podali.
               Verjetno je pristop k tovrstnim vprašanjem res odvisen predvsem od arhivov, ki
               omogočajo vpogled v udeležence v nekdanjih procesih. Od tu pa sledi, da enako kot pri
               zakonu o vojnih grobiščih v Slovenski nacionalni stranki krivdo pripisujemo
               nesposobnosti pogajanja Slovenije z državami, ki izhajajo iz nekdanje Jugoslavije.</p>
               <p>Zaradi mnenja ustavnega sodišča in zaradi ocene, da osemletni rok zadostuje za
               prijavo in za to, da upravičenci iz naslova tega zakona dobijo svoje nadomestilo,
               zakonu ne bomo nasprotovali. Hvala.</p>
            </sp>
            <sp xml:id="SDZ3-Redna-24-2003-03-25.sp56">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo dajem Maksimiljanu Lavrincu za predstavitev stališča LDS.</p>
            </sp>
            <sp xml:id="SDZ3-Redna-24-2003-03-25.sp57">

               <speaker>MAKSIMILJAN LAVRINC:</speaker>

               <p>Hvala za besedo. Bom krajši, ker je bila večina zadev povedanih.</p>
               <p>Torej, ko je vlada vložila ta zakon v proceduro, se je pisalo leta 1992. Potem, ko
               smo prebrali to ustavno odločbo in ugotovili razloge za takšno odločitev ustavnega
               sodišča, smo se v poslanski skupini dogovorili, da predlagamo strankam, ki so
               zastopane v odboru za notranjo politiko, da se ta rok podaljša do konca leta 2004.
               Moram reči, da je predlog naletel na odobravanje praktično vseh strank. No, nekateri
               mislijo, da bi ta rok podaljšali do leta 2010. Pri nas smo ocenili, da je osem let,
               kolikor je zdaj bilo oziroma bo vsega skupaj na voljo za uveljavljanje teh pravic,
               dovolj. To je prvo.</p>
               <p>Drugo, da je politična klima precej drugačna, kot je bila morda na začetku in da
               tudi tisti, ki se do sedaj niso nekako upali pristopiti in začeti tega postopka, to
               lahko storijo.</p>
               <p>Obenem pa smo razmišljali tudi v to smer, da če bi ta rok podaljšali prekomerno,
               torej praktično pustili brez omejitev, na ta način vabimo celo tiste, ki niso
               upravičeni do pravic, ki izhajajo iz tega zakona, da pa vseeno poskušajo. To je
               prvo.</p>
               <p>Drugi razlog, ki nas je navedel k temu, da se neki končni rok mora postaviti, so
               tudi finančne obveznosti. Namreč, enkrat se mora vedeti, koliko je država tem ljudem
               dolžna.</p>
               <p>Tretji razlog je, da če bi rok podaljševali oziroma sploh pustili odprt, bi na neki
               način dali potuho upravnim organom, da mečkajo - da tako rečem - z upravnimi
               postopki. Tako pa ocenjujemo - kot sem rekel - da je ta rok, do konca leta 2004,
               zvrhano dovolj dolg. Navsezadnje gre samo za to, da se te vloge vložijo. Postopki,
               takšni in drugačni, se pravi, najprej ta upravni in potem po sodni poti, v kolikor ne
               bi bil kdo zadovoljen, bo teklo še naprej. Tako, da bomo podprli takšen predlog
               zakona, kot je tu pred nami, ta dopolnjen predlog. Ne bomo podprli nobenih
               amandmajev, ki gredo v daljšanje tega roka. Hvala lepa.</p>
            </sp>
            <sp xml:id="SDZ3-Redna-24-2003-03-25.sp58">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo ima še Bogomir Vnučec, stranka mladih, za stališče poslanske
               skupine. Prosim!</p>
            </sp>
            <sp xml:id="SDZ3-Redna-24-2003-03-25.sp59">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovane kolegice in kolegi! Preveč pogosto
               se srečujemo v tem državnem zboru z raznimi popravki, ki nam jih nalaga ustavno
               sodišče. Včasih zato, ker nam tako ustreza, včasih pa zato, ker takrat, ko se je
               sprejemalo temeljni zakon, ni bolo volje, da bi se vnesle določene spremembe oziroma
               predlogi, ki niso vsem povšeči.</p>
               <p>Kar se tiče tega zakona, se nam zdi, da je skrajni čas, da se končno razčisti z
               raznimi in drugačnimi krivicami. Kajti pred nami je veliko novih nalog, ki nam jih
               nalagajo nove integracije v Evropsko unijo in v zvezo Nato. Zato menimo, da je
               potrebno za nazaj zadeve urediti. Zdaj, kakšen je ta datum, ali je ta ustrezen, da se
               ne bomo spet srečevali z nekimi sklepi ustavnega sodišča, da je bil prekratek -
               mislim, da je treba tudi to razčistiti. Glede na to, da smo zdaj že skoraj na
               polovici letošnjega leta. Leto 2004 se hitro bliža, vemo pa tudi, kako je z uradniki
               na upravnih enotah in v drugih državnih institucijah, ki bodo to urejale in kakšna je
               njihova usposobljenost oziroma volja za reševanje teh problemov. Tako, da je tukaj
               potrebno razmisliti o tem datumu, ali je ta ustrezen, ali je še zmeraj prekratek, da
               se končno res lahko ukvarjamo z novimi zadevami, ki zadevajo vse nas, predvsem pa
               mlade. Hvala.</p>
            </sp>
            <sp xml:id="SDZ3-Redna-24-2003-03-25.sp60">

               <speaker>PODPREDSEDNIK VALENTIN POHOREC:</speaker>

               <p>Hvala vam. To so bila stališča poslanskih skupin. Prehajamo na razpravo o členih in
               vloženih amandmajih, ki jo bomo vodili na podlagi pregleda amandmajev z dne,
               24.3.2003. V razpravo dajem 1. člen in amandma poslanske skupine Nove Slovenije k
               temu členu. Želi kdo besedo? Kolega Janez Podobnik, prosim.</p>
            </sp>
            <sp xml:id="SDZ3-Redna-24-2003-03-25.sp61">

               <speaker>JANEZ PODOBNIK:</speaker>

               <p>Hvala, gospod podpredsednik. Kolegice in kolegi! Pri tem amandmaju in temu členu, ki
               pač govori o podaljšanju roka, se meni kot poslancu postavlja načelno vprašanje: Ali
               nas je ustavno sodišče s svojo odločitvijo zavezalo, da sploh postavimo rok? Jaz
               nisem razumel ustavnega sodišča in njegove odločbe na način, da sedaj kot državni
               zbor moramo priti z rokom. Morda sem narobe bral odločbo. Ampak bi vprašal tiste, ki
               ste pač predlagali.</p>
               <p>Pozdravljam, da se to uredi, da se ta tema odpre tudi na seji. Menim, da je v
               principu poprava krivic in s tem, da določiš rok, do kdaj lahko tisti, ki se mu je
               neka krivica zgodila, vloži zahtevo preko dogovorjenega postopka - v nasprotju s
               samim seboj in tudi v nasprotju z resolucijo Sveta Evrope 1996. Dokler sem živ, imam
               pravico, da to naredim.</p>
               <p>Prepričan sem, da če se bo nekdo na ustavno sodišče pritožil 1.1.2005, bo zopet
               dobil, saj bodo vsi pogoji enaki. Krivica je vedno, dokler je ne popraviš. Krivica
               ostane vedno neizpolnjena, dokler jo popraviš. Pravzaprav je ta pot nepotrebna.
               Mislim, da ni bilo potrebno, da smo na tak način pristopili. Moram pa reči, da se
               morda še vedno premalo ve, ko se govori, da je država dolžna - upam, da niso med nami
               poslanci in poslanke, ki bi mislili, da se pač preko državnega proračuna to pokriva.
               Ko so se naši kolegi in kolegice pred desetletjem odločali za lastninski model, so
               rekli, da bodo 10% denarja od slovenskega gospodarstva dali v slovensko odškodninsko
               družbo. Tu je vir za te krivice. Zato je treba to tukaj jasno povedati.</p>
               <p>Druga zadeva - upam, gospod državni sekretar, da boste potrdili - da bodo na vseh
               upravnih enotah obrazci, da bodo naši državljani in državljanke izenačeni z drugimi
               zakoni. Slišim, da obrazcev ni. To pa je dvolično. Obrazci bi morali biti na vseh
               upravnih enotah. Gospod državni sekretar, upam, da imate ta podatek, da se tudi
               obrazci na upravnih enotah. Kajti, če niso, so potem ljudje drugorazredni državljani,
               tisti, ki bi se radi na podlagi teh določb, da bi pač dosegli popravo krivice.</p>
               <p>Sem pa slišal, da se včasih zgodi, da ne samo, da ni na upravnih enotah, da ni
               nikjer za dobiti teh obrazcev, da jih ni za dobiti ne na občinah, ki bi samo nekako
               pomagale svojim občanom. Ne vem sploh, kje potem ljudje najdejo te obrazce. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp62">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Diaci, niste prijavili sicer razprave, tako da zaenkrat vam ne morem
               dati besede, ker je čas omejen.</p>
               <p>Ali še kdo od prijavljenih k 1. členu želi razpravo? Če ne, zaključujem razpravo o
               1. členu in dajem v razpravo člen 2 in amandma poslanske skupine Nove Slovenije k
               temu členu. Želi kdo o členu 2 razpravo? <stage xml:id="SDZ3-Redna-24-2003-03-25.stage16">(Nihče.)</stage> Zaključujem razpravo o členu 2. O
               amandmajih bomo v skladu s časovnim potekom seje zbora glasovali danes ob 16.30 uri.</p>
               <p>S tem prekinjam točko dnevnega reda.</p>
               <stage xml:id="SDZ3-Redna-24-2003-03-25.stage17">(Seja je bila prekinjena ob 13.51 uri in se je nadaljevala ob 14.21 uri.)</stage>
            </sp>
            <sp xml:id="SDZ3-Redna-24-2003-03-25.sp63">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi! Nadaljujemo s sejo državnega zbora, s <title xml:id="SDZ3-Redna-24-2003-03-25.title5">6. TOČKO DNEVNEGA
                  REDA - OBRAVNAVA PREDLOGA ZAKONA O DOPOLNITVI ZAKONA O ORGANIZACIJI IN
                  FINANCIRANJU VZGOJE IN IZOBRAŽEVANJA, skrajšani postopek.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               Jožetom Tankom, ki mu dajem besedo za uvodno obrazložitev. Prosim.</p>
            </sp>
            <sp xml:id="SDZ3-Redna-24-2003-03-25.sp64">

               <speaker>JOŽE TANKO:</speaker>

               <p>Hvala lepa, gospod podpredsednik. Spoštovani minister s sodelavci, kolegi poslanci!
               Danes obravnavamo spremembo zakona o financiranju vzgoje in izobraževanja, s katerim
               posegamo na področje zagotavljanja primerljivih in enakopravnih pogojev dijakom in
               študentom iz oddaljenih okolij do izobraževalnih ustanov.</p>
               <p>S sprejemom tega zakona bi se pomembno znižali očitni in veliki stroški, ki jih
               imajo družine iz podeželja, če želijo zagotoviti izobraževanje svojih otrok in jim
               dati pogoje za enakopravno vključitev v slovensko družbo. Zakon zadeva izključno
               vozače, torej tiste, ki nimajo sobe v dijaškem ali v študentskem domu, niti v
               zasebnih sobah in so se prisiljeni voziti. Gre torej predvsem za dijake iz podeželja
               iz področij, kjer ni pomembnih izobraževalnih ustanov in kjer praviloma ni na
               razpolago dovolj, še manj pa kvalitetnih delovnih mest in ker so tudi druge dobrine,
               pomembne za današnji čas, na razpolago v zelo omejenih količinah. Delovnih mest je na
               podeželju izrazito manj. Izrazito slabšiso tudi pogoji življenja, zato prebivalstvo
               dnevno migrira in na koncu tudi emigrira.</p>
               <p>Še posebej so tem gibanjem podvrženi najprodornejši, to je mladina, ki nima
               ustaljenih korenin in zato hitro odreagira na prednosti in priložnosti, saj se ni
               pretirano voljna ukvarjati z nepotrebnimi problemi, težavami in bremeni, ki jih
               prinaša življenje na deželi.</p>
               <p>V procesu izobraževanja so prevozni stroški do srednjih šol in fakultet ter
               bivanjski stroški v domovih ključni oziroma daleč največji strošek izobraževanja po
               osnovni šoli. Vsi ostali stroški skupaj ne dosegajo stroškov bivanja ali prevoza.
               Seveda so ti stroški rezervirani le za družine iz oddaljenih krajev. Izobraževanje po
               osnovni šoli še dodatno poglobi izjemno veliko razliko med mestnimi in
               podeželskimidružinami in še bistveno poslabša ekonomski položaj podeželskih družin.</p>
               <p>Prav ti stroški so največkrat največji omejitveni faktor pri vpisih v nadaljnje
               šolanje. Pogosto so primeri, da družine teh stroškov ne zmorejo, ali pa le zmorejo za
               enega otroka in da se sposobni otroci vpisujejo v manj zahtevne programe bližje domu
               ali pa iščejo takojšnje zaposlitve. Poleg položajne diskriminacije se pojavlja še
               diskriminacija v družini, saj morajo družine zaradi pomanjkanja sredstev radikalno
               poseči v kariero svojih otrok, ker jim ne morejo omogočiti izobraževanja, ki bi bilo
               ustrezno njihovim sposobnostim in željam ustreznega izobraževanja. Menim, da to
               podpirajo kolegi poslanci, ki so sopodpisniki zakona, da je zakon potreben in da je
               potrebno te kričeče razlike med mestom in podeželjem zmanjšati. Tem stroškom, tudi v
               tujini, posvečajo veliko pozornost, celo mediteranska Portugalska, pa Avstrija in ne
               samo razvite skandinavske dežele pokrijejo večji del ali pa celo vse tovrstne
               stroške. Zato menim, da je potreben znatno korenitejši poseg, kot ga bo dopustil
               zakon.</p>
               <p>Še beseda o finančnih posledicah. Če bi bila sprejeta prvotna verzija, bi bilo
               potrebnih cca 7 milijard letno. To pomeni, da bi menedžerska ekipa Elana lahko samo z
               nagradami, ki si jih je vzela za svoje delo, pokrila tri mesečne stroške vsem
               upravičencem po tem zakonu, izginula javna sredstva v projektu SIB banke pa celoletne
               stroške za vse upravičence. Javnega denarja je torej več kot dovolj. Prenameniti ga
               je potrebno za prave namene. Ni ravno najboljši izkaz te politike, da se jemlje
               najbolj obremenjenim družinam.</p>
               <p>Dopolnjen predlog odbora za šolstvo znižuje obseg potrebnih sredstev in obveznosti
               države, s tem pa pomoč družinam za približno trikrat. Skratka, dober namen zakona in
               predlagateljev iz štirih poslanskih skupin bo precej zvodenel. Z amandmajem
               poslanskih skupin Socialdemokratske stranke in Nove Slovenije, če bo sprejet, se bo
               rešitev precej izboljšala in se približala osnovnemu predlogu.</p>
               <p>Ob koncu bi se rad še zahvalil združenjem, društvom in pa posameznikom, tudi
               poslancem, kolegom poslancem za podporo, s katero se je pripomoglo, da se ta zakon
               danes obravnava. Hvala lepa.</p>
            </sp>
            <sp xml:id="SDZ3-Redna-24-2003-03-25.sp65">

               <speaker>PODPREDSEDNIK VALENTIN POHOREC:</speaker>

               <p>Hvala. Predlog zakona je obravnaval odbor za kulturo, šolstvo, mladino, znanost in
               šport kot matično delovno telo. Predsednik tega odbora gospod Rudolf Moge bo podal
               poročilo odbora. Prosim.</p>
            </sp>
            <sp xml:id="SDZ3-Redna-24-2003-03-25.sp66">

               <speaker>RUDOLF MOGE:</speaker>

               <p>Predsedujoči, hvala lepa za besedo. Gospod minister z ekipo, spoštovane poslanke in
               poslanci. Odbor je obravnaval zakon. Do obravnave na odboru smo prejeli tudi dopise
               Dijaške organizacije Slovenije, Skupnosti dijaških domov Slovenije, Študentska
               organizacije Univerze v Ljubljani, mnenje Vlade Republike Slovenije, mnenje odbora za
               finance in monetarno politiko ter mnenje zakonodajno-pravne službe.</p>
               <p>Jože Tanko je v imenu predlagateljev opozoril na stroške, ki bremenijo družine z več
               otroci in družine s podeželja, katerih otroci se šolajo v srednješolskih centrih, ki
               so praviloma v mestih. Omenil je, da je zakon potrebno dopolniti z amandmaji, ki so
               posledica mnenja zakonodajno-pravne službe. Minister Gaber je omenil, da so v okviru
               koordinacije znotraj vlade že pripravili osnutek Pravilnika o subvencioniranju
               prevozov dijakov in študentov višjih šol in v njem kot kriterije za dodelitev
               subvencije postavili: prvič - status vajenca, dijaka ali študenta višje šole, drugič
               - socialni kriterij kot temeljni kriterij in tretjič - oddaljenost šole od kraja
               bivanja. Dejal je, da če bi bil zakon dopolnjen z uvedbo kriterijev, bi vlada zakon
               verjetno podprla. To se je z dopisom, ki ste ga dobili, tudi zgodilo. Jožef Kavtičnik
               je predlagal odboru, da sprejme amandma, ki bi višino subvencije s 60% zvišal na 70%
               in uvedel kriterije za dodelitev štipendije, kot so socialni status vajenca, dijaka
               oziroma študenta višje šole, oddaljenost šole od kraja stalnega prebivališča, možnost
               bivanja v dijaškem domu.</p>
               <p>Zakonodajno-pravna služba je pri obravnavi amandmajev opozorila na legalitetno
               načelo, ki med drugim pomeni tudi to, da mora imeti podzakonski predpis vsebinsko
               podlago v zakonu. Kar pomeni, da mora zakon urejati vsaj osnovne pogoje oziroma
               kriterije in merila, ki jih potem podzakonski akt le razdela. Na podlagi razprave in
               na podlagi mnenja zakonodajno-pravne službe je odbor pripravil in sprejel amandma k 1
               členu brez glasu proti. Podprl je tudi amandma poslanske skupine Socialdemokratske
               stranke k 2. členu brez glasu proti. Brez glasu proti je sprejel tudi dopolnjen
               predlog zakona, ki ga bomo po vsej verjetnosti danes sprejeli. Hvala lepa.</p>
            </sp>
            <sp xml:id="SDZ3-Redna-24-2003-03-25.sp67">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Z nami je minister za šolstvo, znanost in šport s sodelavci. Dajem mu
               besedo.</p>
            </sp>
            <sp xml:id="SDZ3-Redna-24-2003-03-25.sp68">

               <speaker>DR. SLAVKO GABER:</speaker>

               <p>Hvala, gospod podpredsednik. Gospe in gospodje! Vlada podpira dopolnjen predlog
               zakona o dopolnitvi zakona o organizaciji in financiranju vzgoje in izobraževanja, ki
               ga je odbor za kulturo, šolstvo, znanost in šport sprejel na svoji seji dne,
               5.3.2003. S sprejetimi dopolnili je namreč vsebinsko odbor povzel stališča, ki jih je
               vlada podala ob svojem prvem mnenju o predlogu zakona.</p>
               <p>Ministrstvo je ob sodelovanju še z dvema ministrstvoma že pripravilo tudi osnutek
               pravilnika, o katerem govori zakon, ki je v obravnavi. V njem poskuša zagotoviti
               nadaljevanje splošne subvencije, ki izhaja iz statusa dijaka, v nekaj nižji meri, kot
               je bilo temu doslej, in subvencijo, ki izhaja iz socialnega položaja, oddaljenosti
               dijaka od kraja šolanja in upošteva tudi možnost bivanja v dijaškem domu.</p>
               <p>Pričakujemo, da bomo jeseni že lahko začeli uresničevati zakon na ta način, da bo
               povečana pravičnost subvencioniranja v Republiki Sloveniji, pravičnost
               subvencioniranja prevozov. Hvala.</p>
            </sp>
            <sp xml:id="SDZ3-Redna-24-2003-03-25.sp69">

               <speaker>PODPREDSEDNIK VALENTIN POHOREC:</speaker>

               <p>Hvala ministru. Sledi predstavitev stališč poslanskih skupin. Najprej dajem besedo
               poslanski skupini Slovenske nacionalne stranke, Sašu Pečetu. Prosim.</p>
            </sp>
            <sp xml:id="SDZ3-Redna-24-2003-03-25.sp70">

               <speaker>SAŠO PEČE:</speaker>

               <p>Spoštovani prisotni! Iz vsega povedanega s strani predstavnika odbora, s strani
               ministrstva in predlagatelja ne verjamem, da bi ta zakon ne doživel podpore.</p>
               <p>V Slovenski nacionalni stranki nas je ob obravnavi tega zakona v osnovni obliki, kot
               ga je podal kolega Tanko, vodila predvsem misel, da je znanje bogastvo in da je treba
               to bogastvo med ljudi širiti in ga dajati. Da bodo lahko prek znanja, posebej na
               podlagi nedeljske odločitve, torej ob vstopu v Evropsko unijo, Slovenkein Slovenci
               tudi na področju znanja kot dolgoročnega vira uspeha v naši državi zagotovili svetlo
               prihodnost.</p>
               <p>Minister je pred mano govoril o pravilniku, ki je pripravljen. No, ta pravilnik je
               predstavljal za poslansko skupino Slovenske nacionalne stranke edino vprašanje v
               okviru zakona. Prišli smo do ugotovitve, da je vse odvisno od pravilnika, s katerim
               se določi postopek in kriterije za subvencioniranje in podobno.</p>
               <p>Ampak, če je minister danes ugotovil, da je pravilnik v zaključni fazi, potemtakem
               tudi v okviru poslanske skupine SNS ne vidimo razlogov, zakaj bi omenjenemu zakonu
               nasprotovali.</p>
               <p>Je pa res in v naši poslanski skupini pozdravljamo tako predlagatelja, za katerega
               ocenjujemo, da je s svojim prvim korakom pristopil k reševanju neke materije, ki se
               je negativno odražala v oddaljenosti lokacije in v obliki določene socialne
               kategorije; kakor tudi odločitev odbora, ki je določene smernice poudaril, spremenil,
               po naši oceni v korektni smeri in pa v "hitrosti" pristojnega ministra. Zato, ravno
               zaradi vedenja, da je znanje bogastvo, bomo v Slovenski nacionalni stranki predlog
               zakona podprli. Hvala.</p>
            </sp>
            <sp xml:id="SDZ3-Redna-24-2003-03-25.sp71">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem mag. Majdi Potrata za stališče poslanske skupine združene
               liste.</p>
            </sp>
            <sp xml:id="SDZ3-Redna-24-2003-03-25.sp72">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane kolegice poslanke, spoštovani
               poslanci, minister in sodelavca! Predlagatelji so predlog zakona o dopolnitvi zakona
               o organizaciji in financiranju vzgoje in izobraževanja vložili kmalu zatem, ko je bil
               podoben predlog zakona po opravljeni splošni razpravi na seji državnega zbora
               zavrnjen. Čeprav je bilo v razpravi večkrat mogoče slišati argumente v prid namenu
               predlagateljev, da skušajo reševati problematiko, povezano s programsko usmerjenostjo
               države na poti v družbo, temelječo na znanju, torej je znanje bistvenega pomena za
               posameznikov položaj v družbi in ni bilo zaslediti nasprotovanja temu, da se to v
               ustrezni obliki vključi v zakon, pa predlog ni ponudil ustreznih rešitev. Čeprav so
               tudi predlagatelji utemeljevali, zlasti socialno neenakost kot razlog za predlagano
               subvencioniranje šolskih prevozov in je le-to potemtakem predvsem socialni
               instrument, s katerim bi ublažili neenakost do dostopnosti šolanja za vse tiste, ki
               jim slabši materialni položaj preprečuje ali otežuje pot do znanja, niso predvideli
               nobenih meril, po katerih bi bilo mogoče to pravico uveljaviti.</p>
               <p>Zato smo v poslanski skupini Združene liste socialnih demokratov pričakovali, da bo
               drugi predlog te pomanjkljivosti odpravil. Vendar je šele z dopolnili na seji odbora
               dobil tiste prvine, ki smo jih razpravljavci pričakovali že pri prvem. Za podporo
               dopolnjenemu predlogu zakona se bomo v poslanski skupini Združene liste socialnih
               demokratov odločili, ker so po ministrovih besedah sredstva za subvencioniraneprevoze
               za vajence, dijake in študente višjih šol zagotovljena, ker so določena merila, po
               katerih gre vendarle za pravico, ki upošteva socialni položaj upravičenca, ker na
               višino vpliva oddaljenost kraja bivanja, ker kot merilo ni zanemarjena možnost
               bivanja v dijaškem ali študentskem domu in ker je določen rok, v katerem mora
               ministrstvo pripraviti Pravilnik o subvencioniranju mesečnih vozovnic za dijake in
               študente višjih šol.</p>
               <p>Ob predlogu zakona pa so se odprla še druga vprašanja, ki so opozorila na različne
               vidike skrbi in pomoči države, zlasti srednješolski populaciji, in o katerih bi bilo
               prav tako treba razmišljati in jih ustrezno regulirati. Ob dopisu dijaške in
               študentske organizacije, ki sta vsaka zase podprli predlagano zvišanje subvencij za
               prevoze, se zdi posebne pozornosti vreden dopis ravnateljev dijaških domov, ker daje
               misliti vsaj dvoje, in sicer: prvič, da predlagane subvencije ne smejo postavljati v
               slabši položaj tistih dijakinj in dijakov, ki se odločajo za bivanje v dijaških
               domovih, ker jim tam lahko omogočijo več časa za učenje, boljši izkoristek časa in
               zato tudi več možnosti za izvenšolske dejavnosti. Torej, ne smemo spregledati tistih
               sugestij ministrstvu, ki so šle tudi v smer možnih znižanj oskrbnin v dijaških
               domovih. In drugič, da morajo biti subvencionirani tudi prevozi iz kraja bivanja v
               dijaški dom.</p>
               <p>Dopolnjenega predloga k zakonu vloženega amandmaja ne bomo podprli, ker bo merila,
               izhajajoča iz socialnega položaja upravičenca, določal pravilnik. Hvala.</p>
            </sp>
            <sp xml:id="SDZ3-Redna-24-2003-03-25.sp73">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanske skupine SLS bo podal kolega Janez Podobnik.</p>
            </sp>
            <sp xml:id="SDZ3-Redna-24-2003-03-25.sp74">

               <speaker>JANEZ PODOBNIK:</speaker>

               <p>Hvala, podpredsednik. Kolegice in kolegi, gospod minister s sodelavci! V poslanski
               skupini Slovenske ljudske stranke imamo enako stališče, kot smo ga imeli že pred
               nekaj meseci, ko je isti predlagatelj kot poslanec predlagal, da se dopolni veljavni
               zakon o organizaciji in financiranju vzgoje in izobraževanja.</p>
               <p>Rad bi spomnil, da je takrat, mislim, da dr. Gaber še v funkciji poslanca napovedoval
               možni kompromis. Ta kompromis naj bi se skrival v podzakonskem aktu, ki ga sprejme
               minister, in le-ta določi postopke in kriterije, ko se pač določa višino subvencij za
               prevoze vajencev, dijakov in študentov višjih šol, ki se šolajo v oddaljenosti 5
               kilometrov ali več od kraja bivanja. No, potem večina nekako ni podprla rešitve.
               Zaradi vztrajnosti predlagatelja imamo danes pred seboj zakon z relativno enako
               vsebino, z zelo enakim namenom in vmes tudi, bi rekel, presenetljivo pozitivno vlogo
               matičnega odbora za finance, ki je - spomnim se, ker sem bil na tej seji delovnega
               telesa - svetoval, da se rešitve v zakonu prek amandmajev preoblikujejo tako, da bo
               za izvajanje zakona mogoče zagotoviti potrebna finančna sredstva s prerazporeditvijo
               sredstev v že sprejetem državnem proračunu za leto 2003.</p>
               <p>Zelo pomembna in pozitivna sprememba ter napotitev našega finančnega odbora. Ta je
               bila zelo pozitivno sprejeta na samem odboru. Istočasno pa je tudi minister oziroma
               vlada prišla z rešitvijo, ki je skrita v tem podzakonskem aktu.</p>
               <p>Poslanska skupina bo podprla predlagani zakon. V poslanski skupini Slovenske ljudske
               stranke tudi menimo, da s tem zakonom na nek način odgovarjamo na, rekel bi, zelo
               pogumno in tudi izvirno opozorilo varuha človekovih pravic letos, ko je nastopil v
               državnem zboru, da v Sloveniji na nekaterih področjih obstaja tudi tako imenovana
               regionalna diskriminacija.</p>
               <p>Res obstaja. Ta zakon je odgovor zakonodajalca na regionalno diskriminacijo. Tu se
               postavlja samo vprašanje, ali je socialni položaj ključni kriterij. Ne more biti
               socialni položaj ključni kriterij. Življenje je bolj komplicirano. Tu je treba
               opozoriti, da je treba najti način - prepričan sem, da bo to v teh kriterijih in
               postopkih zapisano - število upravičencev v družini, če se istočasno šola večje
               število otrok, mora imeti zelo močan element, ki mora preseči zgolj element
               socialnega kriterija. Zato bomo podprli zakon. Slišim pa, da amandma, kot ga
               predlagajo kolegi Socialdemokrati, ne bo dobil večine. Zato upam, da bo usmeritev
               tega amandmaja dobila svoje ozadje v podzakonskem aktu ministra. Hvala lepa.</p>
            </sp>
            <sp xml:id="SDZ3-Redna-24-2003-03-25.sp75">

               <speaker>PODPREDSEDNIK VALENTIN POHOREC:</speaker>

               <p>Hvala. Jožef Kavtičnik bo podal stališče poslanske skupine LDS.</p>
            </sp>
            <sp xml:id="SDZ3-Redna-24-2003-03-25.sp76">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsedujoči. Spoštovani minister s sodelavci, spoštovane kolegice in
               spoštovani kolegi! Ustvarjanje, uporaba in trženje znanja postajajo ključni dejavniki
               v današnjem času. Z našimi dejanji in skupnimi napori hočemo dokazati in doseči na
               znanju temelječo družbo. Naši cilji so znani: čim večjemu številu ljudi
               omogočitikvalitetno izobrazbo, kajti le-ta je bistven dejavnik ekonomskega,
               socialnega in kulturnega razvoja. Dostop do izobrazbe pa je bil tudi povod za
               dopolnitev zakona o organizaciji in financiranju vzgoje in izobraževanja.</p>
               <p>Prvič smo se s to problematiko v državnem zboru srečali na decembrski seji. Danes
               obravnavani zakon je v prvotni obliki predlagal spremembe, ki naj bi subvencioniranje
               šolskih prevozov dijakov in študentov za vse enako uredile z zakonom. Zvišala pa bi
               se tudi višina subvencije mesečnih vozovnic.</p>
               <p>Ker v proračunu za leto 2003 in 2004 nismo zagotovili dovolj sredstev, da bi lahko
               takšno obliko predloga zakona brez škode na drugih področjih realizirali, smo
               poslanci Liberalne demokracije Slovenije z amandmajema predlagali odboru spremembo
               zakona, ki ima dva člena. Takšna sprememba bo omogočala subvencijo za prevoze
               vajencem, dijakom in študentom višjih šol ob upoštevanju različnih kriterijev.</p>
               <p>V poslanskem klubu Liberalne demokracije smo mnenja, da je namen predlagateljev
               dopolnitve zakona dober, vendar pa rešitve niso prave. Že v razpravi na odboru za
               šolstvo, mladino, znanost in šport ter na odboru za finance smo se zavzemali za to,
               da bi rešitev problematike uredili s postopki in kriteriji, ki bi temeljili na načelu
               socialne pravičnosti in hkrati finančnih možnosti v okviru proračuna. Člani odbora za
               šolstvo, mladino, znanost in šport smo oblikovali amandmaja, ki naj bi v čim večji
               meri pripomogla, da cena mesečne vozovnice prevozov vajencem, dijakom in študentom
               višjih šol ne bi predstavljalaovire na poti do znanja. Skušali smo doseči, da največ
               sredstev pridobijo tisti, ki so do pomoči tudi upravičeni.</p>
               <p>V amandmaju k 1. členu smo oblikovali kriterije, po katerih naj bi se sredstva
               delila, odvisno od socialnega položaja upravičenca, oddaljenosti od kraja šolanja ter
               možnosti bivanja v dijaškem oziroma študentskem domu. Nadaljnje rešitve pa bodo v
               rokah ministrstva za šolstvo, znanost in šport, ki bo natančneje oblikovalo Pravilnik
               o subvencioniranju mesečnih vozovnic za vajence, dijake in študente višjih šol.</p>
               <p>Menimo, da je pri višini subvencij potrebno upoštevati vse kriterije, podane k 1.
               členu dopolnitvenega predloga zakona. V poslanskem klubu Liberalne demokracije
               Slovenije zato ne podpiramo amandmaja poslanske skupine Socialdemokratske stranke, ki
               kot edini obvezni kriterij poleg oddaljenosti od kraja bivanja upošteva le število
               istočasno šolajočih otrok v družini. Slednji kriterij je le eden izmed socialnih
               kriterijev, ki pa jih natančneje razdela že omenjeni Pravilnik ministrstva za
               šolstvo, mladino, znanost in šport.</p>
               <p>V poslanskem klubu Liberalne demokracije Slovenije bomo podprli dopolnjen predlog
               zakona, kot je bil oblikovan na seji odbora za šolstvo, mladino, znanost in šport.
               Hvala.</p>
            </sp>
            <sp xml:id="SDZ3-Redna-24-2003-03-25.sp77">

               <speaker>PODPREDSEDNIK VALENTIN POHOREC:</speaker>

               <p>Hvala. In še skupina Stranka mladih Slovenije. Bogomir Vnučec bo podal stališče te
               skupine.</p>
            </sp>
            <sp xml:id="SDZ3-Redna-24-2003-03-25.sp78">

               <speaker>BOGOMIR VNUČEC:</speaker>

               <p>Hvala za besedo gospod podpredsednik. Spoštovana predstavnika ministrstva, kolegice
               in kolegi. V Stranki mladih Slovenije pozdravljamo kompromisni predlog zakona o
               dopolnitvi zakona o organizaciji in financiranju in vzgoje in izobraževanja, s
               katerim želimo predlagatelji urediti problematiko, ki smo ji v naši stranki v
               preteklosti namenili veliko pozornosti. To je subvencioniranje prevoza dijakov in
               študentov, ki se izobražujejo izven kraja stalnega bivališča.</p>
               <p>V proračunih preteklih let smo namreč z amandmaji za povečanje teh sredstev želeli
               zagotoviti enakopravnejšo dostopnost do izobraževanja tudi tistim dijakom in
               študentom, ki v mestih bivanja nimajo izobraževalnih ustanov. Žal takrat naši
               amandmaji niso dobili zadostne podpore kljub temu, da sta bila pri predstavitvih
               vladnih proračunskih prioritet vedno na prvem mestu decentralizacija in enakopravno
               dostopno izobraževanje. Pri odločanju o podpori predlaganim spremembah zakona je po
               našem mnenju ključno, ali je država pripravljena prisluhniti stiskam dijakov in
               študentov oziroma njihovim staršem, ki finančno preprosto ne zmorejo bremen
               plačevanja stroškov prevozov v šolo. Kot vemo, to še zdaleč niso vsi stroški, ki jih
               imajo starši teh otrok. Vendar pa so edini, ki so pogojeni s tem, kje otroci
               stanujejo.</p>
               <p>Prav zaradi tega dejstva v Stranki mladih Slovenije menimo, da je država tista, ki
               mora to neenakost odpraviti. Dosedanje 17% subvencioniranje je prenizko, saj veliko
               večino stroškov prevozov plačujejo starši. V kolikor bi država dejansko zagotavljala
               enake možnosti dostopa do izobraževanja vsem državljanom, bi teoretično morala
               stroške prevoza plačati v celoti. Glede na možnosti proračuna pa ocenjujemo, da je
               predlagana višina subvencije, ki je usklajena na odboru, primerna in mora biti
               pogojena s socialnim položajem upravičenca, oddaljenostjo od kraja šolanja in
               možnostjo bivanja v dijaškem oziroma študentskem domu. Ta predlog je dober,
               sprejemljiv in bo vsaj malo omilil stiske velike večine šolajoče mladine, katerih
               edina nesreča je to, da ne stanujejo v mestih z ustreznimi izobraževalnimi
               ustanovami. Predlog zakona bomo v poslanski skupini Stranke mladih podprli.
               Hvala.</p>
            </sp>
            <sp xml:id="SDZ3-Redna-24-2003-03-25.sp79">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin. Prehajamo na razpravo o členih in
               vloženih amandmajih, ki jih bomo vodili na podlagi pregleda amandmajev z dne,
               19.3.2003. V razpravo dajem 1. člen in amandma poslanskih skupin SDS in Nove
               Slovenije k temu členu. Želi kdo besedo? Ne vidim želje po razpravi, zato
               zaključujem. O amandmaju bomo v skladu s časovnim potekom seje odločali danes ob
               16.30 v okviru ostalih glasovanj. Prekinjam to točko dnevnega reda. Sejo bomo
               nadaljevali ob 16.30 uri. Hvala lepa za sodelovanje predstavnikom vlade in
               drugim.</p>
               <stage xml:id="SDZ3-Redna-24-2003-03-25.stage18">(Seja je bila prekinjena ob 14.51 uri in se je nadaljevala ob 16.31 uri.)</stage>
            </sp>
            <sp xml:id="SDZ3-Redna-24-2003-03-25.sp80">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi! Predstavniki vlade! Dovolite, da nadaljujemo z delom
               državnega zbora. Prešli bomo na točko glasovanja po včerajšnjem in današnjem dnevu.
               Preden začnemo z glasovanji, bi vas želel obvestiti o naslednjem. Predsednik odbora
               za zunanjo politiko nam sporoča s pismom naslednje: Odbor za zunanjo politiko je na
               današnji jutranji seji končal obravnavo predloga deklaracije državnega zbora v zvezi
               z iraško krizo in predlaga državnemu zboru, da jo obravnava in sprejme.</p>
               <p>Posvetoval sem se z vodji poslanskih skupin LDS, Združene liste, SLS, DeSUS, SDS in
               NSi ter pri vseh dobil podporo po nameri, da predlog deklaracije obravnavamo še
               danes, takoj po glasovanjih.</p>
               <p>Ocenjujem, da bi čim prejšnji sprejem deklaracije ustrezal pričakovanjem mnogih
               državljank in državljanov Republike Slovenije, ki jih dogajanje v Iraku upravičeno
               vznemirja. Predlagam, da državni zbor odloči o mojem predlogu ter da v nadaljevanju
               opravi tudi razpravo in odločanje. Na podlagi prve točke 65. člena poslovnika bom ta
               predlog dal na glasovanje. Opozoril bi, da predlog ne bo sprejet, če bo nasprotovala
               več kot ena tretjina poslancev. Želi v tej zvezi predsednik odbora besedo? <stage xml:id="SDZ3-Redna-24-2003-03-25.stage19">(Ne.)</stage>
               Predsedniku odbora dajem najprej besedo.</p>
            </sp>
            <sp xml:id="SDZ3-Redna-24-2003-03-25.sp81">

               <speaker>JELKO KACIN:</speaker>

               <p>Hvala lepa. Gospod predsedujoči, zahvaljujem se vam, ker ste predstavili besedilo
               dokumenta, ki sem vam ga posredoval. Ta deklaracija je bila vložena v proceduro že v
               petek. Danes je torek. Če bo vse teklo tako, kot je bilo sprejeto na včerajšnjem
               začetku seje državnega zbora, bo to na vrsti v četrtek. Verjamem, da je za to
               deklaracijo veliko dobrih namenov in predvsem želja, da ukrepamo v realnem času, ne
               pa post festum. Odbor za zunanjo politiko je danes dopoldan izoblikoval svoje
               stališče. Amandmaji so bili sprejeti. Besedilo je na voljo. Danes bomo z našim delom
               končali dovolj zgodaj, da bi lahko o tem tudi razpravljali in morda tudi odločili.
               Upam, da se bo predlagatelj, v tem primeru kolega Školč, pozitivno odzval na ta naša
               pričakovanja. V nasprotnem primeru sem pa pripravljen verjeti samo to, kar je bilo
               izrečeno danes na odboru, da nekateri pač nimajo resnih namenov in da lahko to
               deklaracijo uvrstimo tudi na naslednjo sejo ali pa na katerokoli drugo, ki bo prišla
               na vrsto kadarkoli v prihodnje.</p>
               <p>Kriza se v Iraku zaostruje. Zato se mi zdi primerno, da se odzivamo takrat, ko so
               stvari aktualne, ne pa kasneje. Ob tem sem prepričan, da je veliko državljank in
               državljanov v naši državi, ki jih ta stvar zares vznemirja. Zato se mi zdi primerno,
               da slišijo tudi naše stališče do tega. Hvala lepa.</p>
            </sp>
            <sp xml:id="SDZ3-Redna-24-2003-03-25.sp82">

               <speaker>PODPREDSEDNIK VALENTIN POHOREC:</speaker>

               <p>Hvala za dodatna pojasnila. Točka je na dnevnem redu kot 22.a točka. Namenjena je za
               obravnavo v četrtek, s tem da predlagamo, da jo obravnavamo danes.</p>
               <p>Ta predlog bom dal zdaj na glasovanje. Ni razprave o tem. Zdaj bomo glasovali samo o
               proceduralnem predlogu. Samo trenutek, da glasovalna naprava prične delovati. Sklep
               ne bo sprejet, če mu bo nasprotovala več kot tretjina navzočih poslancev.</p>
            </sp>
            <sp xml:id="SDZ3-Redna-24-2003-03-25.sp83">

               <speaker>JOŽEF ŠKOLČ:</speaker>

               <p>Gospod predsedujoči, ali mi je dovoljeno kot predlagatelju nastopiti?</p>
            </sp>
            <sp xml:id="SDZ3-Redna-24-2003-03-25.sp84">

               <speaker>PODPREDSEDNIK VALENTIN POHOREC:</speaker>

               <p>To je proceduralni predlog. Potem bomo prešli na točko dnevnega reda.</p>
            </sp>
            <sp xml:id="SDZ3-Redna-24-2003-03-25.sp85">

               <speaker>JOŽEF ŠKOLČ:</speaker>

               <p>Gospod predsedujoči, predsednik odbora je naredil nekaj, kar kljub vsemu ni običajno.
               Mi smo sprejeli dnevni red. Imeli smo sejo odbora. Če bi vse tako teklo, kot je
               načrtoval predsednik odbora, potem bi imeli danes zvečer še predvidoma sejo odbora,
               pa mogoče še kakšen drug dan. Del ljudi, ki je pripravljen spremljati to sejo in to
               točko ter pri tem sodelovati, pač v današnjem dnevu ne bo mogel sodelovati.
               Pogovarjal sem se tudi s predstavniki vlade. Menim, da ni primerno, da se o tem, da
               nadaljujemo s tako pomembno točko,odloča na tak način, ampak kvečjemu jutri na
               začetku zasedanja. Hvala lepa.</p>
            </sp>
            <sp xml:id="SDZ3-Redna-24-2003-03-25.sp86">

               <speaker>PODPREDSEDNIK VALENTIN POHOREC:</speaker>

               <p>Hvala. Predlog je podan, o tem boste odločali in o tem bomo zdaj glasovali.
               Glasujemo! Samo 42 vas je glasovalo, zato bomo glasovanje ponovili. Bodimo pozorni!
               Glasovali bomo še enkrat. Glasovalna naprava je nekoliko zatajila na začetku.</p>
               <p>Glasujemo drugič. Navzočih je 54, za je glasovalo 30, proti 12.</p>
               <p><stage xml:id="SDZ3-Redna-24-2003-03-25.stage20">(Za je glasovalo 30.)</stage> <stage xml:id="SDZ3-Redna-24-2003-03-25.stage21">(Proti 12.)</stage></p>
               <p>Ugotavljam, da je sklep sprejet in točko 22 bomo uvrstili na konec današnje seje, po
               opravljenih glasovanjih o predhodnih točkah.</p>
               <p>V tej zvezi bi dal takoj še eno obvestilo. Ob 17.00 uri danes bi se naj sestal odbor
               za gospodarstvo na svoji seji. Z ozirom na to, da bo seja državnega zbora še trajala,
               predsednik odbora za gospodarstvo gospod Feri Horvat sporoča, da bo seja prestavljena
               na jutri ob 9. uri, in sicer v sejni sobi 212. Hvala lepa za sprejem tega obvestila.</p>
               <p>In sedaj nadaljujemo z delom. Glasovanja. Prehajamo na prekinjeno <title xml:id="SDZ3-Redna-24-2003-03-25.title6">1. TOČKO
                  DNEVNEGA REDA - VPRAŠANJA POSLANK IN POSLANCEV.</title>
               </p>
               <p>Poslanec Jože Tanko je predlagal sklep, ki se glasi: Državni zbor bo na naslednji
               redni seji opravil razpravo o odgovoru ministrice za kulturo, gospe Andreje Rihtar,
               na poslansko vprašanje Jožeta Tanka o zagotovitvi neodvisnosti medijev v državni
               lasti. Ta predlog dajem na glasovanje. Obrazložitev glasu. Jožef Jerovšek.</p>
            </sp>
            <sp xml:id="SDZ3-Redna-24-2003-03-25.sp87">

               <speaker>JOŽEF JEROVŠEK:</speaker>

               <p>Hvala lepa. Gospod predsedujoči, spoštovane kolegice in kolegi! Ker kolega Tanka
               danes ni tukaj, moram v imenu Socialdemokratske stranke sporočiti, da bomo glasovali
               o tem, da se o tej zadevi opravi razprava, ker je bil odgovor ministrice za kulturo
               nezadosten. Kolega Tanko je odprl izredno pomembne dileme in vprašanja o obveščenosti
               naših državljanov, naše javnosti, tudi o dogajanju tukaj v državnem zboru in o tem,
               kako se pritiska na novinarje, pod kakšnim pritiskom lastnikov, raznih svetov in
               uredništev so novinarji. Mi popolnoma podpiramo novinarje in se zavedamo, da so
               novinarji v veliki večini zavezani in pripravljeni objektivno poročati, so pa soočeni
               z včasih neverjetnimi pritiski.</p>
               <p>Takšni pritiski se najbolj plastično pravzaprav za javnost prikažejo v tem, kot je
               navedel kolega Tanko, ko je neka novinarka o zadevi sporočila sporočilo na telefon
               kolegu Anderliču. To je kolega Tanko tudi navedel.</p>
               <p>Ministrica se pravzaprav niti z besedo ni dotaknila tega, na kakšen način misli
               zagotoviti vlada, da bodo slovenski državljani obveščeni recimo o dogajanju v
               parlamentu, bodo vsaj podobno, kot so lahko obveščeni v velikem delu Slovenije o
               dogajanjih v hrvaškem državnem zboru, ki ga lahko, oziroma v hrvaškem saboru, ki ga
               lahko gledajo preko slovenskega ...<stage xml:id="SDZ3-Redna-24-2003-03-25.stage22">/Nerazumljivo/</stage>... omrežja.</p>
               <p>To je seveda nezaslišano, da ni ministrica pokazala interesa, da bi resno odgovorila
               tudi na to, na kakšen način misli vlada zagotoviti dejansko neodvisnost javnih
               medijev, in da bodo razni nadzorni sveti, sveti javnih zavodov sestavljeni tudi
               neodvisno, da bodo imeli takšno programsko politiko v javnih zavodih, da bodo
               novinarji dejansko lahko poročali in pisali, osvobojeni pritiskov, ki so jim sedaj
               podvrženi. Mislim, da je treba, kot sem že rekel, zelo resno razpravo o tem odpreti
               in jo izvesti na naslednji seji. Upamo, da bodo to razpravo naši državljani lahko
               gledali ob pomoči prenosov, kar je ena od osnovnih zahtev za demokratizacijo naših
               medijev in tudi demokratizacijo nasploh v Sloveniji. Hvala lepa.</p>
            </sp>
            <sp xml:id="SDZ3-Redna-24-2003-03-25.sp88">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na glasovanje. Glasujemo o predlogu sklepa. Navzočih nas je 71, za
               je glasovalo 26, proti 43.</p>
               <p><stage xml:id="SDZ3-Redna-24-2003-03-25.stage23">(Za je glasovalo 26.)</stage> <stage xml:id="SDZ3-Redna-24-2003-03-25.stage24">(Proti 43.)</stage></p>
               <p>Sklep ni sprejet.</p>
               <p>Naprava ne dela. Ali zdaj dela? Lahko ponovimo? Prosim, še enkrat bomo glasovali.
               Glasujemo. Navzočih nas je 73, za je glasovalo 27, proti 43.</p>
               <p><stage xml:id="SDZ3-Redna-24-2003-03-25.stage25">(Za je glasovalo 27.)</stage> <stage xml:id="SDZ3-Redna-24-2003-03-25.stage26">(Proti 43.)</stage></p>
               <p>Sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ3-Redna-24-2003-03-25.title7">2. TOČKO DNEVNEGA REDA -</title> na prekinjeno <title xml:id="SDZ3-Redna-24-2003-03-25.title8">DRUGO OBRAVNAVO PREDLOGA SPREMEMB IN DOPOLNITEV POSLOVNIKA O PARLAMENTARNI PREISKAVI.</title>
               </p>
               <p>V skladu s tretjim odstavkom 2. člena poslovnika državnega zbora bosta amandmaja
               sprejeta, če bosta zanju glasovali dve tretjini navzočih poslancev.</p>
               <p>Prehajamo na odločanje o vloženih amandmajih. Glasovali bomo o členu 2. in amandmaju
               poslanske skupine Nove Slovenije k temu členu. Prosim za pozornost. Glasujemo.
               Navzočih nas je 72, za je glasovalo 30, proti 36.</p>
               <p><stage xml:id="SDZ3-Redna-24-2003-03-25.stage27">(Za je glasovalo 30.)</stage> <stage xml:id="SDZ3-Redna-24-2003-03-25.stage28">(Proti 36.)</stage></p>
               <p>Sklep oziroma amandma ni dobil podpore.</p>
               <p>Glasujemo o drugem amandmaju k 2. členu, prav tako poslanske skupine Nove Slovenije.
               Glasujemo. Navzočih nas je 72, za je glasovalo 26, proti 41.</p>
               <p><stage xml:id="SDZ3-Redna-24-2003-03-25.stage29">(Za je glasovalo 26.)</stage> <stage xml:id="SDZ3-Redna-24-2003-03-25.stage30">(Proti 41.)</stage></p>
               <p>Tudi ta amandma ni dobil podpore.</p>
               <p>Ker k predlogu poslovnika ni bil sprejet noben amandma, bo zbor v skladu s 139.
               členom poslovnika tretjo obravnavo predloga poslovnika opravil v četrtek, 27. marca
               2003, po končani zadnji točki dnevnega reda te seje. S tem prekinjam to točko
               dnevnega reda.</p>
               <p>Nadaljujemo s prekinjeno <title xml:id="SDZ3-Redna-24-2003-03-25.title9">3. TOČKO DNEVNEGA REDA - DRUGA OBRAVNAVA PREDLOGA
                  ZAKONA O NEPREMIČNINSKEM POSLOVANJU.</title>
               </p>
               <p>Prehajamo na odločanje o vloženih amandmajih. Prehajamo na odločanje o 5. členu in
               treh amandmajih k 5. členu. Prvi amandma poslanska skupina SDS, drugi amandma
               poslanski klub LDS in poslanski skupini Združene liste in SLS ter tretji amandma
               poslanskea skupine Nove Slovenije. Po vrsti, tako, bom dal na glasovanje.</p>
               <p>Glasujemo o amandmaju pod točko 1. Navzočih 65. Za je glasovalo 23, proti 39.</p>
               <p><stage xml:id="SDZ3-Redna-24-2003-03-25.stage31">(Za je glasovalo 23.)</stage> <stage xml:id="SDZ3-Redna-24-2003-03-25.stage32">(Proti 39.)</stage></p>
               <p>Ugotavljam, da amandma ni dobil podpore.</p>
               <p>Na glasovanje dajem amandma pod točko 2. Glasujemo o amandmaju pod točko 2. Navzočih
               59. Za je glasovalo 53, 2 proti.</p>
               <p><stage xml:id="SDZ3-Redna-24-2003-03-25.stage33">(Za je glasovalo 53.)</stage> <stage xml:id="SDZ3-Redna-24-2003-03-25.stage34">(Proti 2.)</stage></p>
               <p>Ugotavljam, da je amandma sprejet.</p>
               <p>Glasujemo še o amandmaju pod točko 3. Glasujemo. Navzočih 66. Za je glasovalo 23,
               proti 43.</p>
               <p><stage xml:id="SDZ3-Redna-24-2003-03-25.stage35">(Za je glasovalo 23.)</stage> <stage xml:id="SDZ3-Redna-24-2003-03-25.stage36">(Proti 43.)</stage></p>
               <p>Ugotavljam, da amandma ni dobil podpore.</p>
               <p>K 6. členu sta vložena dva amandmaja, prvi je poslanske skupine Nove Slovenije in
               prav tako drugi amandma je tudi vložila poslanska skupina Nove Slovenije. Ta dva
               amandmaja bom dal na glasovanje. Najprej amandma pod točko 1. Kolega Alojz Sok,
               obrazložitev glasu.</p>
            </sp>
            <sp xml:id="SDZ3-Redna-24-2003-03-25.sp89">

               <speaker>ALOJZ SOK:</speaker>

               <p>Hvala za besedo, gospod predsedujoči. Spoštovane kolegice poslanke in poslanci! Mi
               smo vložili dva amandmaja k 6. členu tega zakona, in sicer iz preprostega razloga, da
               bi izboljšali ta 6. člen, ki se nam, tako kot je zapisan, zdi popolnoma
               nesprejemljiv. Če pogledate drugi odstavek 6. člena, ta govori, da lahko pristojni
               minister vsako leto za posamezno koledarsko leto spremeni zavarovalno vsoto iz prvega
               odstavka. Mislimo, da je takšna rešitev v zakonu v nasprotju z ustavo. Zakon ne more
               dopuščati, da minister vsako leto arbitrarno spreminja neki registrirani družbi, ki
               opravlja nepremičninsko poslovanje, da ji vsako leto spreminja neke pogoje. Se pravi,
               s tem lahko minister vpliva na poslovanje posameznih družb.</p>
               <p>Zato smo vložili ta dva amandmaja in meni je pravzaprav zelo žal, da se tako
               predlagatelj kot tudi vladajoča koalicija ni nekoliko bolj, bi rekel, odločila in
               podrobneje obravnavala tega zakona v parlamentu, kajti delovno telo je nekatere naše
               amandmaje sprejelo, nekaterih pa ne. Zato predlagamo, da ta dva amandmaja podprete in
               s tem v bistvu popravimo 6. člen tega zakona. Res je nedopustno, da bi minister lahko
               vsako leto po svoji volji spreminjal zavarovalne premije nepremičninskim družbam.
               Hvala lepa.</p>
            </sp>
            <sp xml:id="SDZ3-Redna-24-2003-03-25.sp90">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj bomo glasovali. Obrazložitev glasu, kolega Podobnik.</p>
            </sp>
            <sp xml:id="SDZ3-Redna-24-2003-03-25.sp91">

               <speaker>JANEZ PODOBNIK:</speaker>

               <p>Hvala lepa. Samo v okviru instrumenta obrazložitve glasu lahko povem, da je 6. člen,
               ki govori o odgovornosti za škodo in zavarovalni odgovornosti, dober člen. Ta vsebina
               je nova vsebina, do sedaj zakon tega sploh ni določal. Če bi bila danes dopoldne
               razprava, bi lahko v razpravi utemeljili, zakaj ne moremo podpreti vašega amandmaja.
               Vendar je bilo že na seji delovnega telesa, kjer je bil enak amandma v proceduri,
               tako s strani predstavnikovvlade kot nekaterih drugih povedano, da gre za napačno
               razumevanje, kakšna je tu odgovornost, v tem primeru bi bila ministra. Gre za napačno
               razumevanje. Sam sem se dosti ukvarjal s tem zakonom in tudi s to določbo.
               Posvetovali smo se z ljudmi, ki se ukvarjajo z zavarovanjem odgovornosti za škodo in
               so odsvetovali podporo takemu amandmaju. Sam ga ne bom podprl.</p>
            </sp>
            <sp xml:id="SDZ3-Redna-24-2003-03-25.sp92">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na glasovanje.</p>
               <p>Glasujemo o amandmaju pod točko 1. Navzočih 71, za je glasovalo 24, proti 47.</p>
               <p><stage xml:id="SDZ3-Redna-24-2003-03-25.stage37">(Za je glasovalo 24.)</stage> <stage xml:id="SDZ3-Redna-24-2003-03-25.stage38">(Proti 47.)</stage></p>
               <p>Ugotavljam, da amandma ni dobil podpore.</p>
               <p>Glasujemo še o amandmaju pod točko 2. Navzočih 68, za je glasovalo 20, proti 46.</p>
               <p><stage xml:id="SDZ3-Redna-24-2003-03-25.stage39">(Za je glasovalo 20.)</stage> <stage xml:id="SDZ3-Redna-24-2003-03-25.stage40">(Proti 46.)</stage></p>
               <p>Ugotavljam, da tudi ta amandma ni dobil podpore.</p>
               <p>Prehajamo na člen 8 in amandma poslanske skupine Nove Slovenije k temu členu. Kolega
               Sok ima besedo. Pred tem bi želel na nekaj opozoriti. O tem smo imeli javno razpravo
               - da ne bi danes instituta obrazložitve glasu spremenili v razpravo, ki je prej niste
               želeli opraviti. Kljub temu vam dajem zdaj besedo, vendar prosim samo za obrazložitev
               glasu.</p>
            </sp>
            <sp xml:id="SDZ3-Redna-24-2003-03-25.sp93">

               <speaker>ALOJZ SOK:</speaker>

               <p>Hvala lepa. Mislim, gospod predsedujoči, da je vaša pripomba bila neumestna, kajti
               kot podpredsednik parlamenta vendarle veste, da imajo poslanci pravico obrazložiti
               svoj glas. Jaz ne mislim narediti nič drugega, kot obrazložiti svoj glas, vendar se
               boste morali v tej veliki koaliciji zmeniti, kako boste vodili seje parlamenta, ali
               pa tako kot je včeraj gospa predsedujoča jemala besedo nam poslancem iz opozicije,
               ali pakot počnete vi danes, ko nam prav tako kratite pravico, ki nam jo daje
               poslovnik.</p>
               <p>Če dovolite, bi rad obrazložil, da predlagamo da se med pogoje v 8. členu tudi zapiše
               aktivno obvladati slovenski jezik. Odločno bom glasoval za ta amandma, kajti konec
               koncev nas Evropska unija, in tukaj nas je včeraj tudi predsednik Evropskega
               parlamenta opozoril na to, da moramo Slovenci sami poskrbeti za svoj materin jezik,
               se pravi za slovenščino, in ne vem, zakaj bi temu nasprotovali. Mislim, da bo tukaj
               več poslancev,ki bodo ta amandma podprli. Tudi razpravo gospe Silve Černugelj sem
               razumel v tej smeri, da bi želela podpreti ta amandma, če bi predlagatelji že v
               dopoldanski razpravi bili tukaj prisotni. Hvala lepa.</p>
            </sp>
            <sp xml:id="SDZ3-Redna-24-2003-03-25.sp94">

               <speaker>PODPREDSEDNIK VALENTIN POHOREC:</speaker>

               <p>Hvala. Zmago Jelinčič, obrazložitev glasu.</p>
            </sp>
            <sp xml:id="SDZ3-Redna-24-2003-03-25.sp95">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Jaz se strinjam z gospodom Sokom, ki pravi, da je
               potrebno vstaviti ta dostavek o slovenskem jeziku oziroma o aktivnem znanju
               slovenskega jezika v ta člen zakona. Brez slovenskega jezika ne bo tudi slovenskega
               nepremičninskega trga. In slovenski jezik je še tisto malo, kar nam je ostalo, kjer
               bomo obdržali svojo integriteto, svojo kulturo in pa svojo nacionalno bit. Vem, da bi
               marsikdo tudi iz tegale našega okroglega prostora, ki mu nekateri pravijo cirkus,
               kajti štirioglatih cirkusov ni, so pa okrogli, tudi tukaj bi marsikdo bil za to, da
               se pozabi slovenski jezik. Vendar pa mislim, da je to ena od redkih prilik, kjer bomo
               lahko izpričali svojo slovensko bit in pa skrb, da slovenski jezik in slovenski narod
               ne potoneta v evropskem loncu. Zato bom glasoval za ta amandma.</p>
            </sp>
            <sp xml:id="SDZ3-Redna-24-2003-03-25.sp96">

               <speaker>PODPREDSEDNIK VALENTIN POHOREC:</speaker>

               <p>Hvala. Še kolega Janez Podobnik.</p>
            </sp>
            <sp xml:id="SDZ3-Redna-24-2003-03-25.sp97">

               <speaker>JANEZ PODOBNIK:</speaker>

               <p>Hvala. 8. člen govori o tujih fizičnih osebah. Zakaj ne bom podprl tega amandmaja?
               Zato, ker sem se pozanimal. Tudi na seji delovnega telesa smo se o tem pogovarjali,
               da krovni zakon, če smem temu tako reči, to je zakon, jaz ga sedaj nimam pred seboj,
               mislim, da se imenuje zakon o varstvu potrošnikov, točno določa, kakšne so dolžnosti.
               Tam je točno zapisano, kdo in na kakšen način mora obvladati slovenski jezik, torej
               krovni zakon to določa. Zato je bilo že na seji delovnega telesa rečeno, da je taka
               določba za ta zakon nepotrebna. Hvala lepa.</p>
            </sp>
            <sp xml:id="SDZ3-Redna-24-2003-03-25.sp98">

               <speaker>PODPREDSEDNIK VALENTIN POHOREC:</speaker>

               <p>Hvala. Janez Drobnič, obrazložitev glasu.</p>
            </sp>
            <sp xml:id="SDZ3-Redna-24-2003-03-25.sp99">

               <speaker>MAG. JANEZ DROBNIČ:</speaker>

               <p>Hvala lepa. Čisto na kratko bi rad rekel tole. Če bomo svojo identiteto pa svojo
               kulturo zapravili, jo bomo po lastni malomarnosti, ne zaradi vključevanja v Evropsko
               unijo. Predvsem, kako bomo znali sami tenkočutno in odločno narediti prave korake. In
               to je že en tak preizkus. Kadarkoli bo to, nihče nam ne bo zameril, kajti tudi drugi
               v Evropski uniji ali v ostalih državah enako pričakujejo od svoje lastne kulture, da
               se jo spoštuje. To bom podprl, ker to pomeni za majhen narod potrebno zaščito. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp100">

               <speaker>PODPREDSEDNIK VALENTIN POHOREC:</speaker>

               <p>Hvala. Jožef Jerovšek.</p>
            </sp>
            <sp xml:id="SDZ3-Redna-24-2003-03-25.sp101">

               <speaker>JOŽEF JEROVŠEK:</speaker>

               <p>Hvala lepa. Tudi sam bom podprl sprejem tega amandmaja. Ne morem pa sprejeti
               tolmačenja, da v tem zakonu ni potrebno tega navajati. Mislim, da se za takimi
               predlogi skrivajo tudi interesi, ki so na trgu nepremičnin prisotni. Sam pa menim, da
               tudi na tem področju tisti, ki se gredo tovrstno trgovanje, morajo obvladati
               slovenski jezik. Pred leti, ko smo dobili samostojnodržavo, smo jasno določili, da
               ljudje, ki občujejo z državljani, morajo opraviti pravzaprav nek preizkus iz znanja
               slovenskega jezika, sedaj pa se zaradi različnih materialnih interesov skuša ta
               določba v številnih zakonih na številnih področjih negirati.Tudi predsednik
               evropskega parlamenta Pat Cox nas je včeraj lepo spodbudil k varovanju svojega jezika
               in svoje identitete. Mislim, da bi bil vsak izgovor, da to morda ne bi bilo v skladu
               z evropskimi normami, na tem mestu odveč in neprimeren. Mislim, da je koristno, tudi
               zaradi reda na trgu z nepremičninami, da določilo o znanju slovenskega jezika ostane.
               Hvala lepa.</p>
            </sp>
            <sp xml:id="SDZ3-Redna-24-2003-03-25.sp102">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj še Marija Tisovic.</p>
            </sp>
            <sp xml:id="SDZ3-Redna-24-2003-03-25.sp103">

               <speaker>MARIJA ANA TISOVIC:</speaker>

               <p>Hvala za besedo. Menim, da je treba podpreti ta amandma tudi zaradi tega, ker je tudi
               v tem zakonu omenjena slovenščina kot državni jezik. Nič ni hudega, če je samo
               aktivno znanje napisano, ker je v zakonu o potrošništvu, ki, pravite, da je krovni
               zakon, točno določeno, koliko tega znanja je potrebnega. Vendar je tu povsem
               pravilno, da je določeno aktivno znanje slovenskega jezika. Zato bom glasovala za.
               Hvala lepa.</p>
            </sp>
            <sp xml:id="SDZ3-Redna-24-2003-03-25.sp104">

               <speaker>PODPREDSEDNIK VALENTIN POHOREC:</speaker>

               <p>Hvala vam. Še kolega Kelemina.</p>
            </sp>
            <sp xml:id="SDZ3-Redna-24-2003-03-25.sp105">

               <speaker>BRANKO KELEMINA:</speaker>

               <p>Hvala lepa. Rad bi samo spoštovanim kolegicam in kolegom pojasnil, da - kar je tudi
               gospod Podobnik povedal - zakon o potrošniku ne piše o nepremičninah, nepremičnine
               niso potrošniško blago. To je čisto nek specifičen produkt, ki se izmenjuje med
               posameznimi akterji, in ni potrošniško blago. Tudi mislim, da ne glede na to, da tudi
               v ustavi piše, da je v Sloveniji uradni jezik slovenščina, da še marsikje piše, da se
               posluje v uradnem jeziku, slovenskem jeziku v Sloveniji, mislim, da bi bilo v tem
               zakonu to pametno napisati, ker velikokrat - zdaj, če mislite, da podvajamo kake
               stvari, je zmotno - ker velikokrat podvajamo zadeve, ki so že napisane v drugih
               zakonih, pa jih potem še v druge zakone ponovno pišemo, zaradi specifike nekega
               zakona. Enako smo naredili maloprej pri zakonu o poslovniku o parlamentarni
               preiskavi, kjer pišemo neke brezvezne stvari, ki sploh niso potrebne. Recimo, posebej
               smo morali zapisati, da ima vsak poslanec pravico dostopa do vseh dokumentov
               preiskovalne komisije. Pa to je ustavna kategorija vsakega poslanca in poslanke. To
               ni potrebno posebej pisati.</p>
               <p>Tudi zakon o poslancih piše, če ga poznate, kakršenkoli že je, da imajo poslanci
               pravico do vseh dokumentov. Tu piše. Mi smo pa še enkrat napisali v poslovniku o
               parlamentarni preiskavi, da imajo zdaj poslanci pravico do dokumentov iz preiskave,
               čeprav gre za neko specifiko. Drži, da gre. Vedno se izgovarjamo na nekaj, na krovni
               zakon, na krovne dokumente, kot je ustava, drugi zakoni. Mislim, da ne bi bilo odveč,
               če tudi tukaj napišemo, da je potrebno upoštevati, da se ti dokumenti pišejo v
               slovenskem jeziku. Hvala lepa.</p>
            </sp>
            <sp xml:id="SDZ3-Redna-24-2003-03-25.sp106">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod Pavle Rupar.</p>
            </sp>
            <sp xml:id="SDZ3-Redna-24-2003-03-25.sp107">

               <speaker>PAVEL RUPAR:</speaker>

               <p>Hvala lepa. Odlična tema za pogovor. Znanje slovenskega jezika se mi zdi pogoj za
               vsako delo, za vsako obliko življenja v tej državi. Glede na to, da se gremo zavedne
               Slovence, vsaj tisti, ki smo tukaj, pričakujem, da boste tudi ostali naredili tako
               kot jaz in glasovali za amandma. Prepričan pa sem, da če bi bil zdaj direkten prenos
               na kateremkoli televizijskem kanalu ali programu v Sloveniji, da ga tu ni junaka, ki
               bi rekel: "Jaz pa ne bom glasoval za ta amandma, ker je slovenski jezik že nekje
               napisan v tistem in tistem aktu." To je pa zame sramota, da se na to zgovarjamo. Če
               je milijonkrat napisano, da je potrebno znati slovenski jezik, je še premalo. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp108">

               <speaker>PODPREDSEDNIK VALENTIN POHOREC:</speaker>

               <p>Hvala. Izčrpali smo obrazložitve glasu. Na podlagi drugega odstavka 73. člena
               poslovnika zahteva poslanska skupina Slovenske ljudske stranke 5 minut odmora za
               pripravo na svojo odločitev. Torej 5 minut odmora. Ob 17.07 minut nadaljujemo z
               odločanjem.</p>
               <stage xml:id="SDZ3-Redna-24-2003-03-25.stage41">(Seja je bila prekinjena ob 17.04 uri in se je nadaljevala ob 17.08 uri.)</stage>
            </sp>
            <sp xml:id="SDZ3-Redna-24-2003-03-25.sp109">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi, prosim, da posedete na svoja mesta. Nadaljujemo z delom. Prešli
               bomo na glasovanje o amandmaju k 8. členu. Poslanska skupina SLS je zahtevala 5
               minut, ki je poteklo. Vodji poslanske skupine dajem besedo.</p>
            </sp>
            <sp xml:id="SDZ3-Redna-24-2003-03-25.sp110">

               <speaker>JANEZ PODOBNIK:</speaker>

               <p>Hvala, podpredsednik, za besedo. Hvala tudi, da ste nam omogočili ta kratek posvet.
               V tem času smo pridobili veljavni zakon o varstvu potrošnikov in ta v 2. členu in
               prvem odstavku govori, citiram: "S potrošniki je podjetje dolžno poslovati v
               slovenskem jeziku in pri tem v pisnih sporočilih uporabljati celotno ime svoje firme
               in sedež." Ta določba nas bo tudi vodila pri odločanju o predlaganem amandmaju. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp111">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na glasovanje. Glasujemo! Navzočih nas je 65. Za je glasovalo 29,
               proti 30.</p>
               <p><stage xml:id="SDZ3-Redna-24-2003-03-25.stage42">(Za je glasovalo 29.)</stage> <stage xml:id="SDZ3-Redna-24-2003-03-25.stage43">(Proti 30.)</stage></p>
               <p>Ugotavljam, da amandma ni sprejet.</p>
               <p>Prehajamo na 9. člen in amandma poslanskega kluba LDS, poslanskih skupin Združene
               liste in SLS k 9. členu. Prosim za pozornost. Glasujemo. Navzočih nas je 63. Za je
               glasovalo 54, proti 3.</p>
               <p><stage xml:id="SDZ3-Redna-24-2003-03-25.stage44">(Za je glasovalo 54.)</stage> <stage xml:id="SDZ3-Redna-24-2003-03-25.stage45">(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na 12. člen in amandma istih poslanskih skupin k temu členu. Glasujemo!
               Navzočih nas je 57. Za je glasovalo 52, proti 1.</p>
               <p><stage xml:id="SDZ3-Redna-24-2003-03-25.stage46">(Za je glasovalo 52.)</stage> <stage xml:id="SDZ3-Redna-24-2003-03-25.stage47">(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo k členu 22 in amandmaju poslanskih skupin LDS, Združene liste in SLS k
               temu členu. Glasujemo! Navzočih 56. Za je glasovalo 46, proti 5.</p>
               <p><stage xml:id="SDZ3-Redna-24-2003-03-25.stage48">(Za je glasovalo 46.)</stage> <stage xml:id="SDZ3-Redna-24-2003-03-25.stage49">(Proti 5.)</stage></p>
               <p>Ugotavljam, da amandma je sprejet.</p>
               <p>Prehajamo k 23. členu in dvema amandmajema k temu členu. Prvega so vložili poslanski
               klub LDS in poslanska skupina Združene liste ter Ljudska stranka, drugega pa
               poslanska skupina Nove Slovenije. Najprej o točki 1 poslanskih skupin LDS, Združene
               liste in SLS. Glasujemo! Navzočih 56. Za je glasovalo 48, 2 proti.</p>
               <p><stage xml:id="SDZ3-Redna-24-2003-03-25.stage50">(Za je glasovalo 48.)</stage> <stage xml:id="SDZ3-Redna-24-2003-03-25.stage51">(Proti 2.)</stage></p>
               <p>Ugotavljam, da je amandma sprejet.</p>
               <p>In še amandma pod točko 2. Glasujemo. Navzočih nas je 67, za je glasovalo 24, proti
               38.</p>
               <p><stage xml:id="SDZ3-Redna-24-2003-03-25.stage52">(Za je glasovalo 24.)</stage> <stage xml:id="SDZ3-Redna-24-2003-03-25.stage53">(Proti 38.)</stage></p>
               <p>Amandma ni sprejet.</p>
               <p>Prehajamo k členu 33 in dvema amandmajema k temu členu. Oba sta vložena s strani
               poslanske skupine Nove Slovenije. Kolega Alojz Sok obrazložitev glasu k 1.
               amandmaju.</p>
            </sp>
            <sp xml:id="SDZ3-Redna-24-2003-03-25.sp112">

               <speaker>ALOJZ SOK:</speaker>

               <p>Hvala lepa. Če predsedujoči dovoli, bom kar k obema amandmajema podal obrazložitev.
               Jaz mislim, da bi bilo potrebno ta dva amandmaja podpreti, kajti večkrat smo že
               opozarjali, da se mi odločamo v naši zakonih za kazni, ki so previsoke, glede na naš,
               bi rekel, ekonomski položaj v tej državi. Glejte, kazen do 30 milijonov slovenskih
               tolarjev za to, da če neko ne sestavi dobro pogodbe, če ne izpolni nekega majhnega
               predpisa iz tega zakona, je očitno tako visoka, da na koncu seveda ne deluje vzgojno,
               ampak uničujoče. 30 milijonov kazni, seveda je tu razpon, od 3 pa do 30 milijonov, je
               lahko za neko manjše nepremičninsko podjetje uničujoča kazen. Zato bi se morali
               nekoliko bolj zavedati, kaj to dejansko pomeni. Mi predlagamo, da se te kazni
               znižajo, da skozi kaznovalno politiko ne ustvarjamo na tem področju monopola, ker
               tudi to se da. Skozi visoke kazni se da ustvariti monopol na tem področju. Zato
               predlagam, da ta dva amandmaja podprete in tudi sam bom glasoval za ta dva amandmaja.
               Hvala lepa.</p>
            </sp>
            <sp xml:id="SDZ3-Redna-24-2003-03-25.sp113">

               <speaker>PODPREDSEDNIK VALENTIN POHOREC:</speaker>

               <p>Hvala. Lahko zdaj glasujemo? Najprej amandma številka ena. Glasujemo. Navzočih nas je
               72, za je glasovalo 28, proti 39.</p>
               <p><stage xml:id="SDZ3-Redna-24-2003-03-25.stage54">(Za je glasovalo 28.)</stage> <stage xml:id="SDZ3-Redna-24-2003-03-25.stage55">(Proti 39.)</stage></p>
               <p>Amandma pod številko ena ni sprejet.</p>
               <p>In še amandma pod številko dve. Glasujemo. Navzočih nas je 68, za je glasovalo 26,
               proti 39.</p>
               <p><stage xml:id="SDZ3-Redna-24-2003-03-25.stage56">(Za je glasovalo 26.)</stage> <stage xml:id="SDZ3-Redna-24-2003-03-25.stage57">(Proti 39.)</stage></p>
               <p>Amandma pod številko 2 ni sprejet.</p>
               <p>K členu 36 so vloženi trije amandmaji s strani poslanske skupine Nove Slovenije.
               Najprej bom dal na glasovanje amandma pod točko ena. Glasujemo. Navzočih nas je 69,
               za je glasovalo 23, proti 43.</p>
               <p><stage xml:id="SDZ3-Redna-24-2003-03-25.stage58">(Za je glasovalo 23.)</stage> <stage xml:id="SDZ3-Redna-24-2003-03-25.stage59">(Proti 43.)</stage></p>
               <p>Amandma ni sprejet.</p>
               <p>Na glasovanje dajem amandma pod številko 2. Glasujemo. Navzočih 69, za je glasovalo
               20, proti 46.</p>
               <p><stage xml:id="SDZ3-Redna-24-2003-03-25.stage60">(Za je glasovalo 20.)</stage> <stage xml:id="SDZ3-Redna-24-2003-03-25.stage61">(Proti 46.)</stage></p>
               <p>Ugotavljam, da amandma pod številko 2 ni sprejet.</p>
               <p>Glasujemo še o amandmaju pod številko 3. Navzočih 69, za je glasovalo 21, proti
               42.</p>
               <p><stage xml:id="SDZ3-Redna-24-2003-03-25.stage62">(Za je glasovalo 21.)</stage> <stage xml:id="SDZ3-Redna-24-2003-03-25.stage63">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na člen 37 in amandma poslanske skupine Nove Slovenije k temu členu.
               Glasujemo. Navzočih 75, za je glasovalo 29, proti 44.</p>
               <p><stage xml:id="SDZ3-Redna-24-2003-03-25.stage64">(Za je glasovalo 29.)</stage> <stage xml:id="SDZ3-Redna-24-2003-03-25.stage65">(Proti 44.)</stage></p>
               <p>Ugotavljam, da amandma ni sprejet.</p>
               <p>Odločati moramo še o 37.a členu in amandmaju poslanskih skupin LDS, Združene liste
               in SLS.</p>
               <p>Amandma dajem na glasovanje. Glasujemo. Navzočih 62, za je glasovalo 52, proti
               6.</p>
               <p><stage xml:id="SDZ3-Redna-24-2003-03-25.stage66">(Za je glasovalo 52.)</stage> <stage xml:id="SDZ3-Redna-24-2003-03-25.stage67">(Proti 6.)</stage></p>
               <p>Ugotavljam, da je amandma sprejet.</p>
               <p>Ugotavljam, da so bili sprejeti amandmaji k več kot desetini členov, zato bo zbor
               tretjo obravnavo predloga zakona opravil na naslednji seji.</p>
               <p>Na podlagi tretjega odstavka 137. člena poslovnika predlagam zboru, da sprejme še
               naslednji sklep: "Predlog zakona za tretjo obravnavo pripravi vlada Republike
               Slovenije."</p>
               <p>Predlog sklepa dajem na glasovanje. Prekinjam glasovanje. Obrazložitev glasu, Zmago
               Jelinčič Plemeniti.</p>
            </sp>
            <sp xml:id="SDZ3-Redna-24-2003-03-25.sp114">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Predlagal bi vladi, da navkljub vsemu razmisli o
               tem, da uvede slovenski jezik v ta zakon. Kot mi je znano, je na nepremičninskem trgu
               približno prek 60% neslovenskih firm oziroma ljudi, predvsem s Hrvaškega, ki se
               ukvarjajo z nepremičninami. Mislim, da je treba zavarovati slovensko državo tudi na
               ta način, da če že imajo tu svoje firme, naj govorijo vsaj v slovenskem jeziku.
               Apeliral bi na vlado, da vendarle razmisli, da je tu Slovenija. Naj se spomni tistih
               začetnih let, 90. let, ko smo se borili za samostojnost in neodvisnost in ko je
               slovenska beseda nekaj pomenila,naj je ne zapravi na tak lahek način.</p>
            </sp>
            <sp xml:id="SDZ3-Redna-24-2003-03-25.sp115">

               <speaker>PODPREDSEDNIK VALENTIN POHOREC:</speaker>

               <p>Glasujemo. Glasujemo o predlogu sklepa. Navzočih 61, za je glasovalo 55, nihče
               proti.</p>
               <p><stage xml:id="SDZ3-Redna-24-2003-03-25.stage68">(Za je glasovalo 55.)</stage> <stage xml:id="SDZ3-Redna-24-2003-03-25.stage69">(Nihče proti.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Prehajam na <title xml:id="SDZ3-Redna-24-2003-03-25.title10">4. TOČKO DNEVNEGA REDA - DRUGA OBRAVNAVA PREDLOGA ZAKONA O MATIČNEM
                  REGISTRU.</title> Prehajamo na odločanje o vloženih amandmajih k členu 25, 28 in 29.
               Najprej bomo glasovali o amandmaju prvopodpisanega Dušana Vučka in skupine poslancev
               k členu 25.</p>
               <p>Glasujemo. Navzočih 55, za je glasovalo 48, proti eden.</p>
               <p><stage xml:id="SDZ3-Redna-24-2003-03-25.stage70">(Za je glasovalo 55.)</stage> <stage xml:id="SDZ3-Redna-24-2003-03-25.stage71">(Proti 1.)</stage></p>
               <p>Ugotavljam, da je amandma sprejet.</p>
               <p>Dušan Vučko je vložil amandma skupaj s poslanci tudi k 28. členu. Amandma je
               vsebinsko povezan z naslednjim amandmajem. Če ne bo sprejet, je amandma k 29. členu
               istega predlagatelja brezpredmeten. O amandmaju k členu 28 bomo glasovali. Glasujemo.
               Navzočih 57, za je glasovalo 51, proti eden.</p>
               <p><stage xml:id="SDZ3-Redna-24-2003-03-25.stage72">(Za je glasovalo 51.)</stage> <stage xml:id="SDZ3-Redna-24-2003-03-25.stage73">(Proti 1.)</stage></p>
               <p>Amandma je sprejet.</p>
               <p>Sedaj imamo še amandma k členu 29 istega predlagatelja. Glasujemo. Navzočih 51, za
               je glasovalo 48, nihče proti.</p>
               <p><stage xml:id="SDZ3-Redna-24-2003-03-25.stage74">(Za je glasovalo 48.)</stage> <stage xml:id="SDZ3-Redna-24-2003-03-25.stage75">(Nihče proti.)</stage></p>
               <p>Amandma je sprejet.</p>
               <p>S tem smo končali glasovanje o amandmajih. Ker so bili v drugi obravnavi sprejeti
               amandmaji k manj kot desetini členov dopolnjenega predloga zakona, predlagatelj
               zakona predlaga, da zbor na podlagi prvega odstavka 138. člena poslovnika še na tej
               seji opravi tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot ena tretjina poslancev. Ta predlog sklepa dajem na glasovanje.
               Glasujemo. Navzočih 65, za je glasovalo 48, proti 15.</p>
               <p><stage xml:id="SDZ3-Redna-24-2003-03-25.stage76">(Za je glasovalo 48.)</stage> 8proti 15.)</p>
               <p>Sklep je sprejet. Ugotavljam torej, da je predlagani sklep sprejet. Državni zbor bo
               tretjo obravnavo predloga zakona opravil v četrtek, 27. marca 2003, po končani zadnji
               točki dnevnega reda te seje. Službe zbora bodo pripravile pregled, v katerem bodo
               vključeni sprejeti amandmaji in členi h katerim so bili amandmaji sprejeti. Amandmaje
               k tem členom lahko kvalificirani predlagatelji vložijo do začetka tretje obravnave
               predloga zakona na seji zbora. S tem prekinjam to točko dnevnega reda.</p>
               <p>Prehajam na <title xml:id="SDZ3-Redna-24-2003-03-25.title11">5. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O POPRAVI KRIVIC, druga obravnava.</title>
               </p>
               <p>Nadaljujemo torej z drugo obravnavo, torej odločanjem o vloženih amandmajih.</p>
               <p>K členu 1 je poslanska skupina Nove Slovenije vložila amandma, ki je vsebinsko
               povezan z naslednjim amandmajem k členu 2. Če ne bo sprejet prvi amandma, torej k
               členu 1, je tudi drugi amandma brezpredmeten. O amandmaju k členu 1 bomo odločali.
               Obrazložitev glasu, kolega Drobnič.</p>
            </sp>
            <sp xml:id="SDZ3-Redna-24-2003-03-25.sp116">

               <speaker>MAG. JANEZ DROBNIČ:</speaker>

               <p>Jaz bom glasoval za predlog amandmaja, ki je logičen, smiseln. Zakaj bi omejevali
               vlaganje zahtevkov za pravice z nekim časom. Na to nas je opozorilo že ustavno
               sodišče in je reklo, ali postaviti razumen rok ali pa pustiti odprto. Tako kot to
               velja za zakon o žrtvah vojnega nasilja. Ne vem, zakaj tukaj omejiti na tak nerazumen
               rok. Če ima nekdo možnost vlaganja, potem naj ima možnost vlaganja, dokler to seveda
               ni izčrpano. Mi smo postavili nek rok, ki način tudi ustavno pobudo zajema. Zato bom
               glasoval za tak predlog.</p>
            </sp>
            <sp xml:id="SDZ3-Redna-24-2003-03-25.sp117">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Sok.</p>
            </sp>
            <sp xml:id="SDZ3-Redna-24-2003-03-25.sp118">

               <speaker>ALOJZ SOK:</speaker>

               <p>Hvala lepa. Tudi sam bom podprl ta amandma iz preprostega razloga, ker krivica
               dejansko obstaja vse do takrat, dokler ni popravljena. Najboljše bi seveda bilo, da
               bi ta zakon ostal odprt brez roka. Ker pa drugače ni možno, kot amandmirati, se mi
               zdi smiselno ta amandma podpreti in vsaj rok podaljšati do leta 2010. Hvala lepa.</p>
            </sp>
            <sp xml:id="SDZ3-Redna-24-2003-03-25.sp119">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj prehajamo na odločanje. Glasujemo o amandmaju k členu 1. Navzočih nas je
               71. Za je glasovalo 26, proti 40.</p>
               <p><stage xml:id="SDZ3-Redna-24-2003-03-25.stage77">(Za je glasovalo 26.)</stage> <stage xml:id="SDZ3-Redna-24-2003-03-25.stage78">(Proti 40.)</stage></p>
               <p>Ugotavljam, da amandma ni sprejet.</p>
               <p>Zato je tudi amandma k 2. členu postal brezpredmeten. Ugotavljam torej, da v drugi
               obravnavi ni bil sprejet noben amandma, zato ga v tretji obravnavi ni možno vlagati.
               Na podlagi petega odstavka 140. člena sprašujem zakonodajno-pravno službo in vlado,
               če je zakon neusklajen. Ker amandmajev ni bilo, torej ne more biti neusklajen. Gospod
               Jenull pravi, da zakon ni neusklajen. Zato prehajamo na odločanje o zakonu v celoti.
               Prosim za pozornost. Prekinjam glasovanje. Kolega mag. Drobnič, obrazložitev
               glasu.</p>
            </sp>
            <sp xml:id="SDZ3-Redna-24-2003-03-25.sp120">

               <speaker>MAG. JANEZ DROBNIČ:</speaker>

               <p>Hvala lepa za besedo. Ta zakon o popravi krivic je bil večkrat opravljen. Očitno je,
               da je bil že v začetku napačno zasnovan. Če ga pogledamo, še vedno ima vsaj dve
               sporni določbi. To je, da tisti, ki so bili oproščeni krivde, torej so pridobili
               status žrtve teh krivic, so še vedno vpisani. Torej ni zakonske podlage za brisanje
               obsodbe iz kazenske evidence. Še vedno so v kazenski evidenci, čeprav so pripoznani
               kot žrtve.</p>
               <p>In drugo, da so določila glede upravičencev do odškodnine še vedno nejasna. Na to
               tudi opozarja komisija za popravo krivic. Mislim, da je tudi gospod Jaša Zlobec v
               zvezi s tem naslovil vprašanje, na kakšen način se to opredeljuje. Ta zakon je bil
               namenoma tako speljan s strani vlade, omejen po skrajšanem postopku, da se te določbe
               ne bi uredile. Mislim, da to ni dostojno. Glede na to bom jaz glasoval proti takemu
               zakonu, ker ni dostojen, da nosi takšno ime. Ni vreden tega. Hvala lepa.</p>
            </sp>
            <sp xml:id="SDZ3-Redna-24-2003-03-25.sp121">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na glasovanje o zakonu v celoti. Glasujemo. Navzočih nas je 62. Za
               je glasovalo 51, proti 7.</p>
               <p><stage xml:id="SDZ3-Redna-24-2003-03-25.stage79">(Za je glasovalo 51.)</stage> <stage xml:id="SDZ3-Redna-24-2003-03-25.stage80">(Proti 7.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ3-Redna-24-2003-03-25.title12">PREKINJENO 6. TOČKO DNEVNEGA REDA - OBRAVNAVA PREDLOGA ZAKONA O DOPOLNITVI
               ZAKONA O ORGANIZACIJI IN FINANCIRANJU VZGOJE IN IZOBRAŽEVANJA, skrajšani
               postopek.</title>
               </p>
               <p>Smo v drugi obravnavi. K 1. členu je vložen amandma poslanskih skupin
               Socialdemokratov in Nove Slovenije. O tem amandmaju bomo odločali. Obrazložitev
               glasu, Ana Marija Tisovic.</p>
            </sp>
            <sp xml:id="SDZ3-Redna-24-2003-03-25.sp122">

               <speaker>ANA MARIJA TISOVIC:</speaker>

               <p>Hvala lepa za besedo. Dovolite mi, da obrazložim glas. Sem poslanka s podeželja,
               zato mi je problematika podeželskih študentov, dijakov in njihovih družin mogoče malo
               bolj blizu kot pa tistim, ki živite v mestu.</p>
               <p>Na dva načina bi lahko rešili zadevo, da bi ti dijaki in študenti imeli enake
               možnosti študirati, kot jih imajo v mestih. Prvi način je ta, da čimbolj razporedimo
               mrežo šol enakomerno po Sloveniji. Drugi način je pa ta, da omogočimo čim večjemu
               številu dijakov, da se lahko vozijo v šolo. V marsikateri družini na podeželju, kjer
               je standard že tako nižji od mestnega, si ne morejo privoščiti, da bi šolali otroke.
               Zato bom podprla ta amandma, ki upošteva tudi število šolajočih otrok v drugem kraju.
               Hvala lepa.</p>
            </sp>
            <sp xml:id="SDZ3-Redna-24-2003-03-25.sp123">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na odločanje. Prosim za pozornost! Glasujemo. Navzočih je 70 poslank
               in poslancev, za je glasovalo 26, proti 42.</p>
               <p><stage xml:id="SDZ3-Redna-24-2003-03-25.stage81">(Za je glasovalo 26.)</stage> <stage xml:id="SDZ3-Redna-24-2003-03-25.stage82">(Proti 42.)</stage></p>
               <p>Ugotavljam, da amandma ni sprejet.</p>
               <p>S tem smo končali glasovanje o amandmajih v okviru druge obravnave predloga zakona
               oziroma skrajšanega postopka.</p>
               <p>Prehajamo na <title xml:id="SDZ3-Redna-24-2003-03-25.title13">tretjo obravnavo</title> predloga zakona v okviru skrajšanega
               postopka.</p>
               <p>Ker k dopolnjenemu predlogu zakona ni bilo sprejetih amandmajev, v tretji obravnavi
               amandmajev ni možno vlagati, zato prehajamo na odločanje o zakonu v celoti.
               Obrazložitev glasu, kolega Janez Podobnik.</p>
            </sp>
            <sp xml:id="SDZ3-Redna-24-2003-03-25.sp124">

               <speaker>JANEZ PODOBNIK:</speaker>

               <p>Kolegice in kolegi! Zakon bom podprl. V 1.a členu piše: "Minister, pristojen za
               šolstvo izda v roku 30 dni od uveljavitve tega zakona podzakonski akt, s katerim
               določi postopek in kriterije za subvencioniranje prevozov iz prejšnjega člena."
               Prejšnji člen pa govori tudi o odvisnosti od socialnega položaja. Zakon bom podprl v
               pričakovanju, da ko bo minister pisal podzakonski akt, da bo v socialni položaj vštel
               tudi večje število upravičencev v družini, se pravi, če se istočasno šola več otrok
               iz ene družine, je to pomemben socialni kriterij, na podlagi katerega se bo odločalo
               o kriterijih. Zato bom zakon podprl.</p>
            </sp>
            <sp xml:id="SDZ3-Redna-24-2003-03-25.sp125">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod Cukjati.</p>
            </sp>
            <sp xml:id="SDZ3-Redna-24-2003-03-25.sp126">

               <speaker>FRANCE CUKJATI:</speaker>

               <p>Hvala za besedo. Glasoval bom za zakon, čeprav z grenkobo. Zastavljen je bil zelo
               dobro, zastavljen je bil pravično, tako da bi resnično tisti, ki so oddaljeni in ki
               živijo v težjih razmerah, imeli dostop do našega izobraževalnega sistema vsaj
               približno tako dobro kot otroci, ki živijo v mestnih ali primestnih središčih.
               Zamišljeno je bilo tako, da bi država vsaj malo spoštovala tisto svojo opredelitev,
               da je v mladih in v izobraževanju bodočnost našega naroda in razvoja, v upanju, da bo
               to doseženo, vendar žal, kot sem rekel, z grenkobo ugotavljamo, da se ponavlja tisti
               stari scenarij, da vladajoča koalicija sicer pri tako tehtnih vprašanjih ne reče "smo
               proti", ampak predlog tako izmaliči, tako razcefra, tako zminimalizira, da pravica
               ostane napisana, vendar pravica tako, da ne bodo tem otrokom praktično nikoli
               povrnjeni stroški za prevoz ali pa bodo v izredno majhni vsoti. Bom podprl, v upanju,
               da bomo kmalu lahko vložili spremembo tega zakona in bomo bolj pravično gledali na
               otroke.</p>
            </sp>
            <sp xml:id="SDZ3-Redna-24-2003-03-25.sp127">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Drobnič.</p>
            </sp>
            <sp xml:id="SDZ3-Redna-24-2003-03-25.sp128">

               <speaker>MAG. JANEZ DROBNIČ:</speaker>

               <p>Zakon je pred nami, da ga sprejemamo. Od tiste osnovne verzije je seveda ostalo čisto
               nekaj drugega. Jaz bi opozoril na to, da bo zakon izvedbeno nemogoč. Dijaki bodo
               letali z različnimi papirji, od dohodka, od potrdila o oddaljenosti, o družini,
               plačah, ne vem, kaj še vse, kilometrih... To bo na koncu vprašanje, kaj bo prineslo.
               Vendar pravica do šolanja je tista ključna, pri čemer bi pa lahko kvečjemu osnovni
               kriterij, socialni, nekoliko uravnotežil ali pa niveliral. Samo to bi bilo možno
               upoštevati, sicer je nemogoče to, boste videli. Pri izvedbi bo nastalo kup problemov
               in zakon ne bo imel pravega učinka. Iz dobre in plemenite ideje bo prišlo ven
               skrpucalo. Ampak kljub temu nekaj bo učinka, zato bom glasoval za to, da je vsaj
               nekaj.</p>
            </sp>
            <sp xml:id="SDZ3-Redna-24-2003-03-25.sp129">

               <speaker>PODPREDSEDNIK VALENTIN POHOREC:</speaker>

               <p>Hvala. Rudolf Moge.</p>
            </sp>
            <sp xml:id="SDZ3-Redna-24-2003-03-25.sp130">

               <speaker>RUDOLF MOGE:</speaker>

               <p>Hvala lepa. Samo modreci vejo, da končne novce ni mogoče urediti. Če bi imeli množico
               neskončnega denarja, potem bi zagotovo lahko ta zakon sprejeli v obliki, kot je bil
               vložen, dokler pa nimamo niti za plače učiteljem dovolj, niti za investicije,
               vključno od zdravstva do šolstva pa do ostalega, je treba ta skopa sredstva razdeliti
               tistim ki jih zares potrebujejo. Meni se ne zdi pravičen model, da bi nekdo, ko
               denarja primanjkuje, dobil denar za otroka, ima pa sam boljšo plačo, kot jo imajo
               poslanci in drugi, in se mi zdi zato pravičen model le tak model, ki upošteva
               socialne kriterije v stanju, v katerem smo. Mislim, da smo se glede tega poenotili
               tako na odboru za kulturo, mladino, znanost in šport, saj nihče rešitvam ni
               nasprotoval. Zaradi tega se mi zdi, da smo kljub temu, da na videz izgledamo zelo
               sprti, prisluhnili tudi s strani pozicije opoziciji, sprejeli, njihove argumente,
               zakon izboljšali, kolikor se je pač izboljšati dalo. To, kar je pred nami, bo
               zagotovo prineslo za najbolj revne sloje tudi večjo možnost šolanja, posebej otrok s
               podeželja.</p>
               <p>Zaradi tega bom jaz ta zakon podprl. Če bi pa imeli denarja na pretek, ampak to je
               zopet zdaj vprašanje, bi pa zagotovo, in sem prepričan, da vsi poslanci tega
               državnega zbora, pritisnili na tipko, da bi vsem otrokom, ki potrebujejo denar za
               šolanje, dodelili tako subvencijo, ki bi 100% krila te šolske prevoze.</p>
            </sp>
            <sp xml:id="SDZ3-Redna-24-2003-03-25.sp131">

               <speaker>PODPREDSEDNIK VALENTIN POHOREC:</speaker>

               <p>Hvala. Dr. Andrej Bajuk.</p>
            </sp>
            <sp xml:id="SDZ3-Redna-24-2003-03-25.sp132">

               <speaker>DR. ANDREJ BAJUK:</speaker>

               <p>Hvala, gospod predsednik. Glasoval bom za ta zakon, čeprav se dobro zavedam, da to,
               kar je od njega ostalo, če ga primerjamo s prvotnim originalnim predlogom, je
               dejansko zelo malo, vendar tudi to malo je potrebno predvsem za naše podeželje. V
               mojem volilnem okraju poznam še, koliko takšnih situacij, kjer očitno enakost
               možnosti je res prazna beseda. Takšen pristop, kakor je bil v tem originalnem
               predlogu,bi bil tudi pozitiven korak k boljšemu razvoju našega podeželja, bolj
               enakomernemu razvoju in boljšemu življenju za vse naše ljudi. Poslušam pa z velikim
               zanimanjem predloge in pa skrbi predstavnikov velike koalicije, ki jih skrbi, kaj se
               dogaja z našimi sredstvi. Ne vidim pa enakega pristopa, ko se kupujejo zbankrotirane
               banke, ko opozicija predlaga, naj pride enkrat za vselej do pravega nadzora tam, kjer
               je potrebno. Takrat vas pa ni. Ko pa pride trenutek, da je treba naše ljudi podpreti,
               takrat se pa spomnite, da imamo težave v naših javnih financah. In mi naj bomo učeča
               se družba. Kje pa! V Ljubljani, v Mariboru pa v nekaj mestih. To je vse, kar je
               ostalo od vašega govorjenja. Hvala lepa.</p>
            </sp>
            <sp xml:id="SDZ3-Redna-24-2003-03-25.sp133">

               <speaker>PODPREDSEDNIK VALENTIN POHOREC:</speaker>

               <p>Maksimiljan Lavrinc, obrazložitev glasu.</p>
            </sp>
            <sp xml:id="SDZ3-Redna-24-2003-03-25.sp134">

               <speaker>MAKSIMILJAN LAVRINC:</speaker>

               <p>Hvala lepa, gospod predsedujoči za besedo. Po teh visokoletečih besedah seveda se
               človek vpraša, v čem je pravzaprav razlika med dikcijo, ki je bila predlagana s
               strani poslanskih skupin Nove Slovenije in pa Socialdemokratske stranke, in med
               dikcijo, ki jo imamo pred seboj in jo bomo sedaj potrdili. Jaz je ne vidim v ničemer
               drugem, razen v tem, da je ta dikcija, ki je sedaj v zakonu, boljša, širša, ta pa
               ožja, ker postavlja nek kriterij, ki je za moje pojme popolnoma nepomemben.</p>
               <p>V tem državnem zboru smo sprejemali že take norosti, prav na podlagi tistih predlogov
               s tiste strani, kot so, denimo: dodatek za velike družine. Moja družina, Kopačeva
               družina in Ropova družina letos dobi 50 jurjev. Zakaj? Zato, ker imamo velike
               družine. Poslušajte, če imamo v ustavi zapisano, da smo tudi socialna država, je
               treba to socialno noto vgrajevati pravzaprav povsod. In še mnogo norosti je bilo.
               Imeli smo, recimo, oprostitev davka za velike družine. Gospodje so kupovali
               mercedeze, pozabilose pa je takrat, recimo, na kombije, za tiste družine, ki so imele
               pet in več otrok. Lepo vas prosim, gospodje! Bodite resni, preberite, kaj sploh v
               zakonu piše in seveda v takem primeru benevolentno pritisnete sedaj za, in ste lahko
               zelo, zelo zadovoljni</p>
            </sp>
            <sp xml:id="SDZ3-Redna-24-2003-03-25.sp135">

               <speaker>PODPREDSEDNIK VALENTIN POHOREC:</speaker>

               <p>Hvala. Marko Diaci. Doktor Brejc.</p>
            </sp>
            <sp xml:id="SDZ3-Redna-24-2003-03-25.sp136">

               <speaker>DR. MIHA BREJC:</speaker>

               <p>Jaz bi res prosil, gospod podpredsednik, da bi vsaj vi upoštevali poslovnik in ne bi
               dovolili razprave, je obrazložitev glasu, in bi opomnili gospoda Lavrinca, da kadar
               svetuje drugim, naj si kaj preberejo, naj sam prebere poslovnik.</p>
            </sp>
            <sp xml:id="SDZ3-Redna-24-2003-03-25.sp137">

               <speaker>PODPREDSEDNIK VALENTIN POHOREC:</speaker>

               <p>Hvala. Marko Diaci.</p>
            </sp>
            <sp xml:id="SDZ3-Redna-24-2003-03-25.sp138">

               <speaker>MARKO DIACI:</speaker>

               <p>Hvala za besedo. Jaz bom zakon podprl, ravno tako kot sem podprl tudi tale amandma.
               Važen je cilj. Cilj je, da se izboljšajo pogoji dijakov in študentov na podeželju.
               Razprave okoli sredstev pa se mi zdijo smešne. Zakaj? Odločili smo se za članstvo v
               zvezi Nato. Po mojem mnenju bomo imeli več stroškov s tem, po drugih mnenjih bomo
               imeli manj stroškov s tem. In če prevladuje to mnenje v zvezi z manj stroškov, smo
               tako ali tako na nek način privarčevali dovolj denarja, da ga lahko namenimo za te
               zadeve še več, ne pa manj. Hvala.</p>
            </sp>
            <sp xml:id="SDZ3-Redna-24-2003-03-25.sp139">

               <speaker>PODPREDSEDNIK VALENTIN POHOREC:</speaker>

               <p>Hvala. Še Alojz Sok.</p>
            </sp>
            <sp xml:id="SDZ3-Redna-24-2003-03-25.sp140">

               <speaker>ALOJZ SOK:</speaker>

               <p>Hvala lepa. Jaz bom sicer tako kot moji poslanski kolegi zakon podprl, čeprav ravno
               tako ugotavljam, da je na koncu ta zakon postal zmaličen in ne odigrava tiste prvotne
               zamisli. Prvotna zamisel pa, kot sem jo sam razumel, je bila v tem, da se nekako
               podeželje izenači z mestnim okoljem. Kakor hitro mi v zakon zapišemo takšne
               kriterije, kot so bili na odboru sprejeti, potem seveda ti kriteriji veljajo samo za
               nekatere. Vsekakor ne veljajo za tiste, ki imajo ustrezno šolo na dosegu roke. In
               tudi sam ne morem pristajati na ta kriterij, da v Sloveniji nimamo dovolj denarja za
               takšne in podobne predloge, ko pa na drugi strani lahko kupujemo vladne avione, ko si
               lahko nekateri v Elanu razdelijo preko milijarde denarja in tako naprej. Dokler bodo
               zadeve tako tekle v tej državi, do takrat me tudi gospod Moge s svojim razmišljanjem
               ne bo mogel prepričati. Morali pa bi nujno v tej državi nekaj narediti, da bi
               izboljšali podobo na področju natalitete slovenskega naroda, če hočemo v Evropski
               uniji, kamor vstopamo, preživeti. To se mi pravzaprav zdi velik problem. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp141">

               <speaker>PODPREDSEDNIK VALENTIN POHOREC:</speaker>

               <p>Hvala. Še Ana Marija Tisovic.</p>
            </sp>
            <sp xml:id="SDZ3-Redna-24-2003-03-25.sp142">

               <speaker>ANA MARIJA TISOVIC:</speaker>

               <p>Hvala lepa za besedo. Podprla bom ta zakon, čeprav se mi zdi, da ni tak, kot bi si
               ga želela. Vendar me še nekaj skrbi. Skrbijo me podzakonski akti, kako bodo ti
               upravičenci lahko pravično prišli do tega oziroma z najmanj problemov. Glede na to,
               da imamo danes računalniško vodeno vse stvari, bi po mojem lahko to birokracijo
               zminimalizirali in tako čim večjemu številu omogočili, da res po pravici dobi tisto,
               ker gre za to, da ne bo prišlo do razslojevanja. Hvala lepa.</p>
            </sp>
            <sp xml:id="SDZ3-Redna-24-2003-03-25.sp143">

               <speaker>PODPREDSEDNIK VALENTIN POHOREC:</speaker>

               <p>Hvala. Še Jožef Kavtičnik.</p>
            </sp>
            <sp xml:id="SDZ3-Redna-24-2003-03-25.sp144">

               <speaker>JOŽEF KAVTIČNIK:</speaker>

               <p>Hvala lepa za besedo. Tudi sam bom zakon podprl in sem vesel, da smo našli toliko
               zrelosti in toliko energije ter tudi moči, da smo tem ljudem oziroma tem dijakom,
               učencem in seveda tudi študentom namenili v danem trenutku toliko sredstev, kot smo
               jih lahko iz proračuna, da bomo lahko vsem omogočili, da bodo imeli podobne, vsaj
               enakovredne pogoje za šolanje.</p>
               <p>Seveda se pa zavedam, tako kot se zavedamo vsi, da življenje ni idealno in tudi
               idealnih zakonov ni. V danem trenutku smo našli toliko modrosti in toliko znanja, da
               smo pripravili tak zakon, kot sem že dejal, da bomo omogočili tistim učencem, ki
               nimajo zadostnih sredstev, pogoje za enakovredno šolanje.</p>
            </sp>
            <sp xml:id="SDZ3-Redna-24-2003-03-25.sp145">

               <speaker>PODPREDSEDNIK VALENTIN POHOREC:</speaker>

               <p>Hvala. Še Franc Sušnik.</p>
            </sp>
            <sp xml:id="SDZ3-Redna-24-2003-03-25.sp146">

               <speaker>FRANC SUŠNIK:</speaker>

               <p>Hvala lepa. Tudi sam bom podprl ta zakon, čeprav prinaša samo minimum tistega, kar
               je bilo v osnovnem zakonskem predlogu. Je pa vsekakor zanimivo, da se pri
               vsakokratnih reševanjih problematike spremembe tega zakona oziroma problematike
               sofinanciranja prevozov dijakov in študentov v šolo še kako odrazi odnos tega
               državnega zbora do tako razglašene in razmigane politike skladnega regionalnega
               razvoja. Že kar samo po sebi je razumljivo, da za vse, kar se tiče skladnega
               regionalnega razvoja, ni nikoli dovolj oziroma zadosti denarja. To se kaže tako v
               zakonu o skladnem regionalnem razvoju, ki ga izvajamo komaj 5 do 10%, kot se kaže v
               odnosu do občin, do financiranja občin s podeželja, to se kaže še v vseh ostalih
               primerih, ki se nanašajo na podeželje in na razvoj podeželja.</p>
               <p>Poglejte, obstaja tudi bojazen, da se bo nekaj prihranilo, ker če se bomo s takim
               tempom še naprej lotevali reševanja te problematike, se nam bo generacija
               upravičencev, potencialnih koristnikov, razpolovila in na tak način, verjamem, da bo
               dosežen prihranek. Mislim pa, da je na preizkusu tudi še eno načelo, in sicer tako
               poudarjeno načelo učeče družbe. S takim odnosom do tega smo daleč od učeče družbe.
               Hvala.</p>
            </sp>
            <sp xml:id="SDZ3-Redna-24-2003-03-25.sp147">

               <speaker>PODPREDSEDNIK VALENTIN POHOREC:</speaker>

               <p>Hvala. Še mag. Potrata.</p>
            </sp>
            <sp xml:id="SDZ3-Redna-24-2003-03-25.sp148">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Zakonsko besedilo bom podprla, zaradi tega,
               ker je, tako kot smo ga zdaj sprejeli, vendar vanj vključeno tisto, o čemer smo
               govorili - da morajo biti za razdeljevanje sredstev vgrajeni tudi kriteriji. Zavedam
               pa se, da subvencioniranje prevozov vajencev, dijakov in študentov višjih šol ni
               edini način ali edina pot, kako pomagati do pravičnejše porazdelitve dostopnosti
               šolanja. Zato se mi zdi bistvenega pomena, da hkrati s temi ukrepi sprejemamo tudi
               ukrepe, ki posegajo v mrežo šol in s pogostejšim odpiranjem novih oddelkov srednjih
               šol omogočajo, da se tudi otroci z območij, kjer doslej srednjih šol ni bilo <stage xml:id="SDZ3-Redna-24-2003-03-25.stage83">(mislim
               zlasti na gimnazije)</stage>, imajo možnost šolati se čim bliže svojemu stalnemu bivališču.
               Hvala.</p>
            </sp>
            <sp xml:id="SDZ3-Redna-24-2003-03-25.sp149">

               <speaker>PODPREDSEDNIK VALENTIN POHOREC:</speaker>

               <p>Hvala. Še Ljubo Germič.</p>
            </sp>
            <sp xml:id="SDZ3-Redna-24-2003-03-25.sp150">

               <speaker>LJUBO GERMIČ:</speaker>

               <p>Hvala lepa za besedo. Tudi sam bom podprl zakon, kajti menim, da je skozi razpravo na
               odboru bilo besedilo zakona izboljšano. Zakaj menim tako? Torej, z odredbo, ki jo je
               sprejela vlada, je bilo sedaj financiranih 17% šolskih prevozov enotno, za vse
               vajence in dijake, in se mi zdi, da tudi ko govorimo o skladnem regionalnem razvoju
               in govorimo o razvoju podeželja, ko govorimo o tem, da je tam manj priložnosti, se mi
               zdi s pomembnega vidika upoštevati te kriterije potem tudi v pravilniku, ki ga
               nadgradimo, pri čemer določimo maksimalno stopnjo podpore. Hkrati bi želel povedati,
               da ko smo govorili o vsebini tega zakona, smo govorili predvsem s stališča
               zagotavljanja kvalitete izobraževanja. Ni samo kvaliteta izobraževanja izguba časa na
               dolgih prevozih na poti v šolo in iz šole, ampak pomeni vgrajevanje različnih
               kriterijev, ki smo jih tudi dogradili v besedilu zakona, tisto osnovo, kjer bomo
               lahko uresničevali to, o čemer danes govorimo tudi iz različnih političnih strank. In
               se mi zdi, da smo hkrati vgradili oba cilja. To pomeni, zagotavljamo kvaliteto
               izobraževanja šolajoče mladine, torej vajencev, dijakov in študentov višjih šol,
               hkrati pa vgradili tudi kriterije in postopke, na kakšen način bomo ta sredstva lahko
               tudi delili. Ob tem bi pa tudi opozoril, da je bilo v preteklih letih vgrajeno za
               izboljšanje socialnega statusa dijakov veliko, tako na šolski prehrani kot
               zagotavljanju učbeniških skladov, tako da se mi zdi, da postopno gradimo tudi s temi
               ukrepi subvencij šolskih prevozov izboljšanje stanja srednješolski mladini. Hvala
               lepa.</p>
            </sp>
            <sp xml:id="SDZ3-Redna-24-2003-03-25.sp151">

               <speaker>PODPREDSEDNIK VALENTIN POHOREC:</speaker>

               <p>Hvala. Še Franc Pukšič.</p>
            </sp>
            <sp xml:id="SDZ3-Redna-24-2003-03-25.sp152">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Predlog spremembe zakona bom podprl. Dejstvo pa je,
               da toliko truda in besed, kot jih nekateri izražajo ob sprejemanju posamične
               zakonodaje, ki se nanaša na prebivalstvo, v tem primeru na najmlajši rod na
               demografsko ogroženih območjih, je pravzaprav brez veze, ker do sedaj v tem
               parlamentu sprejeta zakonodaja ni prinesla niti najmanjšega možnega, ne napredka,
               popravljanja možnosti razvoja na demografsko ogroženih območjih. Zelo v kratkem boste
               lahko ugotovili, da za ta območja pravzaprav ne boste rabili skrbeti, ker se prav na
               teh območjih - to kažejo vsi rezultati, vsi statistični rezultati - povečuje število
               tistih prebivalcev, ki so starejši oziroma najstarejši. To se je pokazalo tudi v
               nedeljona udeležbi na obeh referendumih, s katerih območij je bila udeležba
               najmanjša. Vendar je treba ta presek analize narediti s prebivalstvom, s strukturo
               prebivalstva, ki na tem območju živi, in tega se je treba zavedati. Če bi ta država
               spoštovala to, kar se je v ustavi zapisalo, da je socialna in pravna država, potem
               takšnih anomalij ne bi bilo, kot so milijardna izplačila na eni strani, raznim
               Elanovcem, TV-jem in, ne vem, SIB banki in tako dalje, kjer se pa velik del tega
               denarja pripravlja na zunanjih tujih računih za nova lastninjenja ali pa vodenje
               volilnih kampanj. Tako to vendar ne gre, ampak žal nepravnost te države pelje v tej
               smeri.</p>
            </sp>
            <sp xml:id="SDZ3-Redna-24-2003-03-25.sp153">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajam na glasovanje. Glasujemo o zakonu v celoti. Navzočih nas je 70. Za
               je glasovalo 69, proti nihče.</p>
               <p><stage xml:id="SDZ3-Redna-24-2003-03-25.stage84">(Za je glasovalo 69.)</stage> <stage xml:id="SDZ3-Redna-24-2003-03-25.stage85">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem točko dnevnega reda.</p>
               <p>Prehajam na <title xml:id="SDZ3-Redna-24-2003-03-25.title14">22.A TOČKO DNEVNEGA REDA - OBRAVNAVA PREDLOGA DEKLARACIJE DRŽAVNEGA
                  ZBORA V ZVEZI Z IRAŠKO KRIZO.</title>
               </p>
               <p>Predlog deklaracije je v obravnavo zboru predložil poslanec Jožef Školč, ki mu dajem
               besedo za dopolnilno obrazložitev predlagane deklaracije. Gospod Školč, imate besedo.
               Proceduralno? Prosim, kolega Anderlič.</p>
            </sp>
            <sp xml:id="SDZ3-Redna-24-2003-03-25.sp154">

               <speaker>ANTON ANDERLIČ:</speaker>

               <p>Glede na to, da prej niste dovolili razprave oziroma podati predloga pred
               glasovanjem o spremembi dnevnega reda, kar je po poslovniku mogoče in dovoljeno,
               potem seveda sedaj v imenu skupine prosim za 20 minut odmora, preden to točko zares
               začnemo.</p>
            </sp>
            <sp xml:id="SDZ3-Redna-24-2003-03-25.sp155">

               <speaker>PODPREDSEDNIK VALENTIN POHOREC:</speaker>

               <p>20 minut, če sem prav razumel? <stage xml:id="SDZ3-Redna-24-2003-03-25.stage86">(Da.)</stage> To se pravi, ob 18.13 nadaljujemo s sejo, s tem
               da je poslanska skupina zahtevala 20 minut odmora pred razpravo.</p>
               <stage xml:id="SDZ3-Redna-24-2003-03-25.stage87">(Seja je bila prekinjena ob 17.55 uri in se je nadaljevala ob 18.34 uri.)</stage>
            </sp>
            <sp xml:id="SDZ3-Redna-24-2003-03-25.sp156">

               <speaker>PODPREDSEDNIK VALENTIN POHOREC:</speaker>

               <p>Prosim kolegice in kolege, da pridejo v dvorano, ker bomo nadaljevali z delom.</p>
               <p>Nadaljujemo z delom. Kolega Tone Anderlič je zahteval 20-minutni odmor, ki pa je bil
               malo daljši. Imate kakšno sporočilo s tega odmora?</p>
            </sp>
            <sp xml:id="SDZ3-Redna-24-2003-03-25.sp157">

               <speaker>ANTON ANDERLIČ:</speaker>

               <p>Opravičujem se vsem tistim, ki so prišli v dvorano v času, ko je bilo napovedano
               nadaljevanje, pa se je zavleklo. Očitno je, da ni dobra manira, da se v zadnjem
               trenutku prestavljajo točke, ker so stvari pričakovane v nekem drugem terminu in se
               ljudje pripravljajo temu primerno, to velja verjetno tudi za druge skupine. Zato smo
               rabili nekaj več časa, da se posvetujemo, ne o tem, ali je mogoče nadaljevati ali ne,
               ampak o tem, kako pravzaprav to točko zaključiti. Po našem mnenju je sedaj možno
               nadaljevati in bomo pač sodelovali v diskusiji in sprejemanju odločitev. Hvala lepa.
           </p>
            </sp>
            <sp xml:id="SDZ3-Redna-24-2003-03-25.sp158">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem predlagatelju deklaracije, gospodu Jožefu Školču.</p>
            </sp>
            <sp xml:id="SDZ3-Redna-24-2003-03-25.sp159">

               <speaker>JOŽEF ŠKOLČ:</speaker>

               <p>Hvala lepa. Spoštovani kolegi! Ne vem, če je dobro, da se te stvari pravzaprav delajo
               tako, na vrat na nos, glede na to, da imamo predvidljive dnevne rede in glede na to,
               da se ljudje pripravljajo na to, in glede na to, da mogoče komu, ki se mu zdaj mudi,
               niti ni bilo do tega, da pridemo do nekega stališča, povezanega z iraško vojno. Ampak
               to v tem trenutku ni tako pomembno, kot je pomembno, da imamo tekst, ki, kot smo
               govorili na odboru in imate v poročilu, nesporno izraža nestrinjanje z vojaškim
               napadom na Irak brez mandata Združenih narodov ali, kot je zdaj zapisano, brez, če se
               ne motim, podpore Združenih narodov.</p>
               <p>Marsikdo je razočaran, ker se je tehtalo med različnimi besedami, ki izražajo to
               nestrinjanje. Sam ne bi imel težav sprejeti, bom rekel, tudi bolj težke besede na tej
               lestvici, ki se uporablja v tovrstnih dokumentih in ki gre od zaskrbljenosti in
               začudenja in obžalovanja, pa če hočete obsojanja do ogorčenja in še bi se dobile
               nianse.</p>
               <p>Tisto, kar je važno je to, da ta tekst za razliko od drugih idej, ki so se tudi
               valjale po teh prostorih, pove, da se v državnem zboru ne strinjamo s to vojno. Od tu
               naprej so meni razumljive nianse, ki so bile izrečene na odboru in ki bodo, verjetno,
               izrečene tudi v tej razpravi.</p>
               <p>Vsekakor je to boljše od tistih stališč, ki poskušajo zadnje razloge za to iskati v
               nemoči Varnostnega sveta ali pa v nemoči evropske politike. To bi se mi zdelo bolj
               hipokritično, predvsem tudi s stališča države velikosti, kot je naša, in države
               angažmaja, kot ga je imela naša. Ne bi bilo spodobno, če bi učili evropske države, da
               so dolžne uskladiti več, kot smo sami pripravljeni uskladiti, in da smo v stanju
               narediti več, kot so se v stanju dogovorili v okviru Varnostnega sveta Združenih
               narodov.</p>
               <p>Naslednji dve stališči, ki sta tukaj, tudi na videz nista posebej dramatični. Kot je
               nekdo rekel, sta suhoparni, sta mogoče prekratki. Moj namen je bil, da bi bila zadeva
               še bolj suhoparna in s tem še bolj jasna. Okraskov okoli tega, kaj si kdo misli,
               velja prepustiti drugim.</p>
               <p>Tisto, kar se mi zdi važno v naslednjih dveh stališčih, je, da se ne dopušča
               nobenega dvoma, da naj vlada svojo priložnost za reševanje te krize išče v
               prizadevanjih znotraj Organizacije združenih narodov, naj formulira pobude za to
               organizacijo in naj se drži tistih dogovorov, ki bodo pač možni znotraj te
               organizacije. Ravno tako to velja za to, da najte druge akcije koordinira s Svetom
               Evrope oziroma Evropskim svetom, se opravičujem. Če bo to razumljeno na način, kot je
               zapisano - in o tem sem govoril na odboru in to se mi zdi važno tudi tukaj -, potem
               bo zelo malo manevra za neko solo akcije. V tako razumljenih okvirjih se seveda tudi
               ne bi mogla zgoditi vilniuška deklaracija, da sem povsem jasen. V tako natančno
               določenih okvirjih pomeni, da mora naša vlada v bistvu iskati in koordinirati svojo
               politiko s tema dvema organizacijama. In če bomo to sprejeli, se mi zdi, da to ni
               majhna stvar. Če bo kdo to jemal za okvir za neke druge stvari, potem je to spet
               nesporazum. Zato so te diskusije pomembne ravno tako, kot je pomemben tisti skromni
               zapis. In mogoče odtehtajo tudi tiste, ki so v teh situacijah razčustvovani in gojijo
               eventualna protiameriška, protiarabska ali kakršnakoli stališča.</p>
               <p>Za dostojno politiko ne bi smelo biti mesta v teh stališčih in za reševanje
               mednarodnih problemov bi se moralo držati teh mednarodnih okvirov, uzanc, ki so bile
               in to bo sigurno zelo velik izziv prihodnjega časa, ravno tako, kot bo izziv sanacija
               težav, ki jih je povzročila ta vojna, do katere pa, da ne bo nesporazuma, je
               pripeljala tudi nerazumna politika tega iraškega vodstva. Hvala lepa.</p>
            </sp>
            <sp xml:id="SDZ3-Redna-24-2003-03-25.sp160">

               <speaker>PODPREDSEDNIK VALENTIN POHOREC:</speaker>

               <p>Hvala, Jožef Školč. Deklaracijo je obravnaval odbor za zunanjo politiko kot matično
               delovno telo. Želi poročevalec besedo? Gospod Jelko Kacin, imate besedo.</p>
            </sp>
            <sp xml:id="SDZ3-Redna-24-2003-03-25.sp161">

               <speaker>JELKO KACIN:</speaker>

               <p>Hvala za besedo, gospod podpredsednik. Odbor za zunanjo politiko je že na svoji 53.
               nujni seji, ki je bila 21. marca v petek, in na nadaljevanju seje, ki je bila danes,
               razpravljal o predlogu deklaracije državnega zbora v zvezi z iraško krizo, ki jo je v
               proceduro vložil poslanec Jožef Školč.</p>
               <p>Člani odbora so prejeli mnenje zakonodajno-pravne službe, ki z vidika svojih nalog
               vsebini predloga deklaracije ni imela pripomb. S pravnotehničnega vidika pa je
               menila, da bi bilo treba v skladu z ustaljeno prakso besedilu deklaracije dodati
               preambulo, ki bi navajala ustrezno poslovniško podlago za njen sprejem. Tako
               preambulo bi lahko dodala besedilu deklaracije zakonodajno-pravna služba ob pripravi
               tega akta za objavo. Predlagatelj predloga deklaracije, spoštovani kolega Jožef
               Školč, je uvodoma predstavil predlog deklaracije in razloge za njo,pri čemer je
               posebej izpostavil, da bi deklaracija morala izraziti nestrinjanje z vojaškim napadom
               na Irak brez mandata Varnostnega sveta Organizacije združenih narodov ter pozvati
               vlado Republike Slovenije, naj podpira pobude, ki bodo reševanje iraške krize vrnile
               v Varnostni svet Organizacije združenih narodov, in skupne akcije Evropske unije.</p>
               <p>Minister za zunanje zadeve dr. Dimitrij Rupel je menil, da stališča vlade Republike
               Slovenije do krize v Iraku vsebujejo elemente predlagane deklaracije. Izpostavil je
               stališče Evropskega sveta z dne 20.3.2003, kjer je bila dosežena minimalna enotnost
               Evropske unije v zvezi z iraško krizo, in dodal, da bi bilo dobro, da se stališče
               državnega zbora čim bolj približa omenjenemu stališču Evropskega sveta, pri čemer
               jestališče vlade Republike Slovenije že v skladu z omenjenim stališčem.</p>
               <p>Člani odbora so v razpravi izrazili svoja stališča do krize v Iraku. Posebno
               pozornost pa so namenili vprašanju, ali naj državni zbor napad na Irak obsodi oziroma
               ali naj izrazi obžalovanje. Predsednik odbora je člane odbora tudi seznanil, da je
               večina evropskih vlad izrazila obžalovanje nad omenjenim dogodkom, takšno navedbo pa
               je nato podprla tudi večina članov odbora. V razpravi so sodelovali številni kolegi:
               Anderlič, Jakič, Jerovšek. Janez Janša pa je nasprotno menil, da sprejemanje
               predlagane deklaracije ni potrebno, saj sta tako državni zbor kot tudi vlada
               Republike Slovenije zamudila čas, v katerem bi bilo smiselno izraziti stališče do
               omenjenega vprašanja; sam ne delim njegove ocene.</p>
               <p>Člani odbora so potem po končani razpravi z desetimi glasovi za in z nobenim proti
               sprejeli naslednje amandmaje <stage xml:id="SDZ3-Redna-24-2003-03-25.stage88">(amandmaje imate zapisane v poročilu, zato tega ne bi
               prebiral)</stage>. V pomoč za obravnavo in razpravo pa imate na koncu dodano tudi prečiščeno
               besedilo, kako naj bi deklaracija izgledala, če se vse te amandmaje tudi sprejme.</p>
               <p>Odbor je podprl predlog omenjene deklaracije in predlaga državnemu zboru, da jo
               skupaj z amandmaji odbora obravnava na svoji seji in jo sprejme. Poročevalec na seji
               državnega zbora bo predsednik odbora, kot je bilo odločeno na seji odbora. Hvala
               lepa, gospod podpredsednik.</p>
            </sp>
            <sp xml:id="SDZ3-Redna-24-2003-03-25.sp162">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Sedaj dajem besedo ministru za zunanje zadeve, gospodu dr. Dimitriju
               Ruplu. Prosim.</p>
            </sp>
            <sp xml:id="SDZ3-Redna-24-2003-03-25.sp163">

               <speaker>DR. DIMITRIJ RUPEL:</speaker>

               <p>Spoštovani gospod podpredsednik, spoštovane poslanke in spoštovani poslanci! Kot je
               bilo že mimogrede omenjeno, je vlada sprejela svojo izjavo o iraški krizi že 20.
               marca. No, istega dne je stališče, ki je v marsičem podobno vladni izjavi, oblikoval
               Evropski svet. Za to stališče bi v enem stavku lahko rekel, da je značilno predvsem
               to, da je obrnjeno v prihodnost. Pravi, "z začetkom vojaškega konflikta se soočamo z
               novim položajem", in potem je ta dokument namenjen prihodnjim akcijam, prihodnosti,
               temu, kar je mogoče storiti, da bi se gorje zmanjšalo in da bi rešili čim več
               problemov.</p>
               <p>Seveda, eden ključnih problemov s tem v zvezi je humanitarna pomoč in v zvezi s tem
               bi rad opozoril visoki zbor na sklep vlade, ravno tako z dne 20. marca, v katerem so
               ministrstva v sestavi vlade Republike Slovenije, zunanje ministrstvo, ministrstvo za
               gospodarstvo, ministrstvo za finance, za obrambo, dolžna pripraviti predloge v zvezi
               z udeležbo Slovenije pri reševanju iraške krize, način pomoči v humanitarnem smislu.
               Rad bi vas opozoril na to, da tekom današnjega dneva prihajajo iz različnih središč
               svetovne politike opozorila na to, da dejansko humanitarna kriza obstaja in da preti
               še hujša. Tako je, recimo, danes generalni sekretar organizacije Združenih narodov
               Kofi Anan, to kar se dogaja v Iraku, že razglasil za prihajajočo humanitarno
               katastrofo. Slovenija je v teh dneh dala pobudo, da bi svoje sile skromne, kakršne
               pač so, na tem področju usmerila v delovanje v okviru mreže za človekovo varnost, to
               je organizacija oziroma skupina držav v Organizaciji združenih narodov, ki je
               namenjena prav takšnim dejavnostim, takšnim pomočem, takšnim interesom. V tej skupini
               držav so države kot Jordanija, Avstrija, Kanada, Švica, med drugimi je članica že
               nekaj let tudi Slovenija. In Slovenija je dala pobudo, da bi v okviru mreže za
               človekovo varnost poskušali najti primerne rešitve, morda predvsem bi se te rešitve
               koncentrirale na Jordan in na tiso regijo.</p>
               <p>Kar zadeva deklaracijo, ki je predložena, moram reči, da ji vlada ne nasprotuje in
               da se nam še posebej dragocen zdi tisti del te deklaracije, ki govori o prihodnosti
               in ki govori o reševanju humanitarnega položaja, tako smo vlada in parlament na
               istem, kar zadeva vprašanja v zvezi z reševanjem humanitarne krize. Hvala lepa.</p>
            </sp>
            <sp xml:id="SDZ3-Redna-24-2003-03-25.sp164">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Zdaj dam besedo predstavnikom poslanskim skupin za stališča
               poslanskih skupin. Besedo želi Stranka mladih, Bogomir Vnučec.</p>
            </sp>
            <sp xml:id="SDZ3-Redna-24-2003-03-25.sp165">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovane kolegice in koleg. Poslanci skupine
               Stranke mladih menimo, da gre za zelo mlačno deklaracijo, sploh pa zdaj, ko je
               popravljena, glede na zelo realne in grozljive dogodke, ki jih pač vojna v Iraku
               prinaša. Pogrešamo bolj ostro obsodbo vojne in če že ne znamo najti kakšne besede, bi
               pa lahko kopirali izjavo kakšnih svetovnih voditeljev, tudi tistih, ki so bili tudi
               danes že na obisku v tem parlamentu in če samo izkoristimo tudi obisk predsednika
               zveznega parlamenta Nemčije in vzamem nemške politike za vzor - recimo kot je povedal
               Joschko Fischer, "ta vojna je protizakonita" ali pa, kot je povedal kancler Schreder,
               da je "zaprepaden zaradi napačne odločitve ZDA". Tako v poslanski skupini Stranke
               mladih pogrešamo kakšno tako besedo. Drugače pa mislim, da smo potisnjeni ob zid, da
               nas ne bo kdo obsodil oziroma obtožil zlonamerno, da podpiramo iraški režim. Daleč od
               tega! Zato bomo, bom rekel, s težkim srcem stisnili "za" in podprli tako deklaracijo.
               Izražamo pa protest zaradi načina, kako je do tega prišlo. In tukaj nimam v mislih
               gospoda Školča, ki se je potrudil in je predlagal neko obliko, ampak pogrešamo bolj
               pokončno držo tega državnega zbora. Hvala.</p>
            </sp>
            <sp xml:id="SDZ3-Redna-24-2003-03-25.sp166">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Vnučec. Slovenska nacionalna stranka. Stališče bo podal Zmago Jelinčič
               Plemeniti.</p>
            </sp>
            <sp xml:id="SDZ3-Redna-24-2003-03-25.sp167">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. V Slovenski nacionalni stranki sodimo, da bi
               deklaracija morala vsebovati dikcijo, da državni zbor obsoja vojaški napad na Irak
               brez podpore Varnostnega sveta Organizacije združenih narodov.</p>
               <p>Obžalovali bi napad, če bi napad potekal s podporo Združenih narodov oziroma
               Varnostnega sveta. Brez podpore ga pa lahko, ta napad seveda, samo obsojamo. Mislim,
               da je to tista beseda, ki manjka v tej deklaraciji.</p>
               <p>Vendar pa razumemo stisko nekaterih političnih sil v Sloveniji, ki morajo pač zaradi
               določenih preferenc v določenih geografskih širinah zemeljske krogle uporabljati mile
               izraze in ne preveč trdnih stališč.</p>
               <p>Napaka je tudi to, da je bilo treba čakati pet dni vojaških akcij, da se je državni
               zbor zbudil in podal svojo deklaracijo. Kolega Školč je bil vsaj toliko premočrten,
               da je zadevo v enem stavku prinesel na odbor za mednarodne odnose, in v Slovenski
               nacionalni stranki sodimo, da bi morala biti sprejeta tista jasna, kratka in
               nedvoumna deklaracija o obsodbi vojaškega napada brez podpore Varnostnega sveta. Zdaj
               imamo pred sabo nek hibrid, ki naj bi na vse strani izgledal nekako benevolenten in
               vendar naj bi zapolnil praznino. Morda je dobro vsaj to, da je v drugem odstavku
               deklaracije omenjeno okrilje Organizacije združenih narodov, kajti brez tega bi bile
               mogoče in možne kakšne solistične akcije kakšnih slovenskih politikov, ki bi skozi
               nišo, ki bi jo dovoljevala dikcija brez omembe Organizacije združenih narodov,
               pripeljal notri tudi kakšne transporte ameriške vojaške sile prek Republike
               Slovenije.</p>
               <p>Ravno tako je tudi strinjanje državnega zbora z izjavo Evropskega sveta o Iraku
               pravzaprav gašenje požara. Humanitarna kriza v Iraku ni od včeraj in, če samo sledite
               tuje medije, boste videli, da humanitarna kriza v Iraku traja že vsaj deset let. Zdaj
               se je ta kriza poglobila, se poglablja in zagotovo bo v nekaj tednih še bistveno
               hujša. Ne smemo pozabiti, da od prve zalivske vojne trajajo hude poškodbe in genetske
               spremembe pri novorojencih v okolici Basre, da se je število rojenih spačkov dvignilo
               za desetkrat, da je v desetih letih umrlo več kot milijon otrok zaradi te humanitarne
               katastrofe in krize, ko Združeni narodi navkljub deklaracijam niso dobavljali
               zdravil; da je tudi v okolici Basre zaradi uporabe streliva z osiromašenim uranom
               stopnja raka in rakastih obolenj povečana vsaj za sedemkrat.</p>
               <p>Mislim, da je zadnji čas, da sprejmemo to deklaracijo, in navkljub temu, da jo v
               Slovenski nacionalni stranki ocenjujemo kot mlačno, jo bomo podprli. Hvala.</p>
            </sp>
            <sp xml:id="SDZ3-Redna-24-2003-03-25.sp168">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem Združeni listi, gospodu Miranu Potrču.</p>
            </sp>
            <sp xml:id="SDZ3-Redna-24-2003-03-25.sp169">

               <speaker>MIRAN POTRČ:</speaker>

               <p>Hvala lepa. Napad Združenih držav Amerike in zaveznikov na Irak ima toliko
               razsežnosti in tolikšen pomen, da mora o njem svoje stališče zavzeti tudi državni
               zbor.</p>
               <p>Združena lista socialnih demokratov je v svojih stališčih pred napadom poudarjala,
               da je treba izkoristiti vse razpoložljive politične in diplomatske poti za mirno
               rešitev krize, da še obstojajo pogoji, da mednarodni inšpektorji tudi ob pritisku
               mednarodne javnosti zagotove razorožitev Sadama Huseina in da bo Združena lista
               socialnih demokratov soglašala z uporabo sile le, če bo ta verificirana z ustrezno
               odločitvijo Varnostnega sveta Organizacije združenih narodov. Ob napadu ZDA in
               zaveznikov na Irak je Združena lista socialnih demokratov ocenila, da je odločitev
               ZDA o napadu enostranska, preuranjena in sprejeta brez soglasja Varnostnega sveta
               Organizacije združenih narodov; da niso bili izkoriščeni vsi ukrepi za razorožitev
               Sadama Huseina po mirni poti in da so za nadaljnje uspehe pri delovanju inšpektorjev
               Organizacije združenih narodov še bile realne možnosti. Ocenili smo, da je ravnanje
               ZDA in zaveznikov v izrazitem nasprotju z našimi dotedanjimi stališči in pričakovanji
               ter da ga zato najgloblje obžalujemo. Danes, šest dni po napadu, se že jasneje kažejo
               obrisi vseh razsežnosti in posledic napada in vojne v Iraku. V oceni samega dejanja
               je svet in javno mnenje razdeljeno bolj kot o kateremkoli dejanju zadnjih let.
               Odobravanja napada je zelo malo, morda nekaj več razumevanja. Toda zelo velik del
               človeštva, zelo velik del javnega mnenja, tudi v Sloveniji, na ravni čustvenih
               reakcij niha med strahom pred možnimi posledicami vojne, med obžalovanjem zaradi
               civilnih žrtev, med odločnim nasprotovanjem pravici kogarkoli, da uporabi orožje za
               preprečitev bodoče bolj ali manj posredne nevarnosti, pa tja do jasne obsodbe
               politike, ki pomeni negacijo načel in pravil mednarodnega prava, ki kaže težnje po
               vzpostavitvi pravil ali vsaj prakse, v kateribo lahko ena sama država in njena
               politika odločala o vojni in miru povsod po svetu. Toda razdeljenost sveta, ki je
               nesporna, in teža besed, ki se ob tem uporabljajo za oceno ravnanja, vse bolj morajo
               zamenjati potrebo in odgovornost tem, kaj storiti za to, da bodo čimprej prišli do
               rešitve krize, da bi čimprej prišlo do dokončanja oziroma ustavitve vojne, da bi
               preprečili civilne žrtve in humanitarne katastrofe, da bi vzpostavili ponovno vlogo
               in nadzor Varnostnega sveta Organizacije združenih narodov prireševanju iraške krize
               in da bi zagotovili skupno pripravljenost držav, kljub današnjim razlikam
               organizirati mednarodno skupnost za pomoč iraškemu ljudstvu med in tudi po končani
               vojni.</p>
               <p>In končno, res da morda bolj dolgoročno, nastale razmere terjajo od mednarodne
               skupnosti razpravo in dogovore o tem, kako v okviru mednarodnih organizacij, posebej
               Organizacije združenih narodov, pa tudi Evropske unije in Nata vzpostaviti mehanizme
               in odnose, da se tako stanje ne ponovi, da bodo spoštovana načela mednarodne
               skupnosti za mirno reševanje sporov, da bodo vzpostavljeni mehanizmi za učinkovito
               ukrepanje mednarodne skupnosti ob neposredni nevarnosti za mir v svetu in da bo vsaka
               bodoča enostranska uporaba vojaške sile z učinkovitim in pravočasnim delovanjem
               mednarodne skupnosti postala ne samo nepotrebna, ampak res tudi nesprejemljiva.</p>
               <p>Zato naj bo posebej slednje po našem mnenju temeljno sporočilo državnega zbora, pa
               tudi naša usmeritev naši diplomaciji in vladi za njeno ravnanje.</p>
               <p>Predlog deklaracije bomo podprli. Hvala.</p>
            </sp>
            <sp xml:id="SDZ3-Redna-24-2003-03-25.sp170">

               <speaker>PODPREDSEDNIK VALENTIN POHOREC:</speaker>

               <p>Hvala, Miran Potrč. Janez Podobnik ima stališče poslanske skupine Slovenske ljudske
               stranke.</p>
            </sp>
            <sp xml:id="SDZ3-Redna-24-2003-03-25.sp171">

               <speaker>JANEZ PODOBNIK:</speaker>

               <p>Hvala, podpredsednik. Kolegice in kolegi! V poslanski skupini smo pričakovali mnogo
               bolj pozitivno vzdušje, ko bi se sprejemalo tako deklaracijo. Moram vam kar direktno
               povedati, da počasi izgubljamo potrpljenje, počasi, ko opazujemo raznorazna
               prerekanja v največji poslanski skupini. To nas tudi skrbi. Ob takih vprašanjih se na
               tak način ne bi smelo odreagirati. Naša potrpežljivost ima svojo mejo tudi na tem
               področju. To nas morate razumete. Mi nočemo biti vaši talci. Mi nočemo biti talci
               največje poslanske skupine in različnih pogledov v lastni poslanski skupini.</p>
               <p>Danes smo pogledali po vseh evropskih parlamentih in nismo našli izkušenj, da bi
               evropski parlamenti, torej nacionalni parlamenti, sprejemali deklaracije. Vsaj na
               njihovih internetnih straneh nismo našli tako rekoč nobene. So se pa vlade oglašale.
               In vlade so se oglašale tako, kot so se oglasile. Tudi naša se je oglasila takoj
               naslednji dan. Oglasila se je dobro. Oglasila se je tudi v duhu predvolilnega časa.
               In zato je tista izjava še toliko bolj premišljena in ni bila slaba.</p>
               <p>Ko smo bili pozvani s strani predsednika odbora za zunanjo politiko, naj najkasneje
               do ponedeljka 24. marca do 14. ure predlagamo naš predlog tekstov glede eventualnega
               usklajenega predloga deklaracije, smo to zelo resno vzeli in smo predlagali neke
               vrste našo verzijo deklaracije. Smo se potrudili in veliko časa smo temu naklonili.
               Deklaracija, kot jo je predlagal kolega Školč, se nam je zdela suhoparna: brez
               preambule, samo dva stavka je imela. Na nek način je za nas nenavadno, da se o tako
               pomembni stvari en poslanec izmisli in solira. Naša praksa je bila drugačna. Take
               deklaracije se sprejema na drugačen način: ali prek odbora, ali morda prek drugih
               poti in se išče konsenz, ne pa, da nekdo nekaj predlaga in se potem proceduralno
               tukaj prepiramo, kdo je bil prej pet minut ali deset minut. V tem smislu smo mnogo
               bolj podpirali, pa žal ni bilo mogoče, neko sintezo, kot jo je danes predlagal na
               seji odbora kolega Kacin. To ni bila njegova deklaracija. Ampak ko smo se potem
               pozanimali, je šlo v to besedilo vse tisto, kar so različne poslanske skupine
               predlagale. Ta deklaracija ima tudi boljši jezik. To je jezik deklaracije. To, kar pa
               danes sprejemamo, je pa ena zelo suhoparna žalost. Ena velika suhoparna žalost je
               pred nami. Sedaj, kaj naj naredimo?</p>
               <p>Na seji odbora s kolegom Krambergerjem nisva dvignila roke ne za ne proti, zato ker
               nisva imela možnosti, da bi prebrala izjavo evropskega sveta. Ta deklaracija ima
               največ energije in to pozitivne, v tem, da pravi, da podpira izjavo Evropskega sveta
               o Iraku, še zlasti zavezo Evropske unije k aktivni vključitvi pri reševanju
               humanitarnega položaja v Iraku. In tu je smisel, da sprejemamo to deklaracijo. Če ne
               bi bilo tega stavka, potem je naša deklaracija popolnoma vodena. Upam, kolegice in
               kolegi, da ste prebrali deklaracijo Evropskega sveta. Prav je, da bi jo prebrali, ker
               je sestavni del naše deklaracije. Poleg tega, da zelo dobro povzema humanitarni vidik
               tega zelo kompliciranega položaja, ki se je zgodil v Iraku, po podatkih, ki smo jih
               tukaj dobili, je tudi razvidno, da se bo že v naslednjih dneh oblikovala posebna
               resolucija Varnostnega sveta OZN prav na temo humanitarne pomoči in da se bo del
               denarja, ki je namenjen "Nafti za hrano", namenil direktno za reševanje humanitarne
               katastrofe v Iraku, pa tudi iz podatka je razvidno, da je generalna izvršna
               direktorica sklada Združenih narodov Bellamijeva prav tako izrazila zaskrbljenost
               glede položaja sirot v Iraku in so tudi našli neka sredstva. Se pravi, to gre vse v
               vidiku te izjave.</p>
               <p>Radi bi pa poudarili, da je morda bilo spregledano, da deklaracija Evropskega sveta,
               ki je tudi sestavni del naše deklaracije, govori tudi o tem, da s tem izražamo
               prepričanje in našo potrebo, da se okrepi transatlantsko zavezništvo, ki ostaja
               fundamentalna, osnovna strateška prioriteta Evropske unije. To bomo danes tudi
               sprejeli in prav je, da to sprejmemo.</p>
               <p>Torej, ob tem dejstvu, kot sem ga povedal, bomo podprli predlagano deklaracijo.
               Predlagamo pa dodaten sklep, ki se glasi: "Predlog dodatnega sklepa poslanske skupine
               k predlogu deklaracije državnega zbora v zvezi z iraško krizo. Izjava Evropskega
               sveta o Iraku z dne 20. marca 2003, ki je sestavni del deklaracije Državnega zbora
               Republike Slovenije, se v prevodu v slovenski jezik objavi kot prilogo deklaracije."
               Prosil bi, da se potem ob zaključku o tem dodatnem sklepu tudi glasuje. Hvala lepa.
           </p>
            </sp>
            <sp xml:id="SDZ3-Redna-24-2003-03-25.sp172">

               <speaker>PODPREDSEDNIK VALENTIN POHOREC:</speaker>

               <p>Hvala. Poslanski klub LDS, Anderlič Tone ima besedo. Prosim.</p>
            </sp>
            <sp xml:id="SDZ3-Redna-24-2003-03-25.sp173">

               <speaker>ANTON ANDERLIČ:</speaker>

               <p>Gospod Podobnik, saj veste, da je bogastvo, če so različni pogledi in če se pride do
               skupnih zaključkov na koncu, je zadovoljstvo še toliko večje, in videli boste, da ne
               boste razočarani nad glasovanjem. Prepričan sem, da veste, kakšen dolgčas bi bil, če
               bi vseh 34 mislilo enako in ne bi nobeden nič drugače "zašpičil" zadeve. Tako da s
               tega vidika se mi zdi malce pretirano dramatizirati zadevo, kajti resnično ne gre za
               to, da bi šlo za kakršnokoli tekmovanje, da bi šlo za to, da bi se pravzaprav nekdo
               želel tu posebej promovirati, pa najsi bo to gospod Školč ali LDS kot taka, ampak gre
               preprosto za to, da je kar nekaj dni poteklo od takrat, ko se je vojna začela in ko
               nekako ni bilo nekega odziva s strani parlamenta, parlamentarcev, odbora, predsednika
               državnega zbora ali kakorkoli drugače, da bi pristopili k oblikovanju deklaracije. In
               mislim, da je treba samo pozdraviti to pobudo, in na koncu je nastala ta deklaracija
               tam, kjer nastane, v matičnem delovnem telesu, z opredelitvijo do amandmajev.</p>
               <p>In ravno odzivnost na dogodke, če je ta odzivnost pravočasna, ima neko težo. Danes
               smo celo slišali, da je vse skupaj že prepozno, da bi morali že zdavnaj prej to
               narediti. Mislim, da ni nikoli prepozno, če povemo svoje stališče, svojo odločenost,
               da smo pripadni miru, da smo pripadni tistim silam, ki nasprotujejo vojnam, ki
               nasprotujejo reševanju konfliktov na način uporabe orožja. Hudo je, ko odpove zadnja
               možnost mirnih rešitev konfliktov, in v Iraku je očitno, da je že zdavnaj pravzaprav
               bilo izčrpanih preveč poti, ki bi naj že zdavnaj rešile probleme, ki so bili tam tako
               z režimo Sadama Huseina, ki ga je izvajal nad prebivalstvom, kot tudi z grozečo
               nevarnostjo oborožitve, ki jo je kopičil.</p>
               <p>Seveda, tukaj je treba povedati, da ko pride do enostranske odločitve, da morajo
               sredstva za posege v miru nadomestiti sredstva, ki nastopajo v vojni, da je v naši
               skupini velika večina prepričana, da je treba obžalovati, da iščemo kompromis, da bi
               bil ta sprejemljiv v besedilu, ko gre za obsodbo vojne, ki ni v skladu z mednarodnim
               pravnim redom, ki ni v skladu s sklepi Varnostnega sveta Organizacije združenih
               narodov, ki je v tem primeru tisti organ, tista institucija v mednarodni skupnosti,
               ki pravzaprav je poklicana za to, da rešuje konflikte med državami in to, seveda,
               predvsem na miren način, le v izjemnih primerih z vojno. Seveda, nekateri, pravim,
               obžalujemo to, da je pravzaprav dilema, ali bo beseda "obsodba" ali "obžalovanje" v
               tem tekstu. Prav je, da smo se sporazumeli za to dikcijo, ki je zapisana. Vendar ta
               priokus ostaja.</p>
               <p>Prav gotovo je še veliko vprašanj odprtih in veliko dilem pred nami, ki jih bomo
               morali reševati v prihodnjih dneh. Bilo je že povedano v uvodih, da prav gotovo
               grozeče nevarnosti humanitarne katastrofe in raznih drugih stvari, ki bodo tam
               prišle, epidemije in raznih drugih zahtev, da bo zahtevalo angažiranje tudi
               Slovenije, seveda pod zelo jasnim očesom, pod budnim očesom parlamenta in seveda tudi
               z njegovo odobritvijo. Gotovo je, da so časi, ki prihajajo v zvezi s tem vprašanjem,
               še kako dramatični in da bo čas, ko bomo lahko nekatere stvari v tem zboru
               prediskutirali, ko bomo imeli še več argumentov na voljo, ko bomo lahko tisti tudi,
               ki smo- recimo - prebrali, še dodatno se poglobili v nekatera stališča, ki so jih
               sprejele razne mednarodne organizacije, kakor tudi druge države.</p>
               <p>Mi bomo podprli to deklaracijo v pričakovanju, da se bo vlada sprotno odzivala na
               vse stvari, ki se bodo dogajale, da bo v okviru svojih pristojnosti tudi sprožala
               pobude v smeri, kot je zapisano v deklaraciji, in v potrebi, ki jo narekuje naša
               trenutna situacija in pričakovanje države Slovenije s članstvom v Natu in v Evropski
               uniji. Hvala lepa.</p>
            </sp>
            <sp xml:id="SDZ3-Redna-24-2003-03-25.sp174">

               <speaker>PODPREDSEDNIK VALENTIN POHOREC:</speaker>

               <p>Hvala za stališča poslanskih skupin. Dajem besedo poslankam in poslancem. Doslej sta
               se prijavila dva, Aurelio Juri kot prvi in nato Leo Kremžar kot naslednji. Prosim
               Juri, imate besedo.</p>
            </sp>
            <sp xml:id="SDZ3-Redna-24-2003-03-25.sp175">

               <speaker>AURELIO JURI:</speaker>

               <p>Hvala, podpredsednik. Kolegice in kolegi! Deklaracijo v predlaganem besedilu mi je,
               odkrito povedano, težko podpreti. Pa ne zato, ker ne bi obžaloval vojaškega napada na
               Irak brez podpore Varnostnega sveta, ampak obratno. Ker je tako obžalovanje že
               samoumevno pri vsakomur, ki izkazuje kanček dobre volje, je pa za resnost in
               težavnost zagrešenega greha - naj spomnim, da gre za vojaški napad članice OZN na
               drugo članico OZN brez avtorizacije Varnostnega sveta in je torej v nasprotju z
               določili ustanovne listine svetovne organizacije. Torej, taka deklaracija glede
               resnosti, težavnosti tega greha je zame neustrezna oziroma preblaga in kot taka
               vizavi mnogih drugih in še bolj promptnih izrazov obžalovanja nekoristna. Vojaški
               poseg bi obžaloval tudi, če z mandatom varnostnega sveta, ker bi to pomenilo poraz
               demokracije. Le obsodil ga ne bi, ker bi bil tak poseg seveda zakonit. Tu je razlika.
               S to deklaracijo, tako kot se zdaj glasi, se bomo le umestili med množico, ki zato,
               da se ne bi prehudo zamerila potentnemu čezatlantskemu zavezniku in bi vsaj delno
               zadostila pričakovanju zagrožene lastne javnosti, išče v obžalovanju tisto besedo, ki
               naj bi nasitila volka in ohranila kozo celo. Vlada je celo težišče odgovornosti za
               to, da je prišlo do porabe sile - če ste prebrali njeno stališče - prenesla na
               Varnostni svet Organizacije Združenih narodov ker, ni, citiram: "uspel oblikovati
               konsenza in sprejeti odločitve glede poti do končne razorožitve Iraka". Tako je
               zapisala vlada. Nekdo drug - vemo - da se huduje na neenotnost Evropske unije, nekdo
               drug celo spet na Francijo, ki je grozila z vetom na resolucijo, ki bi odobrila
               napad, nekdo se je celo hudoval na Slovenijo, ker je bila preveč pasivna v času
               nastajanja krize in tako naprej. Lepo prosim! Združene države Amerike in Velika
               Britanija nimata pri tem nič. Druge okoliščine so botrovale temu, da sta ti dve
               državi ušli pravilom OZN in se torej po tej logiki hudujemo na te okoliščine, ne pa
               nad tistimi, ki so zagrešili greh. Kolegice in kolegi, tako razmišljanje po mojem ni
               pravilno. Je sprenevedavo, je krivično Prvotno besedilo deklaracije, ki jo je bil
               predlagal kolega Školč, je vsebovalo zelo jasno in decidirano obsodbo vojaškega
               napada, čeprav brez identifikacije napadalca, ki bi ga morali po mojem vnesti v
               deklaracijo. A ker vsi vemo, kdo je on, se zapisovanju ZDA in njihove koalicije lahko
               odpovemo.</p>
               <p>Z izrazom obžalovanja porazdelimo krivdo na obe strani, je zatrdil nek kolega na
               odboru in dodal da bi bilo bolje, da bi Husein "spokal" in z družino emigriral. S tem
               se seveda strinjam. Da tega ni storil, pa vseeno ne opravičuje Združenih držav
               Amerike, da so brez odobritve Varnostnega sveta organizacije Združenih narodov šle v
               napad in na tak način izvedle poseg, ki ima vse značilnosti agresije na drugo
               suvereno državo. Mimogrede, rad bi vas spomnil, da tudi, če bi iraški diktator odšel
               - kot je napovedal sam ameriški predsednik - bi to ne odvrnilo zavezniških sil od
               tega, da bi vstopile v Irak in prevzele nadzor nad njim. Cilj vojaškega posega naj bi
               bila osvoboditev iraškega ljudstva od tiranskega režima. To je sicer plemenito. Nima
               pa zveze - bodimo iskreni - z Resolucijo 1441, ki naj bi tako ukrepanje po
               prepričanju Busha in Blaira utemeljevala. Omenjena resolucija govori o razorožitvi
               Iraka, orožju za množično uničevanje in ne o osvobajanju oziroma demokratiziranju te
               države.</p>
               <p>Nad izvajanjem te resolucije pa je Varnostni svet imel nadzor. Čeprav je sproti
               ugotavljal, da je le-to potekalo počasi, prepočasi oziroma ne povsem v skladu s
               pričakovanji, je pri taki drži vztrajal. Sama glavna akterja pri tem, vodja
               inšpektorjev Blicks in Baradei sta nazadnje govorila o pospešenem sodelovanju iraških
               oblasti in o potrebi in smiselnosti po nadaljevanju dela inšpektorjev.</p>
               <p>V zvezi z domnevnim orožjem za množično uničevanje je bila taka situacija povsem v
               rokah Varnostnega sveta, ki je prav zato presodil, da ni bilo potrebe po drugačnem
               postopanju. Ko so Združene države Amerike ugotovile - to sami vemo - da podpore za
               novo resolucijo, ki bi odobrila uporabo sile, ni bilo, so se enostransko in
               samovoljno odločile, da vseeno ukrepajo, tako, kot je bilo očitno že zdavnaj v
               njihovem načrtu. Zato da zasedejo Irak in spodnesejo režim, pa če poseduje ali pa ne
               poseduje to uničevalno orožje. Logika, ki nam jo ZDA pri tem vsiljujejo, govori, da
               ker so edina super sila, ki so zato tudi edine poklicane, da presodijo, kaj je in kaj
               ni prav oziroma kako postopati, saj jim tako ali tako nihče nič ne more tudi, če se
               zmotijo.</p>
               <p>Organizacija Združenih narodov pa naj poskrbi za humanitarno pomoč.</p>
               <p>No, to je to! Ker se s takim videnjem stvari ne strinjam, ker ocenjujem, da je
               pristajanje na tako logiko zgrešeno celo sprevrženo, osebno obsojam napad Združenih
               držav Amerike in zaveznikov na Irak. Obžalujem le-to, da te obsodbe zaradi takih in
               drugačnih kalkulacij v zvezi z vstopom v Nato, ki nas silijo k stalnemu dobrikanju
               ZDA, ne premoremo znova in znova odgovornost, da vojno preusmerjamo drugam oziroma
               vodenimo do take mere, da ni čitljiva in ugotovljiva.</p>
               <p>Če že gledamo v prihodnost, bi morali celo zahtevati od jutri prekinitev napada in
               umik napadalcev ter takojšnji pričetek sanacij stanja, ki je nastalo z vojno.</p>
               <p>Kar je v deklaraciji hvale vredno, je - nekdo je to že omenil - da naj se kriza vrne
               pod okrilje organizacije Združenih narodov in poziv vladi k čimprejšnjemu aktiviranju
               humanitarne pomoči. Pričakujem, da bomo samo in izključno iz tega naslova, torej, le
               zaradi humanitarne pomoči in obnove Iraka, in to usklajeno z Evropsko unijo, dovolili
               transporte preko državnega ozemlja.</p>
               <p>Čisto na koncu še stavek - čeprav je zame, kot sem že povedal, deklaracija
               invalidna, šibka, preblaga - se strinjam z dodatno utemeljitvijo kolega Školča kot
               predlagatelja, da je vendarle boljša od vladnega stališča, ker obdeluje vojno oziroma
               vojaški napad in se do njega opredeljuje nikalno, z zavračanjem, ne pa z drugimi
               okoliščinami, na katere se sklicuje vlada.</p>
               <p>Zato - čeprav sem se na odboru vzdržal do tega predloga - kljub vsemu, kljub svojemu
               nezadovoljstvu s takim besedilom -ker pa boljšega nimamo in je boljši od vladnega -
               bom Školčev predlog, ki ga je tudi odbor podprl, tokrat podprl. Hvala!</p>
            </sp>
            <sp xml:id="SDZ3-Redna-24-2003-03-25.sp176">

               <speaker>PODPREDSEDNIK VALENTIN POHOREC:</speaker>

               <p>Hvala! Leo Kremžar ima besedo.</p>
            </sp>
            <sp xml:id="SDZ3-Redna-24-2003-03-25.sp177">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoči. Kolega Podobnik je rekel, da je ta deklaracija "velika
               suhoparna žalost". Sam mislim, da je cela zgodba velika, pa ne suhoparna žalost, in
               da je zaradi vsega tega potrebno sprejeti deklaracijo, ne glede na to, ali so ideje o
               pravočasnosti in nepravočasnosti oziroma ocene lahko takšne ali drugačne, in so lahko
               takšne ali drugačne. Po mojem globokem prepričanju pa mora držžavni zbor vendarle
               reči, o tej zadevi misli in poskuša to skozi deklaracijo tudi reči.</p>
               <p>Besedilo deklaracije je zgrajeno tako - kot je minister tudi povedal - da zadnji
               tretji sklep zre v prihodnost, da pravzaprav drugi govori o sedanjosti in da prvi
               govori o zelo bližnji in še trajajoči preteklosti.</p>
               <p>Tako kot se zelo strinjam s tretjim, ki zre v prihodnost, in drugim, ki nalaga nekaj
               oziroma poziva vlado, tako seveda nisem čisto prepričan, da je prvi povsem pravi.
               Pogojno lahko sprejmem ta prvi sklep samo zaradi tega, ker ga pač poskušam tolmačiti
               po svoje. Tolmačim ga tako, da pri besedah "državni zbor obžaluje" berem obrazložitev
               na drugi strani, ki pravi, da "v bistvu gre za obliko izražanja nasprotovanja
               vojaškemu napadu". To pomeniseveda obsodbo. Mislim, da moramo brati in da je to
               bistvo zadeve, da moramo te tri člene oziroma te tri odstavke deklaracije brati tudi
               tako, kot jih razlagam.</p>
               <p>Če se vsi strinjamo s tem - ali pa pred tem še enako pri besedi "podpore" namesto
               "mandata" - moram reči, da bi mi bila mnogo ljubša prva, prvotna izjava, ki jo je
               napisal in predlagal Jožef Školč, ker je zelo jasna, nedvoumna in po mojem globokem
               prepričanju mnogo bližja veliki večini ljudi v tej državi. Veliki večini, ki pa se je
               hkrati v zelo veliki večini odločala na referendumu in odločila za to, za kar se je
               odločila, pa ni pomembno v tej kombinaciji.</p>
               <p>Torej, meni bi bila bistveno ljubša izjava, da državni zbor obsoja vojaški napad na
               Irak brez mandata Varnostnega sveta organizacije Združenih narodov. Zavedam se, da je
               najbrž treba narediti ta napor, če s tem lahko pomagamo vladi in s tem tudi tej
               državi, da bo lažje peljala nekatere stvari v mednarodnih odnosih. Osebno nisem čisto
               prepričan, da je kdorkoli pripravljen - zaradi majhnih sprememb besedila, jezikovnih,
               seveda - verjeti, da nekaj drugega piše, kot dejansko misli. Zato pravzaprav
               obžalujem, da deklaracijo zelo jasno ne obsoja, tu bolj ustreza beseda "obžalujem".
               Kljub temu bom to deklaracijo. Podprl jo bom zaradi te razlage, zato, ker jo jaz
               hočem tako dojeti in jo tako razumem, ker jo hočem tako razumeti, ker sem zelo jasno
               povedal, kaj mislim, da s to deklaracijo povemo. Zato jo bom podprl. Tudi zaradi
               tega, ker mislim, da govorimo o dveh različnih jezikih. Govorimo o tako imenovanem
               diplomatskem jeziku, ker hočemo nekomu nekaj povedati, in govorimo o deklaraciji, ki
               jo hočemo povedati našim ljudem, kaj ta državni zbor misli o tej zadevi.</p>
               <p>Zato, ker mislim, da piše eno in drugo, da piše eno z drugimi besedami zaradi že
               naštetih razlogov bom deklaracijo podprl. Še enkrat bom zelo jasno povedal, da pomeni
               to zame obsodbo vojaškega napada brez mandata Varnostnega sveta Združenih narodov.
               Hvala lepa!</p>
            </sp>
            <sp xml:id="SDZ3-Redna-24-2003-03-25.sp178">

               <speaker>PODPREDSEDNIK VALENTIN POHOREC:</speaker>

               <p>Hvala. Jožef Jerovšek ima besedo!</p>
            </sp>
            <sp xml:id="SDZ3-Redna-24-2003-03-25.sp179">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi, spoštovani gospod
               minister s sodelavci!</p>
               <p>Naj najprej povem, da je prva razprava o iraški krizi v tukajšnjem parlamentu, ki se
               je zgodila danes oziroma na odboru dan prej, bistveno prepozna. Kolega Podobnik je
               prej omenil, da so po internetu pogledali glede sprejemanja resolucij in deklaracij
               evropskih parlamentov. Verjamem mu, da ni našel takšnih dokumentov. Dejstvo pa je, da
               so o tej tako pomembni zadevi, tako pomembni krizi, ki bistveno vpliva skoraj na
               politiko vsake države, na interese vsake države, razpravljali že večkrat v vseh
               parlamentih.</p>
               <p>Spomnim se, da je nemški kancler Schuessel ob izbruhu evropske neenotnosti oziroma
               neenotnosti z združenimi državami o tem problemu, ko vojna še ni izbruhnila, govoril
               pred nemškim parlamentom eno uro - Taka so bila poročila agencij - in da so šefica
               opozicije Angela Merkel in poslanci v izredno izčrpni debati osvetlili se aspekte
               iraške krize.</p>
               <p>Še enkrat poudarjam, da smo v Sloveniji soočeni z invalidnim poslovnikom državnega
               zbora, ki ne omogoča, da bi o pomembnih zadevah, ki se še kako tičejo naše države,
               poslanci lahko zahtevali izjavo vlade, stališče vlade, ob kateri se v trenutku odpre
               v parlamentu splošna razprava. Če ne bi imeli invalidnega poslovnika, potem bi to
               vsekakor predlagali. Primerjalno z odstotkom poslancev, ki so za to potrebni v
               nemškem ali italijanskem parlamentu, sprožiti takšno zahtevo sam en poslanec, in če
               bi samo procentualno razmerje upoštevali, bi imel možnost, kajti pet poslancev v
               nemškem ali italijanskem parlamentu lahko zahteva takšno stališče. In so ga zahtevali
               in so se te debate zgodile. Tudi v italijanskem parlamentu, kjer je znano, da premier
               Berlusconi nima preveč prijateljskih odnosov s parlamentom, vendar se je
               čutildolžnega, da je že nekajkrat nastopil pred italijanskim parlamentom. Takšno
               razpravo so zahtevali tudi poslanci.</p>
               <p>Pri nas to ni možno. Vesel sem, da je z nekoliko zapoznelosti predsednik odbora za
               zunanjo politiko začutil to potrebo, da je izkoristil svoje poslovniške možnosti in
               je sklical to sejo, na nek način odprto debato. Če bi mi pravočasno odprli to debato,
               potem bi danes odločali - po mojem - o bistveno bolj uravnoteženem in kompleksnem
               tekstu oziroma bi se opredeljevali podobno, kot se opredeljujejo tiste države kjer je
               vlada prišla po stališče parlamenta pravočasno, v jeku krize, takrat, ko se je v
               svetu odločalo o vojni in miru.</p>
               <p>Strinjam se, da je deklaracija, ki je okvir za to razpravo - čeprav je to bistveno
               preozko - dejansko suhoparna. Tudi minister gospod Rupel je na odboru izjavil, da je
               tega originalnega teksta premalo in ni podoben tistemu, kar "proizvajajo" parlamenti
               v Evropi. To so direktne navedbe ministrovih besed. S tem se lahko strinjam.</p>
               <p>Vendar je tu krivda tudi na strani slovenske vlade, čeprav ima slovenska vlada
               možnost, da pride pred parlament in zahteva razpravo, tega instituta ni izkoristila.
               Mi, tukajšnji parlament, si pa seveda ne moremo zatiskati oči pred izredno
               kompleksnimi posledicami iraške krize, izredno kompleksnimi posledicami za položaj in
               za interese naše države. Pred tem si ni mogoče zatiskati oči. Strinjam se in
               prepričan sem, da smo zaradi takšnega odnosa vlade in vladajoče koalicije do tega
               parlamenta zamudili marsikaj. Sedaj smo v nehvaležni situaciji, ko capljamo za časom,
               ko skušamo pravzaprav nekaj narediti kot parlament. Pa tudi v tukajšnjem parlamentu
               ni jasne ideje, kaj je naloga parlamenta v taki situaciji, s čim mora priti vlada
               pred parlament. Pri tej deklaraciji smo tudi soočeni s popolnim razcepom znotraj
               vladajoče večine, znotraj vladajoče stranke. To je nezaslišano v tako resnih zadevah.</p>
               <p>Gospe in gospodje, mislim, da je še pravi čas v tem trenutku, da bi se tudi
               slovenski parlament ukvarjal s ključnim vprašanjem in ključnim pozivom, ki je v
               trenutku, ko smo soočeni z razkorakom med idealom in stvarnostjo - ideala, da vojna
               ne bi izbruhnila, ne moremo več doseči. Stvarnost je v tem trenutku drugačna.</p>
               <p>Stvarnost je taka, da so se evropske sile zaradi svojih ozkih interesov razcepile, da
               so svetovne velesile v Varnostnem svetu na nek način dejansko ponovile napako
               evropskih sil pred drugo svetovno vojno, da niso znale reči odločni "ne" diktatorju,
               tiranu, ki je pobil po nekaterih trditvah 200.000 prebivalcev lastne države. Nikoli
               ne bom mogel soglašati s tem da nekateri v tej državi zagovarjajo tega diktatorja,
               množičnega morilca in da celo padajo izjave, ampak to ni navijanje za vojno, tudi
               obsodba vojne, da je Amerika bolj fašistična država, kot je Irak in bolj fašistična,
               kot je Sadam Husein, da je Sadam Husein vrednota, kar je izrabil, izjavil tako
               imenovani slovenski mirovnik, ki pa je verjetno plačan skozi ministrstvo, da je
               opravljal svoje delo kot drugi plačanci.</p>
               <p>Poglejte, ideala, kot sem rekel, ne moremo več povrniti. Lahko pa obžalujemo, da se
               je zgodilo to, da se je zaradi teh zadev Evropa razcepila. Kot sem rekel, je v tem
               trenutku še čas za nujni poziv in zahtevo, da Turčija in njena armada ne vkorakata v
               severni Irak. Mislim, da je to izredno pomembno. Če bo Turčija vkorakala v severni
               Irak, inokupirala del Iraka zato da bi ustrahovala kurdski narod, bo sprožila
               dejansko, ne samo regionalno, svetovno krizo.</p>
               <p>Mi vemo, v katerih državah živijo pripadniki kurdskega naroda, kako hudo krizo se bo
               lahko s tem sprožilo in kako hude posledice so. Mislim, da bi se morala naš parlament
               in vlada zavzeti za to, da pozovemo vse institucije na svetu, Varnostni svet,
               generalno skupščino OZN, da preprečijo eskalacijo vojne v Iraku. Strinjam se s tem,
               da je potrebno obžalovanje, poteka vojna v Iraku. Mislim, da je tu neodločnost in da
               so parcialni interesi, zelo parcialni interesi tako imenovanih evropskih sil,
               preprečili, da bi z diplomatskim pritiskom lahko zagotovili mir. Prepričan sem, da bi
               ga bilo možno zagotoviti. Vendar to se ni zgodilo. Danes je pomembnovprašanje, kaj je
               večje zlo. Pustiti diktatorje, da ustrahujejo in morijo lastno prebivalstvo, da
               rušijo letala - kot jih je nekaznovano dolgo časa s terorističnimi akcijami rušil
               diktator Gadafi dokler mu Reagan ni poslal raket v njegov tabor. Od takrat ni bilo
               več terorističnih napadov na letala. Lockerby se od takrat ni več ponovil. Mislim, da
               bi do danes imeli še nekaj Lockerby-jev. Zato je to velika dilema. Vendar sem proti,
               seveda tudi proti temu, da države posegajo po takih sredstvih. Potrebno se jesoočiti
               s stvarnostjo in realnostjo. Sem velik nasprotnik vojne. Hkrati pa se zavedam, da bi
               evropske sile lahko pred sporazumom v Muenchnu preprečile svetovno morijo. Potrebno
               se je učiti iz zgodovine in ne napačno tolmačiti muenchenskega sporazuma in
               muenchenskih dogodkov, kot smo bili priča na dopoldanskem zasedanju
               zunanjepolitičnega odbora.</p>
               <p>Dejstvo je tudi, da tiste stalne članice Varnostnega sveta, ki imajo možnost z vetom
               preprečiti resolucije, ki bi bile obvezujoče tudi za diktatorje, niso poskušale s
               sklicem generalne skupščine uveljaviti svojih pogledov na reševanje iraške krize.
               Kajti ta institut obstaja. Če resolucija ne gre skozi oziroma je zavrta z vetom v
               varnostnem svetu, je s primerno večino na zasedanju generalne skupščine OZN možno
               sprejeti obvezujoče resolucije, ki imajo isto moč kot resolucije Varnostnega sveta.</p>
               <p>To se pravi, da so te države pravzaprav na nek način pristale - moram reči licemerno
               pristale - na trenutno posredovanje v Iraku. Tako, da je problem iraške vojne izredno
               kompleksen. Strinjam se s tem, da bi naš parlament pravočasno pozval vlado k
               določenim iniciativam. Smatram, da je sedaj za druge iniciative zelo relativno pozno
               tudi za izražanje obžalovanja, ki ga seveda tudi jaz izražam in nasprotujem vojni, je
               pa pravočasno. Gospoda ministra želim vprašati, ali bo slovenska vlada storila kakšen
               korak, kakšno iniciativo v smeri tega, kar sem omenil, da se zavzame oziroma da
               agitira med državami, da se prepreči razširitev iraške krize z vstopom Turčije v
               vojno, z vstopom turških čet na iraško ozemlje. Hvala lepa!</p>
            </sp>
            <sp xml:id="SDZ3-Redna-24-2003-03-25.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Replika gospod Anderlič, izvolite!</p>
            </sp>
            <sp xml:id="SDZ3-Redna-24-2003-03-25.sp181">

               <speaker>ANTON ANDERLIČ:</speaker>

               <p>Gospod Jerovšek ne izpusti prilike, da se obregne ob poslovnik in seveda tudi v
               nekaterih navedbah, ki jih je navedel iz neke druge seje, pa jih vpleta v to. Zato je
               seveda replika potrebna. Prvič, gospod Jerovšek, kar nekaj podpisov ste dali na
               zahteve za sklic izredne seje, med drugim sem danes dobil - kot vsi poslanci - eno
               zahtevo. Torej, če se ukvarjate z vsemi vprašanji imate možnost, da predlagate
               izredno sejo, bi lahko tudi zato in bi pač predsednik vlade prišel sem in bi z njim
               vodili razpravo na osnovi - recimo - raznih deklaracij, ki bi jih vi pripravili. Pač
               tega niste storili. Ampak nič hudega! Saj jaz vam tega ne zamerim. Ne vem pa, zakaj
               to očitate poslovniku, da nimate možnosti. Poleg tega gre še za druge možnosti, kako
               se do tega pride. Ugovarjam tistemu delu, ko naše državljane zmerjate s plačanci,
               kajti biti uslužbenec nekega ministrstva ne pomeni, da je plačanec neke vlade, da
               opravlja neke posle. Plačanci so popolnoma jasna definicija. Ni dobro, da se o naših
               državljanih govori na takšen način.</p>
            </sp>
            <sp xml:id="SDZ3-Redna-24-2003-03-25.sp182">

               <speaker>PODPREDSEDNICA IRMA PAVLINIČ:</speaker>

               <p>Hvala lepa! Replika na repliko, izvolite gospod Jerovšek!</p>
            </sp>
            <sp xml:id="SDZ3-Redna-24-2003-03-25.sp183">

               <speaker>JOŽEF JEROVŠEK:</speaker>

               <p>Najprej bi gospodu Anderliču - ko bom repliciral - rekel, da naj me ne poučuje o
               plačancih. Vendar je bila ta beseda najbolj aktualna v moji mladosti, ko je bil v
               Kongu zrušen Patris Lobumba in se je vsak dan govorilo o plačancih, ki so rušili in
               uspešno rušili seveda tudi vlado Patrisa Lobumbe. Vendar, gospod Anderlič, da gre za
               plačance, je meni osebno izjavil tudi neki minister vaše vlade, ki pa danes ne sedi v
               tej dvorani, da ne bo pomote. Tako, da se boste zavedali. Mislim, da se na mednarodne
               odnose kljub temu spozna kolikor toliko.</p>
               <p>Glede tega, da se vedno obregnem ob poslovnik: Seveda se bom obregnil, dokler bo
               takšen poslovnik, ki poslancem in parlamentu onemogoča ažurno razpravo o aktualnih
               dogodkih.</p>
               <p>Vi kot duhovni oče ali pa tudi oče tega poslovnika, kot de facto predsednik tega
               državnega zbora, bi morali poznati vsaj to, kar ste zavestno preprečili temu
               parlamentu. Ali poznate institut - recimo - v nemškem parlamentu, "aktuelle Stunde",
               ko v vsakem trenutku odprejo razpravo? Mi te možnosti nimamo in naš parlament caplja
               za svetovnimi dogodki in državnimi dogodki. Žal, žal vam moram na tem področju
               očitati, da ste odgovorni za razkroj parlamentarne demokracije v Sloveniji. Seveda si
               pa ne pustim očitati, da ne razumem instituta izrednih sej. Zasklicanje izredne seje
               je potreben postopek, ki traja približno tri tedne v našem parlamentu. Z institutom
               nujne seje, s sklicem, tako, kot ste instalirali v vaš poslovnik, je možno šele po
               treh tednih priti do razprave o zadevi, ki pa je takrat že passe.Tako je tudi
               pravzaprav aktualno ažurno ukrepanje v tej zadevi že passe. Hvala lepa!</p>
            </sp>
            <sp xml:id="SDZ3-Redna-24-2003-03-25.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Anderlič, replika!</p>
            </sp>
            <sp xml:id="SDZ3-Redna-24-2003-03-25.sp185">

               <speaker>ANTON ANDERLIČ:</speaker>

               <p>Gospod Jerovšek, lahko bi se poslužili marsikakšne metode za uvrstitev kakšne točke
               na dnevni red seje, če ne bi selektivno sodelovali na sejah zbora.</p>
            </sp>
            <sp xml:id="SDZ3-Redna-24-2003-03-25.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Lepo prosim za mir v dvorani! Mislim, da sta si pojasnila, kar je bilo
               potrebno. Tudi vi ste že dvakrat replicirali. Izvolite!</p>
            </sp>
            <sp xml:id="SDZ3-Redna-24-2003-03-25.sp187">

               <speaker>JOŽEF JEROVŠEK:</speaker>

               <p>Ne! Verjamem, da imate določene relacije s svojim "partei" šefom, ampak njemu morate
               dati drugačna pravila. A vendar, če me je glede selektivnega nastopanja - še preveč
               smo milostni do tega poslovnika, ki ste ga skonstruirali! Hvala lepa!</p>
            </sp>
            <sp xml:id="SDZ3-Redna-24-2003-03-25.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani! Besedo ima gospod Kacin. Izvolite!</p>
            </sp>
            <sp xml:id="SDZ3-Redna-24-2003-03-25.sp189">

               <speaker>JELKO KACIN:</speaker>

               <p>Gospa podpredsednica, spoštovane kolegice in kolegi, hvala za besedo! Ne bom nikomur
               repliciral, ker se mi zdi, da ta razprava ni namenjena replikam. Če je za to razpravo
               iskrena želja, da bi razpravljali o vojni v Iraku, se mi zdi tovrstno ravnanje
               absolutno neprimerno. Po svoje sem vesel, da ta razprava poteka zdaj, ko je medijska
               pozornost manjša, kot bi bila jutri. Zato se bom najprej zahvalil vsem tistim, ki ste
               podprli moj predlog, da uvrstimo to danes na dnevni red in da o tem opravimo
               razpravo.</p>
               <p>Za tiste, ki so v Iraku že umrli, je ta napad, o katerem govorimo, prišel prepozno.
               Za tiste, ki so umrli pred napadom oziroma med napadom, je prišel prezgodaj. Ta hip,
               ko se mi tukaj pogovarjamo o deklaraciji, na obeh straneh preštevajo nove mrtve. Zato
               se mi zdi nespodobno, da se do tega izziva pogovarjamo na tak način, kot da je to ena
               od običajnih točk dnevnega reda. Zato bi prosil poslancemoje poslanske skupine, če se
               lahko vzdržijo razprave toliko časa, da jaz končam.</p>
               <p>Nikoli ni prepozno sprejemati deklaracijo. Nikoli ni prepozno. Naša javnost pač
               pričakuje, da se bo državni zbor do tega opredelil in da bo do tega oblikoval svoje
               stališče. Deklaracija, ki jo imamo pred seboj, ni napisana na vrat na nos. O njej
               niti ne razpravljamo na vrat na nos - tako kot so menili nekateri. Je pač taka, kot
               je. Je kompromis! Mislim, da je zdaj boljša, kot je bila v izhodišču.</p>
               <p>Zato bi rad povedal nekaj o nekaterih pojmih, ki so tukaj uporabljeni. Obsojati
               vojaško intervencijo, pomeni še kaj. Pomeni zahtevati, da se ta hip prekine, pomeni
               zahtevati, da se vojske umaknejo na izhodiščne položaje, pomeni prepustiti civilni
               prebivalstvo tistim, ki bodo spet prišli na ta prostor. Pomeni, dajati možnosti, da
               se zgodijo novi masakri nove Srebrenice. Zato je zelo pomembno, kako mi razmišljamo
               in kakšno dikcijo pri tem uporabljamo. Kajti, če rečemo a, potem moramo reči tudi b.</p>
               <p>Zato se lahko zgledujemo po tistih vladah in parlamentih, ki so uporabili ustrezno
               dikcijo. Zdi se mi - vsaj glede na moje izkušnje - da je sedanja verzija zagotovo
               boljša kot tista, ki je bila prvotno. O tem, ali imajo mandat za to, kar počnejo ali
               ne, bodo že dolgo tekle razprave. Mi pri tem ne bomo imeli posebnega vpliva. Ampak
               prav je, da se naš državni zbor s prepričljivo večino glasov podpiše pod to
               deklaracijo in, da to, kar naši ljudje pričakujejo, tudi pove in pojasni. Ljudje
               predvsem pričakujejo pojasnila. Ta pojasnila smo jim dolžni dati ne pa replicirati
               drug drugemu. Opravičil bi se rad kolegu Juriju, ker sem prej pozabil omeniti njegovo
               ime med dopoldanskimi razpravljavci. Kot ste videli, priimkov ni bilo v poročilu.
               Opravičujem se, ker sem vas preskočil.</p>
               <p>Rad bi se zahvalil tudi tistim poslanskim skupinam, ki so posredovale prispevke v
               želji, da najdemo čimbolj celovito besedilo, čeprav smo zdaj dobili nekaj, kar ravno
               tako pije vodo. Prosim, to ni kritika! Ampak mislim, da se bomo v prihodnje, ko bo
               šlo za take izzive, znali pravočasno organizirati in bomo pripravili skupno
               nadstrankarsko deklaracijo, za katero bo stal celotni državni zbor. Take poskuse
               oziroma prizadevanja bi veljalo podpreti tudi v prihodnje.</p>
               <p>Gre pa še za kaj drugega. To je treba danes povedati. Ta zgodba v Iraku se vleče 12
               let. Sprejeli so 17 različnih resolucij, vključno z zadnjo, ki se imenuje 1441. Nič
               se ni dogajalo na področju razorožitve, dokler se ni zagrozilo z vojaško silo. Šele
               potem so se stvari začele premikati.</p>
               <p>Tako, kot se ni nič zgodilo na Balkanu, dokler se ni zagrozilo z vojaško silo - pa na
               Balkanu tudi to ni bilo dovolj. Treba je bilo manifestirati uporabo vojaške sile, da
               so se stvari spravile v normalne okvire.</p>
               <p>Zato se mi zdi pomembno, da na eni strani podpiramo diplomatska prizadevanja, da se
               čimprej zgodi Varnostni svet organizacije Združenih narodov. Ampak ne bi rad, da bi
               na Varnostnem svetu ali pa kje drugje razpravljali o tem, koliko žrtev je bilo, ker
               ni bilo pravočasnega posredovanja.</p>
               <p>Kar se tega tiče, imamo vsi veliko, veliko odgovornost. Velika večina naših ljudi
               obžaluje vojno in je proti vojni. Verjamem, da v tem državnem zboru med 90 poslanci
               in poslankami ni nikogar, ki bi rekel, da je za vojno. Ampak, mi imamo nekoliko
               drugačno odgovornost, ker se moramo pogovarjati o tem, kaj bo jutri in kaj bo
               pojutrišnjem in kako je bilo nam takrat, ko drugih ni bilo nam na pomoč. Ne branim
               Združenih držav Amerike niti najmanj, ampak prosim, da vsaj mi v naše razprave
               vnašamo racionalnost, da tehtamo med slabimi možnostmi in izberemo tisto, kije
               najmanj slaba. Zato smo bili izvoljeni, zato nam je politika poklic in zato se od nas
               pričakuje, da bomo nekatere stvari znali pojasniti, ne pa da se dobrikamo takrat, ko
               mislimo, da je to večinsko mišljenje. Odgovorna politika mora pač takrat, ko ljudje o
               stvareh razmišljajo površno, razložiti vsa ozadja in za to razlago tudi prevzeti
               odgovornost. Zato bi me veselilo, da kljub tem razpravam na koncu podpremo to
               deklaracijo v čim večjem številu glasov in da se iz te naše razprave danes naučimo
               česa za prihodnost. Ker se mi pač dozdeva, da to ni zadnja razprava ne o Iraku, ne o
               vojni. Ta vojna ni ne zadnja, ne predzadnja, ne pred predzadnja. Zato se bomo s tem
               še veliko ukvarjali. Hvala lepa!</p>
            </sp>
            <sp xml:id="SDZ3-Redna-24-2003-03-25.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Besedo ima gospa Cveta Zalokar Oražem. Izvolite!</p>
            </sp>
            <sp xml:id="SDZ3-Redna-24-2003-03-25.sp191">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Upam, da smo se vrnili k deklaraciji in ne bomo več
               razpravljali o poslovniku. Želela bi povedati svoje mnenje, svoje osebno mnenje, ki
               se nekoliko razlikuje od mnenja kolegov in kolegic v poslanski skupini. Moram reči,
               da je podobno mnenju gospoda kolega Kremžarja. Sama ne bom podprla amandmaja k prvemu
               odstavku, kjer se beseda obsoja nadomesti z besedo obžaluje. Kljub temu, da sem
               dobila nekaj pojasnil, moram reči, da so mi ta pojasnila še potrdila pravilnost
               odločitve. Kajti, če beseda obsojati pomeni zahtevo, da se vojna prekine, potem moram
               reči, da sem za to, da se ta vojna prekine, kot je bilo prej povedano.</p>
               <p>Mislim, da je treba pri tem tudi povedati, da smo poslanke in poslanci tu zato, ker
               smo glas ljudstva. Mislim, da ljudstvo obsoja to vojno in je ne samo obžaluje.
               Mislim, da ne bo nobene škode in nobenih velikih težav, če bomo sprejeli takšen
               tekst, kjer bomo to vojno obsodili in ne samo obžalovali. Bi pa rada povedala še eno
               metaforo. Beseda obžalovati ima v sebi žalovanje. Žaluje se takrat, kadar je nekdo že
               mrtev. Najbrž vsi mi nismo nek zbor in se še nismo postavili v pogrebni sprevod in ne
               gremo za nekom, ki je že v krsti in je mrtev. Morda gremo, ker je tisti, ki je
               pokojnik in ki je v tej zgodbi mrtev, organizacija Združenih narodov, je javnost
               sveta, ki množično, milijonsko protestira, pa mogoče tudi mednarodno pravo. Mislim,
               da ne bo nobene posebne škode in se ne bo ničesar zgodilo velikega in pretresljivega
               zgodilo, tudi za diplomacijo ne, če bo ta parlament sprejel deklaracijo, v kateri bo
               beseda obsojati in ne beseda obžalovati. Hvala.</p>
            </sp>
            <sp xml:id="SDZ3-Redna-24-2003-03-25.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besed ima gospa Silva Črnugelj. Izvolite. Ne. Gospod Aurelio Juri.
               Izvolite</p>
            </sp>
            <sp xml:id="SDZ3-Redna-24-2003-03-25.sp193">

               <speaker>AURELIO JURI:</speaker>

               <p>Hvala! Še na kratko, pa delno repliko na dva kolega.</p>
               <p>V okviru razprave smo slišali nekaj novih utemeljitev tega početja - kljub temu, da
               kolegi soglašajo s tem, da se obžaluje vojaški poseg - ki so po moje spet
               nadaljevanje neke sprevržene logike. Glejte, nekdo je rekel, da bi obsodba vojaškega
               posega pomenila zahtevo po umiku napadalca in prepuščanje posledično civilnega
               prebivalstva tistim, ki morijo. S tem se navezuje na svojega predgovornika, ki
               govori: Kaj je slabše, ali uničiti inonesposobiti vse diktatorje, ki morijo v svojih
               državah, ali posegati?</p>
               <p>Že izhajamo in zapuščamo teren, ki naj bi bil pravna podlaga tega posega. To je
               resolucija 1441, ki govori o domnevnem posedovanju in grožnji po uporabi orožja za
               množično uničevanje. Ne govori o tem, da bomo zdaj na osnovi te resolucije mi,
               demokratizirana svetovna skupnost, izčistila cel svet, tam, kjer so diktatorji, in
               omogočila ljudstvom, da živijo plodno, v miru in v demokraciji. Tega opravičila v tem
               dokumentu ni. Čeprav je v naših željah. Tako, da je to sprevrženo.</p>
               <p>Seveda to, kar je kolega Jerovšek celo trdil, kaj je boljše - dajmo morda pripraviti
               spisek nadaljnjih diktatorjev, ki jih bo treba spraviti, ali z resolucijo Varnostnega
               sveta. Če pa resolucije ne bo, s posegom najmočnejše sile na svetu, ki ji nihče nič
               ne more. To je tudi možno! Seveda tega ne morem sprejeti. Mislim, da je to zdaj že
               pokvarjeno.</p>
               <p>Naslednja trditev kolega, da - s čimer se strinjam - je treba preprečiti, da Turčija
               vstopi v Irak. Se strinjam! Nihče nima pravice vstopiti v Irak, niti Združene države
               Amerike niti Velika Britanija in njihovi zavezniki nimajo te pravice. Zakaj, smo prej
               ugotovili. Jutri bo lahko tudi Iran vstopil - Bilo je že govora, da so eni prestopili
               mejo - ampak to je ena od posledic razpada svetovnega reda, razpada pravil. Nihče se
               jih ne bo več posluževal, nihče jih ne bo spoštoval. Če ena sila vstopa nezakonito,
               zakaj ne bi tega počela tudi druga, ki ima tudi svoje interese. Sistem razpada. V tem
               je dodaten problem v vsej tej zgodbi</p>
               <p>Soglašam pa s pozivom Kacina, da strnemo to razpravo, da podpremo vsaj tisto, kar je
               možno v tej dvorani doseči, da na ta način zavežemo in usmerim nadaljnje ravnanje
               vlade glede humanitarne pomoči, da ne bo pod humanitarno pomočjo šlo preko našega
               ozemlja, kaj drugega, da bomo to usklajevali z Evropsko unijo in tako naprej.</p>
               <p>Edino tako soglašam tukaj s kolegom Školčem, da se nam ne bi zgodila niti Vilniuška
               izjava. Zato bi kljub temu - Cvetka, soglašam s tabo, si sama slišala mojo razpravo,
               - rad vnesel v tem besedilu obsodbo zelo jasno, zelo odločno. Če tega ni možno doseči
               - jaz razumem, da ni bom podprl tudi deset obžalovanj. Hvala!</p>
            </sp>
            <sp xml:id="SDZ3-Redna-24-2003-03-25.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite!</p>
            </sp>
            <sp xml:id="SDZ3-Redna-24-2003-03-25.sp195">

               <speaker>LEOPOLD (LEO) KREMŽAR:</speaker>

               <p>Hvala lepa! S kolegom Kacinom sva hodila na isto fakulteto v različnih generacijah.
               On na obramboslovje, jaz pa na mehkejši del te fakultete. To se seveda pozna očitno
               tudi v najinem videnju določenih stvari. Pa nič hudega! Saj je prav, da vsak vidi po
               svoje. Jaz seveda nisem prepričan, da je potrebno na ta način, s silo na silo - če
               sem prav dobro razumel to, kar je kolega Kacin govoril. Mislim, da to niti ni
               najpomembnejše.</p>
               <p>V zvezi s tem bi pa rad povedal dve zadevi. In sicer, da bodo trajale in trajale
               dolgo razprave - je bilo rečeno - o tem, ali so Združene države Amerike to storile z
               mandatom ali brez mandata. Mi v prvem sklepu trojčka ugotavljamo, da brez podpore
               Varnostnega sveta. Torej, za nas in za mene osebno seveda tu ni dileme. Lahko so
               razprave takšne ali drugačne, za mene ni dileme o tem, ali je mandat za to ali ni.
               Zato je obsodba, ker večina obsodbe gre v to smer, ne v druge smeri.</p>
               <p>Samo še nekaj. Ne gre za dobrikanje ljudstvu. Ko govorim sam, ne govorim zaradi
               tega, da bi se dobrikal temu ali onemu. Tudi v tem primeru ne gre za dobrikanje
               ljudstvu. Moje besede so šle v smer, da je temu ljudstvu treba zelo jasno povedati,
               kaj ta parlament misli o tem. Ob tem, da sem jaz seveda prepričan, da tudi ljudstvo
               podobno misli. S svojo izjavo, se ne želim dobrikati. Želim povedati, da bi ne glede
               na to, tudi, če bi to ljudstvo mislilo drugače, moje mnenje ostalo enako, kot je. To
               je zelo jasno, da to obsojam, tudi zaradi tega, ker je bilo narejeno brez mandata
               Varnostnega sveta. Hvala!</p>
            </sp>
            <sp xml:id="SDZ3-Redna-24-2003-03-25.sp196">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa! Po vrsti, najprej gospod Diaci, gospod Podobnik, potem gospod
            Kacin. Gospod Diaci, izvolite!</p> 
            </sp>
            <sp xml:id="SDZ3-Redna-24-2003-03-25.sp197">

               <speaker>MARKO DIACI:</speaker>

               <p>Hvala za besedo. Menim, da je deklaracija, ki jo je predložil kolega Školč, dovolj
               dobra oziroma celo najboljše, kar lahko sprejmemo. Zato se ne strinjam z zamenjavo
               besede obsojene za besedo obžalovanje. Kajti, ne Nato, ne Združene države Amerike,
               temveč Varnostni svet organizacije Združenih narodov oziroma vloga in moč le-tega, je
               po mojem mnenju garant miru malih narodov in držav, kot smo mi. Vsaj za to se moramo
               zavzemati. Zato menim, da je beseda obžalovati isto, kot na primer hudo bentiti, grdo
               okarati, močno ošteti. To dejanje, dejanje napada na Irak brez soglasja Varnostnega
               sveta organizacije Združenih narodov, bi morali označiti z besedo obsojanja. Zato bom
               glasoval proti amandmaju, ki spreminja to vsebino. Hvala!</p>
            </sp>
            <sp xml:id="SDZ3-Redna-24-2003-03-25.sp198">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Besedo ima gospod Podobnik. Izvolite!</p>
            </sp>
            <sp xml:id="SDZ3-Redna-24-2003-03-25.sp199">

               <speaker>JANEZ PODOBNIK:</speaker>

               <p>Gospa podpredsednica, sedaj sta že dva prej kolegica, sedaj pa kolega govorila o
               amandmajih. Razumem, da danes ne bomo glasovali o nobenih amandmajih. Amandmaji so
               bili sestavni del deklaracije, ki smo jo na koncu v celoti sprejeli. Glasovali bomo
               samo o deklaraciji v celoti. Za sejo zborov pa sam nisem dobil nobenega amandmaja.
               Tako, da ne bo nesporazuma. Je to pravilno?</p>
            </sp>
            <sp xml:id="SDZ3-Redna-24-2003-03-25.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Podobnik, če dovolite, saj, v okviru poročila so amandmaji odbora na strani 2
               in sicer k prvemu, k drugemu odstavku in za nov tretji odstavek.</p>
            </sp>
            <sp xml:id="SDZ3-Redna-24-2003-03-25.sp201">

               <speaker>JANEZ PODOBNIK:</speaker>

               <p>To pa je zelo ustvarjalna razlaga veljavnega poslovnika in prakse. Vsaka vam čast!
               Kje ste pa to prebrali? Ma, dajte no! Torej, prosim vas, predsedujoča in vodstvo
               državnega zbora, ne takih napak v proceduri. Lepo vas prosim! <stage xml:id="SDZ3-Redna-24-2003-03-25.stage89">(Medsebojno
               pogovarjanje.)</stage></p>
            </sp>
            <sp xml:id="SDZ3-Redna-24-2003-03-25.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Torej, moje mnenje je, gospod Podobnik, da bi pravzaprav odbor moral pripraviti
               dopolnjen predlog deklaracije, pa ga ni tako imenoval. Člani odbora so sprejeli
               amandmaje in na strani 3 imamo prečiščeno besedilo deklaracije, ne pa dopolnjen
               predlog deklaracije. Odbor je podprl omenjeni predlog deklaracije in predlaga
               državnemu zboru, da ga skupaj z amandmaji odbora obravnava na svoji seji in ga
               sprejme. Ni pripravil dopolnjenega predloga deklaracije, ki bi ga tudi lahko - gospod
               Podobnik in mu je bilo tako tudi svetovano, pravi gospa generalna sekretarka. Gospod
               Podobnik, izvolite!</p>
            </sp>
            <sp xml:id="SDZ3-Redna-24-2003-03-25.sp203">

               <speaker>JANEZ PODOBNIK:</speaker>

               <p>To je drugačna, kot pa je dosedanja praksa! To je v nasprotju z veljavnim
               poslovnikom. Zapuščam sejo in protestiram proti takemu načinu dela! Mene tam ne bo
               več.</p>
            </sp>
            <sp xml:id="SDZ3-Redna-24-2003-03-25.sp204">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Podobnik, dovolite, da vam pojasnim! V poslovniku je jasno določilo, da je
               matično delovno telo dolžno za zakon pripraviti dopolnjen predlog zakona, ko sprejme
               amandmaje, ker se obravnava po večfaznem postopku. Tega določila za deklaracijo, ki
               se obravnava v enofaznem postopku, ni. Mislim, da je to stvar za poslovniško
               komisijo. Lahko bi pa matično delovno telo smiselno uporabilo postopek, ki ga matična
               delovna telesa uporabljajo za pripravo zakonov, za katere je poznano, da
               seobravnavajo po večfaznem postopku. Tako je bilo tudi svetovano s strani služb
               državnega zbora matičnemu delovnemu telesu, da lahko po vzoru in določilih, kako
               matično delovno telo pripravi dopolnjen predlog zakona, lahko pripravi tudi dopolnjen
               predlog deklaracije in ga ponudi državnemu zboru v sprejem. Matično delovno telo v
               tem primeru tako ni ravnalo. Nimamo pa izrecnih navedb, da je deklaracijo po
               enofaznem postopku potrebno pripraviti tako, da deklaracija vsebuje dopolnjen predlog
               deklaracije. Glasovanje z amandmaji!</p>
               <p>Proceduralni predlog, gospod Anderlič, izvolite.</p>
            </sp>
            <sp xml:id="SDZ3-Redna-24-2003-03-25.sp205">

               <speaker>ANTON ANDERLIČ:</speaker>

               <p>Očitno je, da so bila navodila v strokovnih službah pri pripravi tega poročila...
               Prosim? Govorim o tistem, kar je bilo na odboru narejeno. Po mojem mnenju je očitno
               bilo pri pripravi deklaracije med strokovnimi službami nekaj nesporazumov, kaj je
               tisto, kar naj bi zbor imel na mizi in o čemer naj bi odločal. Po mojem mnenju je
               jasno, da imamo deklaracijo kot deklaracijo, ki se sicer v tem tekstu imenuje
               prečiščeno besedilo Ampak, ker je bilo očitno različno razumevanje - in na prejšnji
               strani piše v poročilu, da naj zbor sprejme amandmaje in deklaracijo - pomeni, da so
               nekateri razumeli, da imamo v razpravi tudi amandmaje. Zato predlagam, da date pet
               minut časa, da tisti, ki želi vložiti amandma, ki bi vračal besedilo na prvotni
               tekst, torej, da je v prvem stavku beseda "obsoja", in še drugi amandma, ki govori o
               mandatu. To je - po moje - najbolj korektno, da stvar dokončamo. Ker je očitno iz
               poročila in prečiščenega besedila to moč tudi razumeti. Sicer pa razumem, da je odbor
               pripravil nov tekst. Razlage so očitno bile v službah pač različne.</p>
               <p>Moj proceduralni predlog je, da date pet minut odmora tistim, ki želijo vložiti
               amandmaje. Po tej proceduri bomo glasovali do konca. Hvala!</p>
            </sp>
            <sp xml:id="SDZ3-Redna-24-2003-03-25.sp206">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! O tem proceduralnem predlogu se moramo najprej odločiti. V vsakem
               primeru bom prekinila sejo. Mislim pa, da je korektno, da predsednik matičnega
               delovnega telesa glede na proceduro, ki so jo imeli, popravi poročilo, če je
               potrebno, da bo stvar jasna. Ker zdaj res beremo tako, da je deklaracija v celoti, ki
               je bila sprejeta in izglasovana - se opravičujem, nisem članica odbora - če je bilo
               tako, potem je še zdaj možnost vlagati amandmaje na že sprejeto besedilo deklaracije
               kot v primeru ostalih zakonov. Če je bilo narejeno tako, prosim, da se v tej smeri
               dopolni poročilo, da bo jasno. Zato prekinjam zasedanje za deset minut. <stage xml:id="SDZ3-Redna-24-2003-03-25.stage90">/Oglašanje iz
               klopi./</stage> Gospod Vnučec, to je procedura. Proceduralni predlog je bil za prekinitev
               seje.</p>
               <p>Prekinjam zasedanje za deset minut. Ob 20.25 uri bomo nadaljevali in prosim, da v
               tem času poskušamo odpraviti ta nesporazum.</p>
               <stage xml:id="SDZ3-Redna-24-2003-03-25.stage91">(Seja je bila prekinjena ob 20.15 uri in se je nadaljevala ob 20.27 uri.)</stage>
            </sp>
            <sp xml:id="SDZ3-Redna-24-2003-03-25.sp207">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in poslanci! Matično delovno telo v skladu s svojimi odločitvami
               in ob smiselni uporabi poslovnika - ki govori o pripravi zakonov v drugi obravnavi,
               tako kot je bilo tudi sklenjeno na matičnem delovnem telesu - bo na tretji strani,
               kjer je zapisano, da gre za prečiščeno besedilo, zapisal, da gre za predlog
               deklaracije, ki vključuje sprejete amandmaje na odboru za zunanjo politiko. Tako, da
               na besedilo, ki ga imamo na 3. strani poročila in ga bo državni zbor v celoti
               obravnaval in tudi o njem odločal, lahko vlagamo amandmaje. Tako, da, prosim, vsi, ki
               bi želeli na poročilo, ki je na tretji strani poročila, lahko vložite amandmaje. Zato
               bomo nadaljevali sejo ker mi je bilo sporočeno, da se amandmaji na to besedilo
               pripravljajo - ob 20.35. Upam, da bodo v tem času amandmaji na mizi. Še enkrat,
               torej. Predlog besedila deklaracije, ki je na tretji strani poročila, je predmet
               našega odločanja in na to besedilo se lahko vlagajo amandmaji. Tako, da, kdor želi
               vložiti amandmaje, naj to stori. Poskusili bomo nadaljevati ob 20.35 uri. Hvala
               lepa!</p>
               <stage xml:id="SDZ3-Redna-24-2003-03-25.stage92">(Seja je bila prekinjena ob 20.29 uri in se je nadaljevala ob 20.40 uri.)</stage>
            </sp>
            <sp xml:id="SDZ3-Redna-24-2003-03-25.sp208">

               <speaker>PODPREDSEDNICA IRMA PAVLINIČ KREBS:</speaker>

               <p>Smo v fazi splošne razprave. Na dopolnjen predlog deklaracije so bili vloženi
               amandmaji, ki se še kopirajo. Tudi predsednik matičnega delovnega telesa je pripravil
               spremembo poročila.</p>
               <p>Spoštovane poslanke in spoštovani poslanci! Amandmaji so bili vloženi, se
               razmnožujejo in jih bomo dobili na klopi. Ker pa smo še v fazi splošne razprave o
               predlogu deklaracije, vas ta čas, ko se pripravljajo kopije, predlogi amandmajev in
               sprememba poročila - tako kot sem ga že predstavila - sprašujem, kdo bi še želel
               razpravljati? Preden smo prekinili sejo, je bilo na mojem seznamu še ime gospoda
               Kacina. Gospod Kacin, izvolite!</p>
            </sp>
            <sp xml:id="SDZ3-Redna-24-2003-03-25.sp209">

               <speaker>JELKO KACIN:</speaker>

               <p>Hvala lepa za besedo, gospa podpredsednica. Na klopi boste dobili dopolnjeno
               poročilo, ki ima tudi celovito besedilo deklaracije, na katero so zdaj vloženi
               amandmaji. Zato bomo glasovali o amandmajih, ki spreminjajo, da tako rečem,
               dopolnjeno celovito verzijo, ki ste jo imeli objavljeno na 3. strani. Izkoriščam to
               priložnost in vas pozivam, da amandmaje zavrnete. Hvala lepa.</p>
            </sp>
            <sp xml:id="SDZ3-Redna-24-2003-03-25.sp210">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi v okviru splošne razprave še kdo besedo? Ker ne, splošno razpravo
               zaključujem. Počakali bomo, da pridejo na klopi tudi vloženi amandmaji.</p>
               <stage xml:id="SDZ3-Redna-24-2003-03-25.stage93">(Seja je bila prekinjena ob 20.44 uri in se je nadaljevala ob 20.45 uri.)</stage>
            </sp>
            <sp xml:id="SDZ3-Redna-24-2003-03-25.sp211">

               <speaker>PODPREDSEDNICA IRMA PAVLINIČ KREBS:</speaker>

               <p>Kot ste verjetno opazili, so amandmaji k dopolnjenemu predlogu deklaracije trije.
               Vsi trije so vloženi k prvemu odstavku. Poslanec Aurelio Juri je vložil amandma k
               prvemu odstavku, za katerega želi, da se glasi: "Državni zbor obsoja vojaški napad na
               Irak brez mandata", spreminja tudi besedico"podpore", "mandata varnostnega sveta
               Organizacije združenih narodov". Ker vsebuje dve spremembi, bomo najprej glasovali o
               amandmaju poslanca Aurelia Jurija, ker spreminja besedico "obsoja" in "mandata". Oba
               ostala amandmaja, in sicer poslanske skupine Stranke mladih Slovenije in poslanke
               Cvete Zalokar Oražem sta enaka, in sicer: v prvem odstavku dopolnjenega predloga
               deklaracije želita, da se beseda "obžaluje" nadomesti z besedo "obsoja". Ker vsebuje
               amandma poslanca Aurelia Jurija tudi tovrstno sprememboin tudi spremembo besedice
               "podpore" v "brez mandata", bomo glasovali o tem amandmaju. Če bo ta sprejet,
               postaneta ostala dva amandmaja brezpredmetna. V kolikor ta ne bo sprejet, bomo
               glasovali še enkrat, in sicer o amandmaju poslanske skupine Stranke mladih Slovenije
               in poslanke Cvete Zalokar Oražem. To bo eno glasovanje, ker gre za enaka amandmaja.
               <stage xml:id="SDZ3-Redna-24-2003-03-25.stage94">(Glas iz ozadja.)</stage> Potem bomo počakali. Se opravičujem.</p>
               <p>Lahko pa vas seznanim z besedilom, da lahko razmišljate, pred sabo imate dopolnjen
               predlog deklaracije. Gospod Juri želi, da se prvi odstavek deklaracije spremeni tako,
               da se glasi: "Državni zbor obsoja vojaški napad na Irak brez mandata varnostnega
               sveta Organizacije združenih narodov." Vsebino obstoječega dopolnjenega predloga
               deklaracije spreminja v besedi "obžaluje", jo nadomešča z "obsoja" in "brez podpore"
               nadomešča "brez mandata". Seveda bom o vseh treh amandmajih k prvemu odstavku
               dopolnjenega predloga deklaracije odprla tudi razpravo. Proceduralni predlog.
               Izvolite, gospod Moge.</p>
            </sp>
            <sp xml:id="SDZ3-Redna-24-2003-03-25.sp212">

               <speaker>RUDOLF MOGE:</speaker>

               <p>Jaz nimam nikjer dopolnjenega predloga deklaracije.</p>
            </sp>
            <sp xml:id="SDZ3-Redna-24-2003-03-25.sp213">

               <speaker>PODPREDSEDNICA IRMA PAVLINIČ KREBS:</speaker>

               <p>Imate pred sabo poročilo, ki ga je popravilo matično delovno telo, in sicer na
               hrbtni strani poročila, gospod Moge. Ali je v redu, gospod Moge? Hvala lepa.</p>
               <stage xml:id="SDZ3-Redna-24-2003-03-25.stage95">(Seja je bila prekinjena ob 20.50 uri in se je nadaljevala ob 20.51 uri.)</stage>
            </sp>
            <sp xml:id="SDZ3-Redna-24-2003-03-25.sp214">

               <speaker>PODPREDSEDNICA IRMA PAVLINIČ KREBS:</speaker>

               <p>V razpravo dajem amandmaje, ki sem jih prej predstavila in za katere upam, da jih
               imate pred sabo. Vsi trije amandmaji spreminjajo v večjem ali manjšem delu prvi
               odstavek dopolnjenega predloga deklaracije, kar vse imamo zdaj v paketu na klopi. O
               predlogih amandmajev odpiram razpravo. Želi kdo besedo? Ne želi nihče razpravljati?
               <stage xml:id="SDZ3-Redna-24-2003-03-25.stage96">(Ne.)</stage> Zaključujem razpravo in prehajamo na odločanje. Najprej, kot sem povedala, o
               amandmaju poslanca Aurelia Jurija. Če bo ta amandma sprejet, sta ostala dva
               brezpredmetna, ker vsebuje tudi besedilo obeh amandmajev. Glasujemo torej o amandmaju
               poslanca Aurelia Jurija. Glasujemo.</p>
               <p>Navzočih je 46, za je glasovalo 10, proti 31.</p>
               <p><stage xml:id="SDZ3-Redna-24-2003-03-25.stage97">(Za je glasovalo 10.)</stage> <stage xml:id="SDZ3-Redna-24-2003-03-25.stage98">(Proti 31.)</stage></p>
               <p>Ugotavljam, da amandma ni bil sprejet.</p>
               <p>Odločamo še o amandmaju poslanske skupine Stranke mladih in poslanke Cvete Zalokar
               Oražem. Glasujemo. Navzočih je 48, za je glasovalo 11, proti 33.</p>
               <p><stage xml:id="SDZ3-Redna-24-2003-03-25.stage99">(Za je glasovalo 11.)</stage> <stage xml:id="SDZ3-Redna-24-2003-03-25.stage100">(Proti 33.)</stage></p>
               <p>Ugotavljam, da tudi ta dva amandmaja nista dobila podpore.</p>
               <p>Zato prehajamo na glasovanje o dopolnjenem predlogu deklaracije. Glasujemo. Navzočih
               je 47, za je glasovalo 44, proti 3.</p>
               <p><stage xml:id="SDZ3-Redna-24-2003-03-25.stage101">(Za je glasovalo 44.)</stage> <stage xml:id="SDZ3-Redna-24-2003-03-25.stage102">(Proti 3.)</stage></p>
               <p>Ugotavljam, da je predlagana deklaracija v celoti sprejeta.</p>
               <p>S tem zaključujem to točko dnevnega reda. Predstavnikom vlade se za sodelovanje
               najlepše zahvaljujem.</p>
               <p>Prekinjam 24. sejo državnega zbora Republike Slovenije, ki jo bomo nadaljevali jutri
               ob 10.00 uri. Hvala lepa vsem in lahko noč! <stage xml:id="SDZ3-Redna-24-2003-03-25.stage103">(SEJA JE BILA PREKINJENA 25. MARCA
                  2003 OB 20.54 URI.)</stage>
               </p>
            </sp>
         </div>
      </body>
   </text>
</TEI>