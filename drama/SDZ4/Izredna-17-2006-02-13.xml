<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-17-2006-02-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|31F189DD93BE92ACC125711D003498ED</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=31F189DD93BE92ACC125711D003498ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-17-2006-02-13.DZ" n="17">
               <name>Izredna</name>
               <date when="2006-02-13"/>
            </setting>
         </settingDesc>
         <particDesc>
            <listOrg>
               <org xml:id="Izredna-17-2006-02-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">17. izredna seja</stage>
            <stage type="date">(13. februar 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 12.01 uri.</stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci! Prosim, da zasedete svoja mesta.
               Pričenjam 17. izredno sejo državnega zbora Republike Slovenije, ki sem jo sklical na
               podlagi drugega odstavka 58. člena ter drugega odstavka 60. člena poslovnika
               državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Roberto Battelli, mag. Milan M. Cvikl, Franc Feri Horvat, Franc
               Kangler, Breda Pečan, Jakob Presečnik, Vili Rezman, dr. Mitja Slavinec, Jožef Školč,
               Janko Veber.</p>
               <p>Na sejo sem vabil predstavnika vlade Republike Slovenije in vse prisotne lepo
               pozdravljam. Prehajamo na določitev dnevnega reda 17. izredne seje državnega zbora
               Republike Slovenije. Predlog dnevnega reda je pripravljen skladno z 58. členom
               poslovnika in ste ga prejeli s sklicem seje 7. februarja 2006. Predlogov v zvezi s
               širitvijo dnevnega reda seje nisem prejel, zato prehajamo na odločanje o določitvi
               dnevnega reda. Preden preidemo na glasovanje, prosim poslanke in poslance, da
               preverijo delovanje glasovalne naprave, in sicer mora na desni strani vložene kartice
               goreti oranžna lučka. Ugotavljam, da glasovalna naprave delujejo. Tako predlagam
               zboru, da za današnjo sejo določi dnevni red, ki ste ga prejeli s sklicem. Glasujemo.
               Glasovanje o dnevnem redu teče. Navzočih je 48 poslank in poslancev, za jih je
               glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je dnevni red 17. izredne seje zbora določen.</p>
               <p>Prehajamo na <title>1. TOČKO DNEVNEGA REDA - TO JE NA OBRAVNAVO PREDLOGA SKLEPA V ZVEZI
                  Z ODLOČITVIJO VLADE REPUBLIKE SLOVENIJE ZA SODELOVANJE REPUBLIKE SLOVENIJE V NATO
                  MISIJI USPOSABLJANJA VARNOSTNIH SIL V IRAKU.</title> Predlog sklepov je v obravnavo
               zboru predložila skupina poslancev s prvopodpisanim dr. Markom Pavlihom. Besedo dajem
               predstavnikoma predlagateljev za dopolnilno obrazložitev predloga sklepov. Dr. Marko
               Pavliha, prosim, imate besedo.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Spoštovani gospod predsednik državnega zbora! Predsednik vlade z ministri, cenjene
               kolegice in kolegi!</p>
               <p>Vlada gospoda Janše je na dopisni seji 12. januarja 2006 sprejela predlog za
               sodelovanje Republike Slovenije v Nato misiji usposabljanja varnostnih sil v Iraku,
               na podlagi katerega, naj bi čez 10 dni v Irak napotili štiri vojake. Že na prvi
               pogled je bila takšna odločitev silno presenetljiva glede na dosedanjo prakso.
               Dejansko pa je mnogo hujša, saj gre za nepremišljeno, neodgovorno, nepotrebno in
               neetično potezo vlade, kot da bi slovenske miže pošiljala na počitnice v eksotične
               kraje, ne pa v grozeče žrelo, ki lahko sedaj poseže tudi po naših domovih. Ker vlada
               o tako pomembni in prezidenčni odločitvi ni poprej obvestila državnega zbora,
               opozicije in slovenske javnosti, niti ni sklicala sveta za nacionalno varnost, smo
               opozicijski poslanci zahtevali sklic nujnih sej odbora za zunanjo politiko, odbora za
               obrambo in komisije za nadzor varnostnih in obveščevalnih služb, na katerih smo od
               vlade zahtevali, da pojasni razloge za sprejeto odločitev in odgovori na številne
               dileme. Žal smo zaman čakali na zadovoljive odgovore.</p>
               <p>Vlada ni predstavila državnemu zboru in slovenski javnosti verodostojnih tehtnih
               argumentov za svojo odločitev, ki bo nedvomno vplivala na nacionalno varnost in
               zunanjepolitično podobo naše domovine. Pač pa smo lahko v zameno, v skladu s
               politično prakso zadnjega leta, poslušali kritike o preteklih odločitvah, ki naj bi
               bile krive za klavrne poteze sedanje vlade. Toda napotitev štirih slovenskih vojakov
               v Irak, ni nobeno logično nadaljevanje politike Ropove vlade, v kateri sem imel tudi
               sam priliko sodelovati od aprila do decembra leta 2004. Popolnoma nesporno je, in to
               dokazujejo dejstva, da Ropova vlada ni nikoli obravnavala takšnega predloga in ni
               poslala nobenega vojaka v Irak. Tedanji premier je to večkrat zagotovil in ni svoje
               besede nikdar prelomil. Tudi sedanji minister za obrambo Erjavec je še pred nekaj
               meseci javno obljubljal, da pod njegovim ministrovanjem v Iraku ne bo slovenskih
               vojakov. Potem je obrnil ploščo, si izmislil pravljico o nekakšni mirovni misiji
               naših vojakov v povsem varnem kraju, umaknil zaupnost trem dokumentom iz leta 2003 in
               krepko prestopil meje politične ter diplomatske omike.</p>
               <p>Spoštovane poslanke in poslanci! Vse javnomnenjske raziskave so pokazale, da večina
               naših državljank in državljanov nasprotuje napotitvi slovenskih vojakov v Irak.
               Velika večina pa je tudi prepričana, da bi moral o tem odločati slovenski parlament.
               Zato smo v poslanskem klubu Liberalne demokracije Slovenije predlagali razširitev
               dnevnega reda 13. redne seje, da bi lahko o vladni odločitvi razpravljal tudi državni
               zbor. Žal predsedujoči podpredsednik ni dopustil glasovanja o našem predlogu, ker je
               samovoljno in v nasprotju s poslovniškimi določili ocenil, seveda bržkone po
               navodilih predsednika državnega zbora, da zahteva ne izpolnjuje vseh pogojev za
               širitev dnevnega reda. Ni ga prepričala argumentirana utemeljitev, zakaj bi moral
               državni zbor čim prej razpravljati o odločitvi vlade, ni hotel ali kakopak ni smel
               razumeti, da je obravnava v državnem zboru vezana na rok, ki je določen s sklepom
               vlade. Ker je bilo očitno, da bo vladajoča koalicija storila vse, vključno s
               kršitvijo poslovnika državnega zbora, da prepreči demokratično razpravo na redni
               seji, nam ni preostalo nič drugega, kot da v skladu z ustavo in poslovnikom zahtevamo
               sklic izredne seje državnega zbora, na kateri moramo danes pokazati vso parlamentarno
               odgovornost glede varnosti naših državljank in državljanov ter se odločiti za mir in
               proti vojni.</p>
               <p>Našteli bi lahko najmanj 50 razlogov, zakaj slovenski vojaki ne smejo v Irak.
               Dovolite mi, da jih navedenem peščico. Ker ta vojna ni humana, ampak humanitarna
               katastrofa, ker je proti tej vojni demonstriralo na milijone ljudi, ker zaradi iraške
               vojne nismo bolj varni, temveč manj, ker tam nismo dobrodošli, saj kar dve tretjini
               iraškega prebivalstva nasprotuje navzočnosti okupacijskih enot, ker je iraška vojna
               za nekatere cvetoči posel, ki ga premnogi zalivajo s krvjo in trpljenjem, ker je to
               vojno razglasil kot ilegalno celo sam generalni sekretar Združenih narodov, zato so
               ZDA agresor brez podpore OZN, ker ta vojna ne odpravlja terorizma, ampak ga podžiga,
               ker se je iraška vojna izrodila v sistematično poniževanje Iraka, Bližnjega vzhoda in
               islama in ker nam ni treba pristajati na logiko: Bush ukaže ostali pa sledijo.</p>
               <p>V soboto smo lahko prebrali intervju z akademikom dr. Tinetom Hribarjem, ki mu menda
               ni težko reči, da je Janezu Janši s svojim vizionarstvom pomagal vstopiti na vrh. In
               kaj pravi filozof o odhodu slovenskih vojakov v Irak, citiram: <q>"Gre za to, da smo s
               tem dejanjem pokleknili pred Američani, pristali smo, da bomo imeli nad seboj
               gospodarja."</q></p>
               <p>Častniki in trije podčastniki naj bi v Iraku ostali 6 mesecev, nato bi jih zamenjali
               naslednje štirje možje. A to še ni vse. Povsem verjetno je, da bo čez leto dni v Irak
               odšel ves 10 bataljon slovenskega vojske. In z izjemo uradnega tiskovnega
               predstavnika so v Slovenski vojski prepričani, da je napotitev njihovih pripadnikov v
               predmestje Bagdada izrazito politična in niti malo strokovna odločitev. Pri tem
               seveda ne moremo in ne smemo mimo dejstva, da kar 9 članic Nata nima svoje vojske v
               Iraku in niti ne namerava sodelovati pri urjenju iraških varnostnih sil.</p>
               <p>Republika Slovenija se je kot članica Nata že izkazala kot verodostojen partner pri
               reševanju iraške krize. Ponudila je sodelovanja petih inštruktorjev slovenske vojske
               za usposabljanje iraških varnostnih sil v tretji državi. Po odločitvi nove vlade pa
               je za nameček podarila večje količine orožja in opreme in tudi finančni prispevek.
               Ampak sedaj je čas, da se aktivneje vključi v iskanje politične rešitve za iraško
               krizno žarišče, ne pa za trkanje po nekakšnih mini vojaških prsih, ki bi morale
               služiti dojenju in ne nasilju."</p>
               <p>Sedanjo vlado opozarjamo, da je prejšnja vlada 24. junija 2004 sprejela odločitev,
               da bo obliko in vsebino svojega angažiranja v prizadevanjih mednarodne skupnosti za
               stabilizacijo Iraka prilagodila varnostnim razmeram in pogojem v Iraku. Pripadniki
               naše vojske v mednarodnih mirovnih operacijah, v Afganistanu, na Kosovu ali v Bosni
               in Hercegovini so sicer izpostavljeni določeni nevarnosti, vendar je tveganje v Iraku
               bistveno večje. Poleg tega se bo poslabšala varnost državljank in državljanov v
               Sloveniji, kakor tudi varnost tistih, ki sodelujejo pri povojni obnovi Iraka, tako v
               okviru humanitarnih organizacij kot tudi iz slovenskih podjetij.</p>
               <p>Zato od vlade gospoda Janše danes pričakujemo, da nas bo na današnji seji seznanila
               s pregledom vseh dogodkov, odločitev in sklepov, ki jih je v imenu Republike
               Slovenije sprejela znotraj organov NATA od decembra 2004 dalje in na podlagi katerih
               se je odločila za sodelovanje v misiji usposabljanja varnostnih sil v Iraku. Prav
               tako imamo pravico izvedeti, kakšne bodo konkretne naloge inštruktorjev slovenske
               vojske, kakšne bodo morebitne posredne in neposredne ugodnosti za Slovenijo zaradi
               sodelovanja naše vojske. Želeli bi se seznaniti z vsemi relevantnimi dejstvi. Zato
               tudi državnemu zboru predlagamo, da sprejme 7 sklepov, med katerim sta najpomembnejša
               dva, in sicer poziv vladi, da prekliče sklep o skorajšnji odpravi štirih
               inštruktorjev v Irak in da v bodoče v podobnih primerih pred takšno odločitvijo
               skliče, prvič, svet za nacionalno varnost, drugič, o tem predhodno obvesti ta državni
               zbor in, tretjič, omogoči javno razpravo.</p>
               <p>Spoštovane poslanke in poslanci, naj vas za konec vprašam: Ali bomo dopustili, da
               zapravimo tisto najdragocenejše, kar nam zavidajo v Londonu, Madridu, New Yorku,
               Milanu in širom po svetu, varnost in mirno spanje? Mar se bo zaradi nepremišljenega,
               neodgovornega, nepotrebnega in neetičnega ravnanja vlade v Cankarjevo dolino
               Šentflorjansko priplazila zlovešča kuga tretjega tisočletja: terorizem? Po slovenski
               ustavi smo poslanci in poslanke, predstavniki vsega ljudstva in nismo vezani na
               kakršna koli navodila. Vsaj danes pozabimo torej na politične razlike in poskrbimo za
               nacionalni interes, katerega bistvo je zagotavljanje varnosti in izogibanje
               slehernemu dejanju, ki bi lahko ogrozilo naše življenje in zdravje. Hvala za
               pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala doktor Pavlihi. V imenu predlagateljev bo govoril še gospod Aurelio Juri.
               Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala za besedo gospod predsednik, vsem kolegicami ni kolegom, pa ministrom,
               predsedniku vlade lep pozdrav. Koliko še? Slišali smo 10, 11 dni, 24. tega meseca, če
               medtem odgovornost vsaj do varnosti naših sodržavljank in sodržavljanov si ne bo
               utrla poti v tej dvorani, bodo štirje naši častniki in podčastniki v vlogi vojaških
               inštruktorjev odpotovali v Italijo in potem v Irak. Res je, da so se sami javili za
               to misijo, da so bili zbrani izmed devetih prijavljenih prostovoljcev, Socialni
               demokrati verjamemo, da so profesionalci v pravem pomenu besede, ki vedo, kam gredo,
               kaj imajo početi in koliko tvegajo. Njihovih imen ne poznamo, kar bi naj nekoliko
               povečalo njihovo osebno varnost in je to seveda dobro. A odkrivamo, da misija bo vse
               prej kot diskretna. Saj sama vlada priznava, da želi z njo vidno in prepoznavno
               umestiti Slovenijo med članicami zveze Nato, ki aktivno, neposredno sodelujejo pri
               stabilizaciji oziroma urejevanju razmer v Iraku. Štirje častitljivi in pogumni
               anonimneži bodo torej pristali na bagdadskem letališču in se odpravili v vadbeni
               center <q>"Al Rostamija"</q>. Anonimne pa ne bodo njihove uniforme in zastava države, od
               koder prihajajo. In ve se, da ne bodo delovali proti okupacijskim silam, ki še
               zasedajo Irak, ampak obratno, oziroma bodo z njimi pod oznako in kritjem zveze Nato,
               ki je akterka misije usposabljanja iraških varnostnih sil sodelovali in se
               dopolnjevali. To je slika, ki jo bodo videli vsi, ki so v Iraku, tu doma in po svetu,
               obsodili agresijo Združenih držav Amerike na to državo in odklonili vsakršno obliko
               njene legitimacije.</p>
               <p>Mednarodn skupnost, tudi tisti njen del, ki je početje Washingtona stigmatiziralo,
               seveda, ni mogla preprosto dvigniti roke in reči, naj za ureditev razmer v Iraku
               poskrbijo tisti, ki so vojno sprožili in razmere sesuli. V to smer se je Organizacija
               Združenih narodov, avtoriteto katere so bile ZDA ob pripravi in izvedbi napada povsem
               poteptale, tudi aktivirala z vrsto resolucij in pozvala ves svet k sodelovanju pri
               odpravi posledic te vojne. In Slovenija ni ostala ravnodušna. Odzvala se je
               verodostojno, državotvorno in predvsem odgovorno. V oblikah in na način, ki jih je
               sama ocenila za primerne in za katere je tudi zmogla ob izjemni občutljivosti
               vprašanja strniti vrste politike in javnosti. Ponudila je skupino svojih vojaških in
               policijskih inštruktorjev za urjenje iraških varnostnih sil izključno v tretji
               državi, ponudila je neko pomembno količino orožja ter nekaj milijonov evrov vojaške
               in druge pomoči Iraku. Bil je sklenjen kompromis med formalnimi in moralnimi
               obveznostmi članstva v OZN in Natom in odnosom slovenske javnosti do obravnavane
               krize. Dlje od tega je prejšnja vlada vedela, da ne sme, zlasti ne podleči pritiskom
               ZDA in zaveznikov v tej vojni, na samem bojišču v Iraku, da bi se jim tudi Slovenija
               v kakršnikoli obliki pridružila. S sklepom vlade, ki ga obravnavamo danes, prihaja do
               radikalne spremembe te politike. Do zasuka, ki odstopa od dosedanjega dogovora z
               javnostjo in opozicijo, ki ruši mukoma dosežen konsenz. Socialni demokrati menimo, da
               tega mandata vlada nima. Niti od takrat, ko se je 66% glasujočih volivk in volivcev
               odločilo za <gap n="..."/><stage>/Nerazumljivo./</stage><gap n="..."/> Slovenije v zvezo Nato, ko je bilo s strani
               zagovornikov te povezave nič kolikokrat pojasnjeno in zagotovljeno, da vstopanje v
               zavezništvo ni pomenilo tudi prevzemanja odgovornosti, obveznosti in tveganj do
               Iraka.</p>
               <p>Tako kot že na odboru za zunanjo politiko, ko smo formalno in pisno pozvali vlado k
               preklicu sklepov o napotitvi na prvi seji odbora, ki je bila pred mesecem in nekaj
               več, a ostali takrat, kot tudi danes, žal, v manjšini, tudi danes ponovno pri tem
               pozivu o preklicu sklepa vztrajamo. Ker pa dvomimo, pa ne obupamo, da bo zanj kaj več
               posluha s strani kolegic in kolegov iz koalicijskih vrst, zahtevamo, mislim, da je ta
               zahteva upravičena, tudi v imenu, zaskrbljene javnosti, podrobnejša pojasnila
               okoliščin in razlogov, da se tokrat v Irak gre. In na vlado polagamo vso odgovornost,
               da bodo slovenski vojaki, če sklepa ne bo preklicala, tokrat odpotovali na neko
               misijo, za razliko od vseh dosedanjih napotitev na nestabilna območja, brez konsenza
               politike in brez razumevanja javnosti, kar bo za samo počutje štirih izbrancev vse
               prej kot dobro. Tega konsenza vlada tudi poiskala ni. Ni nujno, da bi ga našla. Zase
               vem, kako bi se do tega opredelil. A potruditi bi se morala, tako kot vsakič doslej.
               In ne bi nič škodilo, ko bi z opozicijo, ki premore tudi nekaj pameti, preigrala
               morda kako alternativno rešitev našega sodelovanja pri stabilizaciji Iraka. Potem ko
               je Severnoatlantski svet, ne pozabimo, da tudi s privolitvijo naše vlade, sklenil, da
               se urjenja v tretjih državah ne bo šel več.</p>
               <p>Podpisniki zahteve za današnjo obravnavo sklepa vlade, da napoti štiri vojaške
               inštruktorje v Irak, ne odobravamo in vlado pozivamo, da ga prekliče, pri čemer se
               lahko izgovori na še vedno zaostrene in izjemno tvegane tamkajšnje varnostne razmere.
               Opozarjamo na posledice, ki utegnejo nastati, če vlada tega ne bo storila, na samo
               varnost štirih fantov na misiji in na varnost ostalih slovenskih državljank in
               državljanov, ki so iz poslovnih in drugih razlogov v Iraku, pa tudi tu doma, ker
               mednarodni terorizem ne miruje in izkušnje kažejo, kako se odziva do držav, ki se
               vpletajo v iraško krizo. Za te posledice polagamo vso odgovornost na vlado in na vas,
               kolegice in kolegi, ki jo ob tem dejanju podpirate. Danes je še čas za premislek. Ko
               bosta slovenska uniforma in zastava stopila na iraška tla, bo morda prepozno.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Juriju. Predlog sklepov je obravnaval odbor za zunanjo politiko kot
               matično delovno telo, ki je pripravil dopolnjen predlog sklepov. Besedo dajem
               predsedniku odbora, gospodu Jožefu Jerovšku, za predstavitev poročila odbora. Prosim.</p>
               <p>Ja, lahko že sedaj obrazložim, da se poročilo odbora razmnožuje in ga boste dobili v
               naslednjih minutah na klop, ampak kljub temu lahko predstavite poročilo.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Dobro. Če lahko na pamet poročilo predstavim<gap n="..."/></p>
               <p>Hvala lepa, gospod predsednik. Spoštovani predsednik vlade, ministri, spoštovane
               kolegice in kolegi! Odbor za zunanjo politiko je danes na današnji seji že drugič
               obširno razpravljal o sklepu vlade o napotitvi slovenskih inštruktorjev v Irak. Tako
               prvič kot danes je bil seznanjen z izčrpno informacijo vlade, ministra za zunanje
               zadeve Dimitrija Rupla in ministra za obrambo Karla Erjavca. Pri tem je odbor v
               vsestranski razpravi pravzaprav pogledal na vse aspekte o napotitvi slovenskih
               inštruktorjev na usposabljanje pripadnikov iraških varnostnih sil. Ugotovil je, da je
               ta napotitev nastala na podlagi veljavne zakonodaje, in da se je s tem Slovenija samo
               odzvala oziroma gre za dokončanje postopkov, ki jih je v veliki meri sprejemala že
               predhodna vlada Republike Slovenije. S tem se je Slovenija odzvala na poziv in
               resolucijo varnostnega sveta Združenih narodov na sklep zavezništva o Natu, o pomoči
               iraškim varnostnim silam in tudi na sklep, v prošnjo iraške vlade. Mi se zavedamo na
               odboru, da je sedanja situacija v Iraku bistveno drugačna. Tam je delujoča vlada, ki
               je bila izvoljeno demokratično, in pomoč iraški vladi pri stabilizaciji razmer, pri
               umiritvi razmer in ustvarjanju razmer, ki bi v končni konsekvenci pomenile, da bi
               lahko iraške varnostne sile samostojno skrbele za varnostni položaj v državi, je
               upravičen razlog, k temu stremi pravzaprav celotna svetovna skupnost, ki se zaveda
               strateškega pomena izboljšanja varnosti v Iraku, kajti od tega dela sveta je v veliki
               meri odvisna pravzaprav Evropa, varnost v Evropi, ima izreden vpliv na terorizem in
               na energetske razmere v svetu.</p>
               <p>Moram poudariti, da so predlagatelji predlagali sedem sklepov, da so v svoji
               razpravi govorili, da gre za spremembo politike Slovenije. Druga stran, poslanci
               koalicijskih strank, smo pri tem ugotavljali, da ne gre za nobeno spremembo, da gre
               za nadaljevanje, da gre za kontinuiteto in morebiti edino diskontinuiteto gre v tej
               smeri, da je vlada znižala stopnjo vpletenosti ali sodelovanja slovenskih vojakov,
               kajti v preteklosti na podlagi znanih dokumentov je predhodna vlada celo razmišljala
               o bistveno večjem obsegu in drugačni vlogi slovenskih vojakov v Iraku. Jaz še enkrat
               poudarjam, na tej razpravi, dvakratni razpravi, ki je skupaj trajala skoraj deset ur,
               so bili osvetljeni vsi aspekti in jaz mislim, da se v veliki meri strinjamo, da
               Slovenija mora prevzeti pred svetovno javnostjo svoj del odgovornosti. Te vrste
               inštruktorskih sil oziroma misije sodelujejo v Iraku iz 17 držav. In Slovenija je ena
               zadnjih, ki se je odzvala povabilu, da sodeluje pri teh silah in z izredno nizko
               udeležbo. Seveda pa še tudi nekatere druge države sodelujejo pri tem usposabljanju
               iraških varnostnih sil, s pomočjo lastnih vadbenih centrov, tudi včasih izven države.</p>
               <p>Na koncu je odbor sprejel dva sklepa. Pri sklep govori o tem, da ugotavljamo, da je
               bil sklep vlade sprejet na podlagi veljavne zakonodaje in veljavnih usmeritev
               slovenske zunanje politike. Drugi sklep napotuje vlado, da po treh mesecih od takrat,
               ko bo poslala slovenske inštruktorje v Irak, državni zbor obvesti o morebitnih
               varnostnih tveganjih slovenskih vojakov v Iraku. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jerovšku. V zvezi s poročilom matičnega delovnega telesa, ki ga boste
               prejeli na klop, naj vas še opozorim, da lahko kvalificirani predlagatelji k
               dopolnjenemu predlogu sklepov vlagajo spreminjevalne oziroma dopolnjevalne amandmaje
               vse do konca splošne razprave poslank in poslancev. Sedaj dajem besedo predsedniku
               vlade gospodu Janezu Janši za predstavitev mnenja vlade. Izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za besedo gospod predsednik. Spo9štovane poslanke in poslanci! Kmalu bo
               poteklo tretje leto, kar smo slovenske volivke in volivci na referendumu jasno in
               nedvoumno izrazili svoje prepričanje, kako si v prihodnje želimo zagotavljati svojo
               lastno varnost, varnost svoje države in stabilnost širšega evroatlantskega območja,
               ki mu pripadamo. Odločili smo se, da se v tej skupni skrbi povežemo v
               severnoatlantsko zvezo, v Nato, v zavezništvo, ki več kot pol stoletja zagotavlja
               varnost, s tem pa tudi pogoje za blaginjo in razvoj svojih članic na podlagi skupnih
               vrednost. Potrdili smo svoje zaupanje v cilje in načelo ustanovne listine Združenih
               narodov ter svojo željo, da bi z vsemi narodi in vladami živeli v miru. Potrdili smo
               odločenost, da varujemo svobodo, skupno dediščino in civilizacijo svojih narodov,
               temelječo na načelih demokracije, osebne svobode in vladavine prava.</p>
               <p>Če samo na kratko povzamem severnoatlantsko pogodbo, temeljni dokument Nata.
               Slovenija marca 2004 v Nato ni stopila s figo v žepu. Že temelj vabila Sloveniji na
               vrhu v Pragi je bila ugotovitev, da je Slovenija pripravljena in sposobna
               uresničevati vlogo zaveznice in deliti odgovornosti, ki jih članstvo prinaša. Nikoli
               v predreferendumskih razpravah ni bilo razumeti, da želi biti Slovenija le porabnik
               varnosti. Vesel sem, da lahko danes ugotovimo, da je Slovenija polno prevzela svojo
               zavezniško vlogo. Naš dosedanji prispevek je v grobih številkah gledano prispevek
               manjše države članice, pa je objektivno gledano dovolj soliden. Tako je bilo v Bosni
               in Hercegovini, tako je na Kosovu, tako je v Afganistanu, tako bo tudi v Iraku. Od
               konca več kot štiri desetletja trajajoče hladne vojne, ko je NATO uspešno zagotavljal
               mir v Evropi in svobodo svojih članic in s pojavom novih asimetričnih groženj držav
               na naši celini, kot so terorizem, širjenje orožij za množično uničevanje propadle
               države, se je Nato pričel soočati z novimi izzivi. Zavezništvo ocenjuje, da bodo
               glavni vir groženj državljanom držav članic in drugih držav v naslednjih desetih in
               petnajstih letih ravno te grožnje. Iz statičnega zavezništva, osnovanega na velikih
               teritorialnih silah, se je bil Nato primoran pretvoriti v dinamično zavezništvo,
               sposobno posredovati povsod tam, od koder prihajajo grožnje varnosti njegovih članic.
               Vzporedno s preobrazbo sil v drugih državah poteka tudi preobrazba slovenske vojske.
               Mir, varnost in razvoj so danes v globalnem svetu mnogo bolj povezani in prepleteni
               kot kdajkoli prej, zato je sodelovanje in usklajevanje med mednarodnimi
               organizacijami, ki skrbijo za preprečevanje in odpravljanje kriz, izrednega pomena. V
               tem smislu Nato poglablja sodelovanje predvsem z Združenimi narodi, Evropsko unijo in
               organizacijo za varnost in sodelovanje v Evropi. Ob tem varnostni svet Združenih
               narodov ohranja poglavitno odgovornost za mednarodni mir in varnost. Čeprav je temelj
               zavezništva še vedno 5. člen severno, atlantske pogodbe, ki zagotavlja kolektivno
               obrambo članica, pa so sodobne mednarodne razmere zahtevale, hkrati tudi omogočile,
               da se Nato mnogo bolj angažira pri preprečevanju konfliktov in umirjanju kriznih
               razmer, ne le operacije v podporo miru oziroma vojaško podporo pokonfliktni obnovi in
               razvoju, tesnem sodelovanju predvsem z organizacijo Združenih narodov in Evropsko
               unijo, ampak tudi pomoč pri humanitarnih in naravnih katastrofah, so postale Natov
               vsak dan. Nato je s svojim angažiranjem zaustavil morijo v Bosni in Hercegovini,
               preprečil humanitarno katastrofo na Kosovu, umiril razmere v Makedoniji, pomaga pri
               vzpostavljanju s stabilnostjo Afganistanu, preprečuje širjenje terorizma in orožja za
               množično uničevanje v Sredozemlju, priskočil je na pomoč ob cunamijih v Aziji, pred
               dvema tednoma je Nato zaključil operacijo pomoči ob potresu v Pakistanu. Nato nudi
               tudi zračno obrambo ob velikih mednarodnih dogodkih, kot so bile na primer zadnje
               letne olimpijske igre v Atenah ali kot bo letošnje svetovno prvenstvo v nogometu v
               Nemčiji. Na prošnjo Afriške unije od lanskega leta Nato nudi logistično podporo silam
               te organizacije pri umirjanju razmer v sudanskem Darfurju. Ob vsej tej aktivnosti
               zavezništva Slovenija seveda ne more stati križem rok. Uspeh Nata v vsaki misiji na
               operaciji, za katero se odloči, je odvisen tudi od soglasja in od prispevka
               Slovenije. S tem prepričanjem smo stopili v zavezništvo in v to verjamemo tudi danes.</p>
               <p>Spoštovani! Naša podpora Natovi misiji usposabljanja iraških varnostnih sil je bila
               naša zavestna odločitev. Za tovrstno pomoč je v skladu z resolucijami varnostnega
               sveta organizacije Združenih narodov predsednik začasne iraške vlade Alavi zaprosil
               Nato junija leta 2004. Na tej podlagi so predsedniki vlad oziroma držav, vključno s
               Slovenijo, na vrhu Nata v Istanbulu 28. junija 2004 ponudili Natovo pomoč
               usposabljanju iraških varnostnih sil. Ob sprejemu odločitve o začetku Natove
               vojaškoizobraževalne misije v pomoč Iraku je bilo predvsem zaradi interesa nekaterih
               zaveznic, vključno s Slovenijo, predvideno, da bi usposabljanja v okviru misije
               potekalo razen v Iraku tudi v nekaterih tretjih državah v regiji. Severno atlantski
               svet je zadolžil Natove vojaške oblasti, da proučijo možnosti usposabljanja v
               Jordaniji in s tem v zvezi pripravijo vojaški nasvet.</p>
               <p>Bistvo tega nasveta, ko je bil izdelan, je bilo, da bi uporaba jordanskih objektov
               zahtevala precejšnja sredstva, za katere ni razpoložljivih virov, da ni izkazanega
               interesa iraških oblasti za urjenje v Jordaniji ter da zmogljivosti vzpostavljanja v
               samem Iraku zadostujejo. Na podlagi tega nasveta je vojaški odbor Nata
               severnoatlantskemu svetu svetoval, da v Jordaniji do nadaljnjega ne vzpostavlja
               centra za urjenje vojaških častnikov. Slovenski stalni predstavnik ter stalni
               predstavnik še ene zaveznice sta na zasedanju severnoatlantskega sveta 13. aprila
               2005 izrazila nadaljnji interes za usposabljanje iraških varnostnih sil v Jordaniji
               ali v kateri drugi državi v regiji, vendar sta pri tem ostala osamljena. S sprejemom
               omenjene odločitve nobeni zaveznici ni bila zaprta pot za usposabljanje v Jordaniji,
               vendar bi morala zaveznica usposabljanje sama organizirati in financirati. In tukaj
               si je potrebno naliti čistega vina. Če bi želeli uresničiti našo dotedanjo namero,
               prispevati k usposabljanju iraških varnostnih sil z urjenjem izven Iraka, bi bil to
               za nas, pa tudi za desetkrat večjo državo organizacijsko, varnostno in finančno
               prevelik zalogaj. Samo za primerjavo. Letošnji operativni investicijski stroški
               Natove misije usposabljanja v Iraku bodo znašali približno 10 milijard slovenskih
               tolarjev, od česar bo Slovenija krila 0,25%, 29,75% stroškov pa preostalih 25 držav,
               članic Nata. Če bi Slovenija sama vzpostavljala takšen center, bi morala sama
               zagotoviti najmanj eno tretjino omenjene vsote.</p>
               <p>Vlada Republike Slovenije je 12.1. letošnjega leta na redni seji, podatek, da je
               bilo to storjeno na dopisni seji, hkrati s številnimi drugimi navedbami v gradivu
               predlagateljev, ne drži, vlada je torej na redni seji 12. januarja letos na podlagi
               svojih ustavnih in zakonskih pristojnosti odločila o napotitvi štirih častnikov
               oziroma podčastnikov Slovenske vojske v misijo Nata za urjenje iraških častnikov,
               zato ker, prvič, je varnostni svet OZN s svojimi resolucijami takšni misiji dal vso
               potrebno mednarodno pravno legitimnost; drugič, ker je Slovenija že pred dvema letoma
               sprejela obveznost, da bo sodelovala pri usposabljanju iraških varnostnih sil;
               tretjič, ker se od aprila 2005 do januarja 2006 ni odprla možnost skupnega Natovega
               usposabljanja v sosednji državi; četrtič, ker Slovenija sama ne bi mogla plačati
               stroškov usposabljanja v sosednji državi; petič, ker ni bilo ustreznih pogojev za
               usposabljanje iraških varnostnih sil v Sloveniji; šestič, ker je obstajala realna
               potreba popolnitve nezapolnjenih mest v Natovi misiji usposabljanja v Iraku; sedmič,
               ker pri usposabljanju iraških varnostnih sil po svoji zmožnostih sodelujejo vse
               članice Zveze Nato.</p>
               <p>Prepričan sem, da bodo pripadniki slovenske vojske odlično opravili tudi to pomembno
               nalogo. Ponosen sem, da pripadniki Slovenske vojske predano služijo svoji domovini,
               pomagajo pri odpravljanju kriz na nestabilnih območjih in prispevajo h krepitvi
               svetovnega miru. Nato ni vsemogočen. Storil lahko le tisto, za kar so njegove članice
               pripravljene prispevati tako finančno kot s človeškimi viri. Odkar smo postali
               članica, smo pogosto priča razkoraku med političnimi ambicijami in tudi visokimi
               pričakovanji, kjer vse bi Nato lahko pomagal, in konkretnimi prispevki članic za same
               operacije.</p>
               <p>Dosedanji slovenski prispevek doslej ni bil nepomemben. Tudi v naprej si bomo po
               svojih močeh prizadevali, da bo zavezništvo uspešno tudi v našem sodelovanju v svojih
               misijah in operacijah v podporo miru. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, predsedniku vlade. Gospod dr. Dimitrij Rupel bo nadaljeval s predstavitvijo
               stališč vlade.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Spoštovani gospod predsednik, predsednik vlade, kolegice, kolegi! V svojem, po
               možnosti čim krajšem nastopu, se bom osredotočil na zunanjepolitične razsežnosti
               zadeve, ki je predmet naše razprave.</p>
               <p>Gre za misijo, torej za delovanje organizacije severnoatlantske pogodbe, ki se ji
               reče Nato in znano je, da je Slovenija članica te organizacije. Namen tega delovanja
               je usposabljanje iraških varnostnih sil. Vlada Republike Slovenije se je odločila, da
               se v skladu s svojimi možnostmi in pristojnostmi, predvsem pa v skladu s svojimi
               sklepi oziroma sklepi in priporočili mednarodnih organizacij, od OZN do Nato in
               Evropske unije, katerih članica je, udeleži te misije oziroma delovanja. Slovenija bo
               sodelovala pri tem podjetju s štirimi vojaki. Torej gre za relativno skromno
               sodelovanje, vendar s tem Slovenija kaže solidarnost z določeno politiko določenega
               dela mednarodne skupnosti. Poskušal bom čim bolj nazorno opisati to politiko. Najprej
               in predvsem gre za politiko Iraka po decembrskih volitvah. Da bi se lahko preuredil,
               predvsem pa, da bi se lahko v celoti moderniziral, postal demokratična in uspešna
               država, potrebuje Irak poleg vsega drugega vojaško in politično podporo mednarodne
               skupnosti in preurejene lastne varnostne sile. Potem gre za politiko mednarodnih
               organizacij, kot sta OZN in Nato, ki si poleg stabilnega Iraka želita tudi stabilnost
               v širši regiji, to se pravi od Sredozemskega do Kaspijskega morja. Tukaj govorimo o
               soseščini naše širše domovine Evropske unije. Gre za skupino držav, ki ima skupno
               politiko, gre za skupno politiko evropskih držav, Združenih držav Amerike in še
               nekaterih zaveznikov. To je izredno važen, vendar zelo občutljiv del sveta, ki
               vsebuje kulturne in materialne zaklade, pa tudi zelo veliko nasprotij in celo
               sovraštva. Kot vidimo, se tukaj križajo mnogi nasprotujoči si interesi, ki so
               povezani s strateškimi, energetskimi, razvojnimi, političnimi in kot vidimo v zadnjem
               času tudi kulturnimi interesi. Mislim na kulturni boj, ki so ga sprožile medijske
               žalitve muslimanskih prerokov.</p>
               <p>V mednarodni skupnosti se krepi zavest o povezanosti mnogih pojavov, zavest o tako
               imenovani veliki sliki. Navsezadnje ne gre le za nafto in plin, ampak tudi za atomsko
               energijo in za atomsko orožje. Ne gre le za varovanje, kolikor je mogoče, svobodnega
               pretoka informacij, ampak za politično razsodnost, za vzdrževanje strateškega
               ravnovesja in za izogibanje sporom, ki bi lahko povzročili svetovni požar. Nekoč, v
               začetku naše samostojnosti, so Sloveniji pripisovali introvertiranost in egoizem.
               Osebno sem takšne očitke vedno, kadar je bilo mogoče, zavračal. Če se ne motim, so
               vse slovenske vlade, v katerih sem sodeloval, zavračale očitke, češ, da si Slovenci
               želimo zastonjsko vožnjo ali da hočemo čakati v zavetju, dokler ne mine vihar. Menda
               nikoli nismo resno mislili, da se lahko izognemo svetovnim ali morda celo regionalnim
               problemom. Seveda pa ne želim prikriti dejstva, da so bile v slovenski politiki in da
               so bile med nosilci državnih funkcij tu pa tam, kdaj pa kdaj, resne razlike glede
               angažiranja Slovenije v mednarodnih povezavah in podjetjih. Spomnimo se omahovanja v
               začetku osamosvajanja in spomnimo se omahovanja pri odločanju o članstvu v Nato. Toda
               navsezadnje smo se nekako dogovorili in bili zaradi tega tudi uspešni. Po mojem
               prepričanju bi bilo koristno, če danes ne bi preveč omahovali glede sodelovanja pri
               tem najnovejšem projektu. Mislim, da bi bilo prav, če rečemo, da je to sodelovanje
               nadaljevanja naše dosedanje politike, kar je navsezadnje tudi res. Vidim, da nekateri
               poslanci mislijo, da gre za prelom, za nekakšen odmik od dosedanje zunanjepolitične
               strategije. To bi pomenilo, da se je doslej Slovenija izogibala odgovornosti za
               stabilizacijo Iraka, Bližnjega vzhoda, Sredozemlja in evropske soseščine in da se je
               te odgovornosti zavedala šele naša aktualna vlada. Osebno mislim, da to ni res,
               vendar opozarjam na politično tveganje, ki bi ga prinesla ocena, da se je prejšnja
               vlada izogibala odgovornosti. Nekateri poslanci in kot smo slišali celo nekateri
               ugledni filozofi menijo, da se ta vlada nagiba preveč v ameriško smer, medtem ko bi
               se morala ravnati bolj po Franciji in Nemčiji. Ta domneva je zgrešena. Posadka
               misije, o kateri sem govoril, vsebuje tudi Francijo in Nemčijo, vendar ti dve državi
               v skladu s svojimi mogočnimi silami prispevata mnogo več. Za primer, Nemčija okrog 5
               milijard evrov in usposablja 2 tisoč Iračanov.</p>
               <p>V zvezi z zunanjo politiko teh dveh držav, Nemčije in Francije recimo, z vso
               odgovornostjo rečem, da se ne razlikujeta od naše ali od politike Nato, čeprav sta
               obe doživeli resno krizo in volilni poraz ravno zaradi omahovanja v zvezi s politiko
               do ZDA in Nato. Volilni rezultati v primeru francoskega referenduma in v primeru
               nemških zveznih parlamentarnih volitev so izničili politiko zavračanja ZDA. Slovenija
               si želi najboljših odnosov in tesnega sodelovanja z ZDA, ne glede na usmeritev te ali
               one administracije. Na odnose z Združenimi državami Amerike moramo gledati v okviru
               velike slike, ki vsebuje zgodovino in zasluge. ZDA so dale dom mnogim Slovencem, ko
               jih je zavrnila njihova lastna domovina. Američani so pomagali Sloveniji v težkih
               trenutkih, ko je šlo za krize v odnosih s sosednjimi državami, da ne govorim o
               razpadu Jugoslavije. In to je pravzaprav vse, kar sem želel povedati ob tej
               priložnosti. Želim si, da bi bili Slovenci in predvsem slovenski politiki pri
               mednarodnih odnosih čim bolj enotni in složni. V tem primeru bomo tudi uspešni. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Sledi predstavitev stališč poslanskih skupin. Besedo ima,
               oprostite. V razpoložljivem času bo mnenje vlade predstavil še minister za obrambo
               gospod Karl Erjavec. Izvolite.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Spoštovani predsednik državnega zbora, spoštovani predsednik vlade, spoštovane
               poslanke in poslanci. Slovenija si s članstvom v zvezo Nato zagotavlja svojo varnost
               v okviru mehanizmov kolektivne obrambe. Tudi z izvajanjem in sodelovanjem v Nato
               misijah za podporo miru zunaj meja Slovenije zagotavljamo svojo varnost. Danes v
               aktivnosti povojne obnove Iraka sodeluje celotna mednarodna skupnost, pri čemer
               organizacija Združenih narodov igra glavno vlogo. Tudi Evropska unija in Nato vlagata
               napore za povečanje stabilnosti in miru v Iraku. Na zadnjem neformalnem srečanju
               ministrov za obrambo zveze Nato, ki je potekalo konec tedna v Italiji, se je
               pokazalo, da bo Natova misija v Iraku postala še bolj pomembna in še bolj relevantna
               in tudi ključ rešitve krize v Iraku. Irak potrebuje pomoč pri vzpostaviti osnovne
               temeljne varnosti. In to pomoč lahko nudi in prispeva samo zavezništvo.</p>
               <p>Večkrat se postavlja vprašanje, zakaj se je vlada odločila za napotitev štirih
               inštruktorjev slovenske vojske v Irak. Republika Slovenija je članica zveze Nato in
               ni dvoma, da želimo biti kredibilna in verodostojna ter odgovorna članica tudi s tem,
               da prispevamo k svetovnemu miru, k stabilizaciji kriznih območij. Če članice Nata
               zanikajo odgovornosti oziroma dolžnosti do zveze Nato, se s tem postavlja tudi
               vprašanje obstoja Nata. Ne nazadnje se s tem postavlja tudi vprašanje smiselnosti
               našega članstva v Nato. Solidarnost znotraj članic zveze Nato pri prispevanju
               zmogljivosti je eden od ključnih elementov delovanja zveze Nato.</p>
               <p>Spoštovani! Na strateški ravni pomeni sodelovanje v Nato misiji v Iraku pospešitev
               stabilizacije regije, zlasti pa odločilno pomoč iraški vladi, da v končni fazi z
               lastnimi varnostnimi institucijami in mehanizmi zagotovi stabilnost in varnost na
               svojem ozemlju. Ocenjujemo, da prispevek pri vzpostavljanju avtonomnih iraških
               varnostnih institucij ter dolgoročna stabilnost v Iraku in regiji opravičujeta
               napotitev v takšnih obliki, za kakršno smo se mi odločili. Vodilno načelo misije
               usposabljanja iraških varnostnih sil je, da odločitve sprejemajo Iračani sami, Nato
               pa ima pri tem svetovalno vlogo.</p>
               <p>V letu 2005 je bilo v okviru misije v Iraku usposobljenih okoli 1000 iraških
               častnikov, v letošnjem letu naj bi bila številka višja. Namen te misije je pomoč
               iraški vladi v procesu prevzema in izvajanja varnostnih nalog na celotnem ozemlju
               Iraka. Vse države članice Nata po svojih zmožnostih sodelujejo pri obnovi Iraka. V
               koalicijskih silah pod vodstvom ZDA trenutno sodeluje 14 članic Nata. V Natovi misiji
               v Iraku pa s svojimi pripadniki trenutno sodeluje 16 držav članic. Od novih članic v
               Iraku ne sodeluje samo s Slovenijo.</p>
               <p>Dejstvo je, da se za sodelovanje v mirovnih operacijah odločajo države članice same,
               upoštevajoč vse navedene argumente ter dejstvo, da v Irak pošiljamo le štiri
               inštruktorje za področje logistike in kadrov, lahko z veliko mero objektivnosti
               ocenim, da je to za Slovenijo zagotovo minimalen in sprejemljiv prispevek. S to
               napotitvijo ne bodo naši državljani bolj ogroženi. Formalna podlaga za odločitev
               vlade Republike Slovenije za sodelovanje v tej Nato misiji so notranji pravni red
               Republike Slovenije, zakon o obrambi, odločitve severnoatlantskega sveta Nata in ne
               nazadnje relevantne resolucije varnostnega sveta organizacije Združenih narodov.
               Štiri pripadnike Slovenske vojske, ki bodo delovali na področju logistike in kadrov
               bomo na misijo napotili predvidoma 24. februarja 2006. V tej misiji bodo svoje naloge
               opravljali šest mesecev z možnostjo rotacije. Pridobljena znanja in izkušnje bomo
               lahko uporabili v bodočih podobnih misijah zavezništva. Zavedamo se, da je napotitev
               pripadnikov Slovenske vojske v Irak v okviru aktivnosti Nato zahtevna in potencialno
               tudi nevarna naloga, vendar je nevarno tudi delovanje pripadnikov Slovenske vojske v
               ostalih mirovnih operacijah; v Bosni, na Kosovu in v Afganistanu. Slovenska vojska je
               profesionalna vojska, katere ugled in usposobljenost sta se skozi sodelovanje v
               mednarodnih operacijah nenehno krepila, zato ne dvomim, da bodo štirje inštruktorji
               svoje naloge izpeljali zelo dobro. Pri tem pa jim bomo doma nudili vso potrebno
               podporo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru, gospodu Erjavcu. Sledi predstavite stališč poslanskih skupin.
               Gospod Sašo Peče bo predstavil stališče poslanske skupine Slovenske nacionalne
               stranke. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Poslanke in poslanci, predstavniki vlade!</p>
               <p>Dne 24. marca 2003. leta je poslanska skupina Slovenske nacionalne stranke na
               predsednika tedanjega državnega zbora Boruta Pahorja naslovila dopis, v katerem
               izražamo željo, da bi točko z vsebino, odnos Slovenije do Iraka oziroma v povezavi z
               iraško krizo, odpredelil na sejo državnega zbora. Odgovor, tedaj, ko je bil za to
               primeren čas, pravi trenutek, še pred sprejemom obveznosti Slovenije do vojaške
               organizacije, je bil negativen. Državni zbor je takrat sprejel neko milejšo obliko
               rešitve in sprejel neko deklaracijo. Ampak v danem momentu, torej pred vklopom v
               Nato, ta državni zbor ni hotel opraviti razprave. Ni hotel opraviti razprave, kajti
               temu so nasprotovale vse politične stranke tedaj v državnem zboru z izjemo Slovenske
               nacionalne stranke. Danes, šest let kasneje, vidimo, da je polovica političnih
               strank, tista polovica, ki je tedaj izgubila oblast, spremenila stališče in hoče
               danes <q>"post festom"</q> po tistem, ko ima Slovenija že obveznosti, to razpravo opraviti
               oziroma jo opravljamo sedaj.</p>
               <p>Predlagatelj je v svojem uvodu podal, po moji oceni sicer korektno predstavitev, in
               sicer, da je vladno ravnanje ob napotitvi slovenskih vojakov v Irak kot ravnanje v
               povezavi s pošiljanjem otrok na počitnice, s približno enako odgovornostjo, torej
               neke vrste lahkotnostjo. Ob tem pa, seveda ob strinjanju, pa moram jaz dodati, da je
               celotna slovenska politika v obdobju pristopanja države Republike Slovenije k Natu
               jemala to aktivnost tako lahkotno, kot danes lahkotno jemlje vlada Janeza Janše
               napotitev slovenskih vojakov v Irak.</p>
               <p>Po moji oceni se zadeve o lahkotnosti niso spremenile. Tedanja vlada je lahkotno
               odloča o vstopu 2 milijona državljank in državljanov Republike Slovenije v vojaško
               organizacijo in danes s to isto lahkotnostjo vlada Janeza Janša povečuje tveganje
               Republike Slovenije pred morebitnimi napadi. Jaz ne bom govoril, da se je to tveganja
               povečalo za 100%, kot sem slišal predlagatelje. Ocenjujem pa, da za nekaj stopenj se
               bo tveganje Republike Slovenije pred tovrstnimi aktivnostmi seveda povečalo.</p>
               <p>Dovolite pa, da v povezavi z omenjeno točko zaradi lažjega razumevanja ne samo
               poslank in poslancev, ne samo zaradi predstavnikov vlade, ampak predvsem zaradi
               gledalk in ,gledalcev torej državljanov in državljank Republike Slovenije, poskušam
               čim bolj kronološko opisati po moji oceni komedijo ali pa tragedijo v povezavi z
               Natom, ki se v naši državi odvija. Prenos odgovornosti in politično blefiranje
               posameznih političnih akterjev, ki so sodelovali pri omenjeni zgodbi in še danes
               sodelujejo.</p>
               <p>Torej 30.1.2003 je ob 18.24 uri potekalo glasovanje o tem, ali naj Slovenija razpiše
               posvetovalni referendum o vstopu Republike Slovenije v organizacijo Nato. Še enkrat
               poudarjam, v vojaško organizacijo Nato. Takrat je državni zbor sprejel solucijo, da
               se naj o tem odločijo državljanke in državljani. S krepko večino, od 54-ih prisotnih
               je kar 53 poslancev podprlo zamisel, da dajmo končno odločitev v roke državljanom in
               državljankam, 10 poslancev - oziroma tudi poslanka vmes - pa je tej odločitvi
               nasprotovalo. Torej 10 poslancev je nasprotovalo, da bi govor o vključitvi oziroma
               odločilno vlogo pri vključevanju v Nato imeli naši državljanke in državljani. In ker
               jih je samo 10, dovolite, da jih navedem: tedanji poslanec, današnji minister Janez
               Drobnič, tedanji poslanec, današnji premier Ivan Janez Janša, nekdanji poslanec
               Branko Kelemina, nekdanji poslanec Mamić Ivan, današnji in nekdanji poslanec Rudolf
               Petan, današnji in nekdanji poslanec Pavel Rupar, današnji in nekdanji poslanec Alojz
               Sok, današnji in nekdanji poslanec Tanko Jože, nekdanja poslanka Tisovec Marija Ana
               in nekdanja poslanka Zupan Majda. Že takrat smo dejansko vedeli, da ne glede na voljo
               državljank in državljanov, se bodo, ko se bo zamenjala oblast, povečale aktivnosti v
               povezavi z Natom, povečale aktivnosti Republike Slovenije, pa nekateri vem, da temu
               ne boste pritrdili zaradi neposrednega televizijskega prenosa, v agresivni igri, ki
               jo Slovenija odigrava na mednarodnem področju. Kot verjetno veste, je tedanji govor,
               ki je bil zelo bogat tako v medijih kot v ostalem družbenem področju Republike
               Slovenije, potekal pod pretvezo: <q>"Doma v Evropi, varni v Nato."</q> Vsi tedanji
               agitatorji, ki ste nastopali za vstop Slovenije v Nato, ste govorili izključno o
               pozitivni vrednoti organizacije Nato. Kako se bo slovensko gospodarstvo izboljšalo,
               postalo celo konkurenčnejše, če bo Slovenija vstopila v vojaško organizacijo Nato.
               Nihče, razen predstavnikov poslanske skupine Slovenske nacionalne stranke, pa ni
               govoril o obveznostih Republike Slovenije do tega kluba oziroma vojaške organizacije.
               Kajti dejstvo je, da če se Slovenija ali kdorkoli drug vključi v posamezno tovrstno
               organizacijo, ne bo samo pridobil, ampak bo zato tudi nosil. In naloga odgovornega
               politika ali odgovorne slovenske politike bi bila, da pretehta kaj, je tisto, kar
               močneje odseva interese naše države. Ampak kadarkoli in kjerkoli so predstavniki
               Nacionalne stranke govorili o obveznostih, bodočih obveznostih naše države, naj si bo
               v finančnem smislu, in predlagatelji izredne seje celo navajajo finančne obveznosti,
               ki jih imajo slovenske državljanke in državljani do organizacije Nato oziroma celo do
               posredovanja v Iraku, pa smo takrat v Nacionalni stranki opozarjali tudi do
               kadrovskih oziroma vojaških zahtev do slovenskih vojakov, ko bo šlo za tovrstna vojna
               ali povojna žarišča. Takrat je bilo prav zanimivo, ko smo v državnem zboru Republike
               Slovenije govorili vsaj s strani poslanske skupine Slovenske nacionalne stranke o
               obveznostih, o negativnih straneh vojaške organizacije Nata, da se je oglasil
               današnji predsednik Liberalne demokracije, gospod Jelko Kacin, tedanji poslanec
               Liberalne demokracije in zatrdil, citiram: <q>"Tema, s katero se ukvarjamo, je zahtevna,
               je privlačna, je uporabna."</q> Uporabna tudi za obračunavanje med političnimi strankami.
               Torej takrat ste vi, ki ste se potegovali za vstop v Nato, govorili, da kdorkoli se
               ne strinja z vami in kdorkoli predvideva, kar se je danes izkazalo, da predvideva
               prav, da bo Slovenija tudi aktivna udeleženka krize v Iraku, ste ga označevali, da
               samo nabira politične točke. Sprejemljivo, ne za državljane in državljanke, ampak
               vsaj za politično stranko Slovenske nacionalne stranke bi bilo seveda vsaj opravičilo
               s strani tega gospoda, torej Jelka Kacina. Ampak seveda, njegovo dojemanje politične
               situacije doma in v tujini je po naši oceni katastrofalno. Sam izid referenduma
               govori svoje. Izida referenduma seveda ne moremo spreminjati, ga v Nacionalni stranki
               tudi nimamo želje spreminjati.</p>
               <p>Dejstvo je, da se je za vstop Slovenije v vojaško organizacijo Nato odločilo 637
               tisoč 882 volivk in volivcev, z drugimi besedami 66,8%. Proti se je odločilo 327
               tisoč 463 volivk oziroma volivcev, z drugimi besedami 33,92%. V Nacionalni stranki
               seveda ne mislimo razglabljati, zakaj je do tega prišlo, ker dejansko vsi vemo, ker
               so tedaj, to nam je današnji dan tudi pokazal, bili državljani in pa državljanke
               postavljeni pred napačnimi dejstvi, zlaganimi dejstvi. Pred tista dejstva, ki so
               govorili, da Slovenija bo pridobila le varnost, ne bo imela stroškov in ne bo imela
               obveznosti. S tega mesta bi se vsi vi morali opravičiti slovenskim državljanom in
               državljankam.</p>
               <p>Za korektnejše podajanje preteklega dogajanja pa je seveda bila zelo pomembna 34.
               seja državnega zbora, ki je potekala 24. februarja 2004. leta. Torej tista seja, kjer
               je državni zbor na predlog vlade Republike Slovenije obravnaval zakon o ratifikaciji
               Severnoatlantske pogodbe. Torej, tistega, najosnovnejšega in pa najpomembnejšega akta
               vključevanja Slovenije v vojaško organizacijo Nato. Takrat je državni zbor ob 11. uri
               in 51 minut seveda, z veliko, žal, veliko večino potrdil to namero vlade Republike
               Slovenije in s tem izglasoval tudi potrditev oziroma strinjanje državnega zbora,
               zakonodajne veje oblasti, z namero izvršilne veje oblasti. Naj ob tem poudarim, da je
               ob 73-ih prisotnih poslankah in poslancih tistega dne kar 68 poslank in poslancev
               glasovalo <q>"za"</q>. In velika večina teh 68 poslank in poslancev je do današnjega dne
               krepko spremenila svoje stališče. In samo trije so temu nasprotovali, samo trije, ena
               poslanka in dva poslanca, so tedaj nasprotovali tovrstni odločitvi državnega zbora,
               za katero danes vidimo, da je bila resnično napačna. In to so bili: poslanka SNS Areh
               Lavrič Sonja, poslanec Slovenske nacionalne stranke Bogdan Barovič in jaz, tudi kot
               poslanec Slovenske nacionalne stranke. Dva izmed poslancev sta se glasovanja
               vzdržala. Verjetno tudi zaradi svojega nestrinjanja, to sta bila Zmago Jelinčič
               Plemeniti in poslanec Aurelio Juri. Ampak bolj zanimivi pa so citati oziroma tedanji
               govori posameznih predstavnikov, najsibodo predstavnikov vlade Republike Slovenije o
               pomembnosti, zahtevnosti in nujnem interesu tovrstnega sprejema predloga zakona o
               ratifikaciji severnoatlantske pogodbe za Slovenijo. Kajti, če Slovenija tega takrat
               ne bi naredila, je iz njihovih besed, nekaj jih bom pozneje citiral, bilo razvidno,
               da bi Slovenija kratko malo po vsej verjetnosti v 24-ih urah propadla, tako na
               gospodarskem, kot kulturnem, kot na osnovnošolskem in seveda tudi na upokojenskem
               področju. Takšna so bila takrat stališča slovenske vlade in žal tudi stališča
               velikega dela državnega zbora Republike Slovenije.</p>
               <p>Tedanji premier je ocenil v okviru svojega nastopa, da je bil tistega dne, torej 24.
               februarja 2004. leta, za Slovenijo še en izjemno pomemben dogodek, torej ratifikacija
               severnoatlantske pogodbe. In da bi zagotovili boljše, bolj varno in kvalitetnejše
               življenje slovenskih državljank in državljanov, da bi pospešili gospodarsko rast ter
               okrepili mednarodno vlogo, smo si vseskozi prizadevali za aktivno in enakopravno
               sodelovanje v mednarodnih organizacijah in ustanovah. Odločitev za vključitev v Nato
               je tako postala bistvena sestavina vseh državljank in državljanov in vladnih
               programov v zadnjih 11-ih letih. To so bile takrat besede predsednika vlade. Torej,
               da so se za to zavzemale vse državljanke in državljani, čeprav vemo, da je referendum
               pokazal krepko odstopanje od teh besed, in čeprav danes vidimo, da so bile velike
               govorance v obdobju pred referendum, ko nasprotniki oziroma tisti, ki ste si želeli,
               da Slovenija postane sestavni del vojaškega stroja, imenovan Nato, niste dovolili, da
               bi nasprotniki temu oporekali z danes dokazljivimi dejstvi, da bo to od Slovenije
               terjalo tudi aktivno udeležbo slovenskih vojakov, ampak takrat ste seveda temu
               nasprotovali oziroma niste pristajali na tovrstne pomisleke in jih označevali kot
               poceni populizem. Žal, dejstvo je, da je bil takrat tudi velik del medijev na vaši
               strani in je povzel stališča vseh političnih strank, ne govorim izključno sedaj o
               Liberalni demokraciji, o tem, kako bomo drugače, zopet v narekovajih, <q>"v 24-ih urah
               obubožali v kolikor ne bomo stopili v organizacijo Nato"</q>. Celo zanimiv je eden drug
               stavek, ki govori enako s strani predsednika vlade, tedanje; <q>"Danes vstopamo v
               združenje demokratičnih in razvitih držav."</q> Zapomnite si stavek, ker bom pozneje
               citiral enega izmed stavkov v okviru obrazložitve za sklic današnje izredne seje.</p>
               <p>Mnogo je še cvetk v okviru tedanjega magnetogramskega zapisa oziroma dogajanja, ki
               je potekalo v državnem zboru. Skoraj vsak izmed poslancev, ki je takrat govoril o
               pomembnosti Nata za kulturni razvoj Republike Slovenije ali pa osnovnošolskih,
               kakorkoli hočete, se je uštel. To se vidi danes.</p>
               <p>Da se ne bom dotikal samo tedanjega predsednika vlade, ki je bil samo eden izmed
               akterjev, sicer je res, da je nosil funkcijo predsednika vlade, ampak zelo zanimivi
               so bili komentarji in zelo zanimiva so bila stališča nekaterih drugih, zopet se
               moramo obregniti ob gospoda Jelka Kacina, ki je govoril, da bo danes današnja
               odločitev za Liberalno demokracijo kot velikokrat doslej še enkrat odločno podprla
               naš vstop v zvezo Nato. Odločno podprla naš vstop v zvezo Nato. Danes, nekaj let
               kasneje, ta odločnost zelo megli, ta odločnost je skorajda izginila, glede na to, da
               sedaj hočete tiste obveznosti, katere ste sprejeli in za katere niste niti dovolili,
               da bi jim nasprotovali z argumentom, megli vašo odločnost.</p>
               <p>V nastopih poslancev Slovenske nacionalne stranke tistega dne, katerega sem seveda
               prej navedel, smo vam navedli naše pomisleke, torej tako od tega, da Slovenija vstopa
               v vojaško organizacijo, da Slovenija ni ogrožena, s strani tretjih držav, da
               Slovenija ni ogrožena, zaradi bogatih najdišč nafte v okviru naše države, kajti
               dejstvo je, da so večinoma ogrožene tiste države, ki imajo neko naravno bogastvo,
               ampak so ogrožene zaradi interesov kapitala, vedno in povsem v osnovi s strani
               Združenih držav Amerike in pa seveda tistih držav, ki jim zaradi tega ali onega
               razloga slepo sledijo. Ampak, da bi Slovenija imela vsaj dober razlog, zakaj sledi
               Združenim državam Amerike, ampak ga nima, razen tega, da nas tu pa tam kdaj zamenjajo
               za Slovaško in da je predsednik Združene države Amerike dokaj reden gost v
               humoristični oddaji Hribar. Ampak, če je to dovolj dober argument za to, da se
               podpirajo tovrstne agresije na tiste države, ki imajo naravno bogastvo in ki hočejo
               na normalen tržni način oplemenjevati tovrstno bogastvo - mislim, da ne.</p>
               <p>In, kar se tiče današnje izredne seje. Moram povedati, da smo v osnovi poslanske
               skupine Slovenske nacionalne stranke, malo razočarani, ampak tega razočaranja smo se
               že kar navadili, da pobudniki izredne seje niso hoteli razširiti krog sklicateljev in
               so pristopili le v okviru dveh političnih strank, torej, poslanske skupine Socialnih
               demokratov in poslanske skupine Liberalne demokracije. Po naš oceni seveda, to ne
               meče ravno dobro luč na omenjeno tematiko, posebej zaradi tega, ker sta obe ti dve
               politični stranki,nekoč vladni stranki, tako zavzeto in s tako ihto zagovarjali vstop
               Republike Slovenije v vojaško organizacijo Nato.</p>
               <p>Kar se tiče samega gradiva, predlaganega oziroma predlaganega za današnjo obravnavo,
               in kar se tiče predloga sklepov za odločanje na seji državnega zbora o vseh sedmih
               sklepih - jih bomo v Nacionalni stranki, v kolikor ne bo prišlo do bistvenih
               spremembe tokom razprave, ampak jaz ne verjamem, da bo prišlo do bistvenih sprememb,
               podprli. S tem bomo seveda nadaljevali politiko, kot jo je imela Slovenska nacionalna
               stranka v preteklosti, torej, da si Slovenija ne zasluži sodelovanja in si ne bi
               smela privoščiti v okviru vojaških operacij ne doma, ne v naših sosednjih državah,
               ampak tistih državah, ki so tisoče in tisoče kilometrov stran.</p>
               <p>Zelo zanimiva pa je obrazložitev predlagane izredne seje. V prvem delu predlagatelji
               ugotavljajo, da se je vlada Republike Slovenije za ta korak odločila na podlagi
               resolucije varnostnega sveta Organizacije združenih narodov in odločitve Nato zveze
               in obveznosti, ki izhajajo iz mednarodnih pogodb in vsega tistega, kar je Slovenija
               sprejela. Poudarek je <q>"in obveznosti"</q>. Predlagatelji tokrat prvič priznavajo, da je
               Slovenija prevzela tudi obveznosti. Če bi predlagatelji to priznali v trenutku, ko so
               se slovenski državljani in državljanke odločali za to, ali vstopijo v Nato in s tem
               prevzemajo obveznosti, jaz osebno verjamem, da bi bil drugačen referendumski izid in
               da danes ne bi bilo potrebe po temu, da Slovenija vojaško oziroma z vojaškimi
               kapacitetami, ne samo z orožjem in strelivom, kar smo v preteklosti že, ampak tudi z
               življenji sodelovali v okviru iraške krize.</p>
               <p>Predlagatelji nas drugič seznanjajo, da kar se tiče sodelovanja dosedanjih petih
               inštruktorjev in ostalih, opreme, ki jo je Slovenija zagotavljala na področje krize,
               šlo za avtomatske in ostrostrelne puške z ustreznimi naboji, minometi in vojaške
               čelade v višini 5 milijonov evrov. In da je bil finančni prispevek, ta je bil seveda
               krepko manjši, verjetno zaradi transparentnosti dela samo 100 000 evrov. Ampak prav
               zanimivo je ob vsem tem, da tedanja vlada Republike Slovenije nikoli ni govorila o
               predvidenih stroških Nata, da nikoli tokom cele predreferendumske kampanje o omenjeni
               zadevi ni govorila o tem, da bo Slovenija pošiljala orožje, minomete in pa čelade.</p>
               <p>In, da malo pohitim. Prav tako bi se pa rad dotaknil tudi naslednjega sklepa, ki nam
               ga predlagatelji ponujajo v sprejem in katerega bomo podprli v Nacionalni stranki
               zaradi načelne politike - ne tako kot drugi, ki dnevno politiko postavljajo na
               številko ena pred programi in stališči ali miselnostjo posameznih političnih strank.
               To je trditev, da se Republika Slovenija ni nikoli strinjala z vojaškim posegom v
               Iraku. To seveda ne bo držalo. Kot verjetno veste, je bila Slovenija na željo in na
               podpisništvo tedanjega ministra, ki je tudi danes minister, torej gospoda Rupla,
               podpisnica vilnuške deklaracije. Dejstvo je, da je že takrat, torej leta 2003,
               Slovenija v očeh mednarodne javnosti, v očeh <q>"velikega brata"</q>, sprejela oziroma se
               podala na tisto stališče, da je postala podpornica napada na Irak. Ob tem pa seveda,
               kar je prav tako zelo zanimivo, tudi predlagatelji ugotavljajo, da je bil napada na
               Irak neupravičen, neutemeljen in zgrešen. Torej, to ugotavljajo vsi tisti ljudje, ki
               so nekoč tako zelo najsibo podpisovali dokumente, ki so Slovenijo uvrščali na
               omenjeno zadevo.</p>
               <p>Ob vsem tem naj povem, da smo od državnega zbora, od predsednika vlade, tudi v
               tedanjem obdobju, kar se tiče same vilnuške izjave zahtevale, da se ta umakne, da o
               tem odloči državni zbor Republike Slovenije, ampak od vsega tega ni bilo nič. Jaz ne
               krivim za dosedanje ravnanje in pa napotek slovenskih vojakov nekdanjega predsednika
               vlade. Daleč od tega. Verjamem delo, da je nekaj stvari naredil v dobri veri. Mislim,
               da je osnovni krivec za to sedanja slovenska vlada. Vem, da je osnovni krivec za
               tovrstno početje sedanja slovenska vlada.</p>
               <p>In kar se tiče odhoda štirih, poudarek, prostovoljcev; res je, to so prostovoljci.
               Njihova odločitev je, ali gredo v Irak ali ne, kajti za to navsezadnje, je mogoče
               razlog tudi plača. Mogoče, ne bom se spuščal v to. Nisem kompetenten in si ne bi upal
               spuščati v to. Ampak dejstvo je, da bo imelo to širše posledice, tiste posledice, da
               bodo slovenski oboroženi možje vstopili na tuj teritorij, tisti teritorij, ki je v
               zelo kritični situaciji, predvsem glede miselnosti, kdo je agresor, kdo ni agresor.
               In iz tega naslova verjamem, da se bo stopnja ogroženosti za nekaj momentov povečala.
               Še enkrat pa poudarjam, napaka je na področju obrambne politike sedanje slovenske in
               napaka je na mednarodnem področju sedanje slovenske vlade, da so se odločili za tako
               netransparentno in po moji oceni oziroma po oceni Slovenski nacionalne stranke,
               nepotrebne odločitev. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Gospod Ivan Jelen bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod predsednik, spoštovane poslanke in poslanci, gospod minister.
               Sklep vlade o napotitvi štirih inštruktorjev Slovenske vojske v Nato misijo urjenja
               iraških varnostnih sil v Iraku je v zadnjih dneh v politični, strokovni in laični
               javnosti dvignil precej prahu in pokazal na različna stališča. Že iz površnega
               spremljanja teh polemik je razvidno, da je odločitev vlade vzbudila vsaj dve ločeni
               problematiki. Prva je vsebinska in se veže izključno na pravilnost oziroma
               nepravilnost politične odločitve o slovenskem vojaškem angažiranju v Iraku, druga pa
               bolj proceduralne narave in opozarja na način vladnih postopkov pri sprejemanju
               takšnih odločitev. Za razpravo o tako občutljivi in pregreti temi pa je
               najpomembnejše, da se uspemo odgovorno pogovarjati in poslušati. S tega stališče se
               mi prizadevanja in uspeh opozicije, da ob napotitvi pripadnikov slovenske vojske v
               Irak opravimo razpravo tudi v državnem zboru, ne zdi nič sporna. Zna biti celo
               koristna. Za čim bolj objektivno in strpno razpravo potrebujemo prave argumente, zato
               bom naprej navedel nekaj dejstev s tem v zvezi.</p>
               <p>Prvič. Odločitev vlade o napotitvi štirih inštruktorjev Slovenske vojske v Nato
               misiji - urjenja iraških varnostnih sil v Iraku je skladno s slovensko ustavo in
               zakoni. Drugič. Ta odločitev je podprta tudi z mednarodnim pravom, z resolucijo
               varnostnega sveta Organizacije združenih narodov, odločitvijo severnoatlantskega
               sveta Nata ter uradnimi povabili in prošnjami iraških oblasti. Tretjič. Konec koncev
               je odločitev zdajšnje vlade povezana tudi s številnimi med javnostmi in odločitvami
               prehodne vlade s tem v zvezi. Četrtič. Slovenski vojaki inštruktorji bodo v Iraku
               delovali v Natovi misiji usposabljanja iraških varnostnih sil. Petič. Slovenski
               vojaki v Iraku ne bodo sodelovali v bojnih operacijah v okviru tako imenovane
               <q>"koalicije voljnih"</q>. Šestič. Slovenska država tudi na druge načine pomaga k
               stabilizaciji razmer v Iraku, na primer z denarno pomočjo in z donacijami orožja za
               iraške oborožene sile.</p>
               <p>Republika Slovenija je suverena države, članica Organizacije združenih narodov ter
               številnih mednarodnih organizacij in povezav. Že dve leti smo tudi članica Nata. Za
               članstvo v Nato smo se državljanke in državljani odločili na referendumu in državni
               zbor je z ratifikacijo severnoatlantske pogodbe spoštoval voljo ljudstva. Sodimo
               torej v tako imenovani zahodni svet, v krog razvitih držav. Vsak odgovoren državljan
               ve, da smo s tem, ko smo postali enakopravna članica mednarodne skupnosti, in na
               primer tudi Nata, sprejeli določene prednosti, ki jih daje članstvo v mednarodnih
               povezavah, istočasno pa tudi določene obveznosti. S tega zornega kota je vladna
               odločitev razumljiva. Če želimo biti zaupanja vreden in kredibilen partner
               zavezništva, moramo sprejemati tudi manj prijetne obveznosti. Samo spomnimo se, kako
               smo v času osamosvojitve težko pričakovali oziroma smo nekako kar zahtevali
               mednarodno podporo in pomoč. In vsakemu, ki nas je tedaj podpiral, smo bili zelo
               hvaležni.</p>
               <p>V DeSUS-u ne vidimo prav nobenega razloga, da bi Republika Slovenija danes izvajala
               nasprotno politiko. Menimo,da smo v skladu z našimi zmožnostmi dolžni prispevati
               pomoč mednarodne skupnosti oziroma državam, ki to potrebujejo. Razumemo argumente
               opozicije, da je vprašanje Iraka posebno in bolj občutljivo vprašanje, vendar moramo
               tudi tukaj ločiti med našim političnim stališčem do varnostih in geostrateških
               odločitev mednarodne skupnosti ter med odnosom do politike in vloge Združenih držav
               Amerike v svetovni politiki. Tudi v DeSUS-u smo mnenja, da je bilo vojaško
               posredovanje Združenih držav Amerike v Iraku brez avtorizacije v Varnostnem svetu OZN
               in z neresničnimi argumenti napaka ameriške politike. Vendar je potrebno temu dodati
               tudi dejstvo, da ameriška vojska ni posredovala v neki demokratični državi, ampak v
               državi, kjer je vladal totalitarni diktatorski režim, ki je povsem negiral vladavino
               prava in spoštovanje človekovih pravic. Kljub tej napaki pa je mednarodna skupnost
               dolžna stabilizirati razmere v Iraku in tamkajšnjim prebivalcem omogočiti varno in
               normalno življenje.</p>
               <p>Z napotitvijo vojaških inštruktorjev za urjenje in usposabljanje lastnih obrambnih
               sil bo Slovenija po svojih močeh prispevala k normalizaciji razmer v Iraku.
               Dolgoročno se bodo namreč razmere v Iraku uredile le tako, da bodo Američani sami
               prevzeli odgovornost za vse segmente delovanja svoje države in takrat mednarodna
               navzočnost, s tem pa tudi naša, tam ne bo več potrebna.</p>
               <p>Trditve opozicije, da se bodo varnostne razmere v Sloveniji zaradi našega
               angažiranja v Iraku občutno poslabšale ,so sicer legitimne, vprašanje pa je, če so
               realne. Vlada zagotavlja, da se naša varnost ne bo v ničemer bistveno spremenila.
               Osebno ne vidim nobenega razloga, da ji ne bi verjel. Konec koncev je Slovenska
               vojska že nekaj časa prisotna v mednarodnih operacijah v državah, kjer je islamski
               element prevladujoč ali pa vsaj zelo močan: Afganistan, Bosna in Hercegovina, Kosovo.
               Seveda pa moramo biti realni in priznati, da v današnjem globaliziranem svetu
               absolutne varnosti tudi pred terorizmom ni več. V poslanski skupini DeSUS pa s tem v
               zvezi ne moremo pristati na poskuse zastraševanja slovenske javnosti. Glede načina,
               kako je vlada sprejela odločitev o napotitvi pripadnikov slovenske vojske v Irak, sem
               že omenil, da so bili postopki izvedeni v skladu z zakonodajo. Zakon o obrambi vladi
               daje pristojnost za samostojno spremljanje takšnih odločitev. O vladni odločitvi je
               bil predhodno obveščen tudi predsednik republike dr. Janez Drnovšek in se je z njo
               strinjal. Naknadno pa je bila opravljena tudi razprava v dveh odborih državnega
               zbora. Seveda, sedaj lahko razpravljamo o tem, ali bi bilo bolj primerno, da bi vlada
               o tej zadevi predhodno opravila širšo razpravo v parlamentu in javnosti. Osebno celo
               menim, da bi bilo to koristno, vendar pa moram ob tem poudariti, da je povsem
               neprimerno zakonita vladna dejanja ocenjevati za nesprejemljiva in napačna. Po mojem
               mnenju so očitki opozicije o spremembi vladnega političnega kurza v zunanji in
               varnostni politiki neosnovani. Republika Slovenija je res korenito spremenila
               politični kurz, vendar že pred dvema letoma, ko smo se pridružili prijateljskim
               zavezniškim državam v okviru Nata. Današnja politika je le logično nadaljevanje
               tedanje odločitve in prava sprememba v slovenski zunanji politiki bi bila samo
               odločitev, da izstopimo iz Nata.</p>
               <p>Povedati pa želim še nekaj. V zadnjih nekaj tednih je bilo vzporedno z javnimi
               polemikami o odločitvi vlade veliko negativnega zapisanega in povedanega tudi o
               Slovenski vojski, češ, kaj bo Slovenska vojska v Iraku, kaj pa lahko naredijo štiri
               vojaki, saj bodo bolj pazili na sebe kot na druge, da vojaki niso dovolj izurjeni, da
               se jih pošilja v nevarnosti, da pri svojih nalogah ne bodo uspešni in še drugo.
               Včasih je bilo to že kar nesramno. Zavedati se moramo, da bodo v prihodnjih dneh v
               Irak odšli slovenski vojaki, pripadniki Slovenske vojske in ne kakšni taborniki. Ti
               fantje, prav gotovo pa tudi njihovi nadrejeni, se še kako zavedajo vseh nevarnosti,
               ki jim pretijo in obveznost slovenske javnosti je, da Slovensko vojsko podpre. Kljub
               različnim političnim stališčem o vlogi Slovenije v mednarodnih operacijah smo dolžni
               tem fantom, slovenskim vojakom poslati sporočilo, da jih podpiramo pri izvajanju
               njihovih nalog in jim želimo vse najboljše ter seveda srečno vrnitev domov.</p>
               <p>Spoštovane kolegice in kolegi, poslanska skupina DeSUS zaradi vsega povedanega
               sprejema argumente in obrazložitve vlade ter podpira njeno odločitev o napotitvi
               pripadnikov slovenske vojske pod okriljem Nata v misijo urjenja iraških varnostnih
               sil v Iraku. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelenu. Gospod Jožef Jerovšek bo predstavil stališče poslanske skupine
               Slovenske demokratske stranke. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi, spoštovani
               predstavniki vlade!</p>
               <p>Poslanska skupina Slovenske demokratske stranke o zahtevi poslanskih skupin LDS in
               Socialne demokracije o razpravi o odločitvi vlade Republike Slovenije za sodelovanje
               Republike Slovenije v Nato misiji usposabljanja varnostnih sil v Iraku poudarja, da
               takšni razpravi ne nasprotuje, ker meni, da bo razprava pripomogla k objektivni
               obveščenosti slovenske javnosti o razlogih za tak sklep vlade Republike Slovenije.
               Verjamemo, da bo ta razprava pripomogla k zavrnitvi podtikanj in k razjasnitvi megle,
               ki jo je opozicija zelo sistematično spuščala v javnost od sprejema sklepa vlade
               Republike Slovenije, seveda z namenom zastraševanja slovenske javnosti, nabiranja
               poceni političnih točk in zamegljevanja pogledov in odločitev sedanje opozicije v
               času, ko je z vodenjem vlade sama imela odgovornost za mednarodni položaj Slovenije,
               za verodostojnost in kredibilnost države.</p>
               <p>V poslanski skupini Slovenske demokratske stranke se zavedamo, da je sklep vlade
               Republike Slovenije z dne 12. januarja 2006, ko je odločila, da bo v okviru misije
               Nato za usposabljanje iraških varnostnih sil v center Nato napotila štiri vojaške
               inštruktorje v skladu z veljavno zakonodajo, z ustavo Republike Slovenije in z
               interesi države. Gre za dokončanje postopkov, ki jih je začela že predhodna vlada. Že
               predhodna vlada je sprejela sklep o usposabljanju iraških varnostnih sil, takrat
               sicer na ozemlju Jordanije. Zato poslanska skupina Slovenske demokratske stranke
               odločno zavrača očitke predlagateljev, da gre za spremembo politike glede
               usposabljanja iraških varnostnih sil. Ostro zavračamo insinuacije, da bodo slovenski
               vojaki v Iraku v vlogi okupatorjev. Te insinuacije v javnosti širijo nekateri ljudje,
               ki so se vedno imeli za protagoniste LDS in razlagalce stališč LDS.</p>
               <p>Poslanska skupina Slovenske demokratske stranke z veseljem ugotavlja, da je vlada
               Republike Slovenije odstopila od spogledovanja Ropove vlade z napotitvijo slovenskih
               vojakov v Irak v vlogi okupacijskih sil v okviru danskega korpusa. O takih
               dejavnostih prejšnje vlade in o takih namenih obstaja ogromno dokumentov. V poslanski
               skupini Slovenske demokratske stranke menimo, da se je vlada upravičeno odločila
               pomagati pri stabilizaciji Iraka namreč ob tej zvezi se je potrebno zavedati
               strateškega pomena Iraka, in celotnega območja. O izrednem pomenu, da se to območje
               čim prej pacificira, da iraške varnostne sile zmorejo same skrbeti za varnost v
               lastni državi in v tej zvezi seveda v poslanski skupini Slovenske demokratske stranke
               se jasno zavedamo izrednega pomena miru na tem območju za celotno Evropo, za celotni
               svet in izrednega pomena tega območja za energetsko preskrbljenost Slovenije, Evrope
               in sveta. Zaradi tega je prav, da Slovenija prevzema svoj del odgovornosti in tej
               odgovornosti se kredibilna, verodostojna članica Evropske unije, Organizacije
               združenih narodov in varnega zavezništva Nato ne more izogniti. V tej zvezi doktorica
               Ljubica Jelošič, predstojnica fakultete za obramboslovje, poudarja, citiram:
               <q>"Strokovno gledano je jasno od jeseni leta 2004, da Slovenija ne bom mogla dolgo
               izostajati s seznama sodelujočih v Iraku. Dejstvo je, da Slovenija kot ena zadnjih
               članic Nata in Evropske unije sprejema odločitev o pomoči pri usposabljanju iraških
               varnostnih sil."</q></p>
               <p>V poslanski skupini Slovenske demokratske stranke seveda zavračamo neresnično
               zatrjevanje predlagateljev, da gre za precedenčno odločitev vlade. Po odločitvi vlade
               smo priča sistematičnega zastraševanja slovenske javnosti glede varnostne ogroženosti
               Slovenije kot države in slovenskih vojakov. V SDS se zavedamo, da sodelovanje v
               misijah, ki jih priporoča Varnostni svet Organizacije združenih narodov, zavezništvo
               Nato in iraška vlada, seveda pomeni določeno varnostno tveganje, vendar je tako
               razmišljanje in zastraševanje s strani LDS-a in opozicije popolnoma nedobronamerno in
               v popolnem nasprotju z ravnanjem istih politikov in istih strank v času, ko je
               Liberalna demokracija Slovenija vodila vlado. Tako ravnanje je tudi v popolnem
               nasprotju z ravnanjem takratne vlade, ko gre za obveščanje državnega zbora o
               napotitvi slovenskih vojakov v Afganistan, kot je bilo ravnanje. Jaz bi še poudaril,
               da je napotitev slovenskih vojakov v Afganistan v tem smislu bila precedenčna, ker je
               šlo za napotitev izven Evrope. In glejte, 22.5.2003 je takratna vlada sprejela sklep
               o sodelovanju Slovenske vojske v mirovni operaciji ISAF4 v Afganistanu. O tem, ko
               govorimo o primerjavi ravnanj, je bil odbor za zunanjo politiko, takratni odbor za
               mednarodne odnose, seznanjen 6. junija 2003, brez da bi bila predvidena točka
               dnevnega reda in brez razprave. Jaz ugotavljam, da glede na to, da so se nekateri
               ministri takratne vlade, gospod Rop, gospod Školč, gospod Gantar, izognili današnji
               razpravi v odboru za zunanjo politiko, da se zavedajo, da so spregledali, kako
               dvolično je sedanje ravnanje, kajti treba je povedati, da so varnostna tveganja
               slovenskih vojakov v Afganistanu večja, kot bodo verjetno v Avganistanu kjer
               Slovenska vojska sodeluje v misiji v Iraku na terenu, medtem ko bodo slovenski
               inštruktorji v Iraku nameščeni v zaprtem vadbenem centru, kjer doslej ni bilo
               nobenega incidenta.</p>
               <p>Dvolično ravnanje sedanje opozicije o odločitvi vlade o napotitvi slovenskih
               inštruktorjev se kaže tudi v primerjavi z drugimi odločitvami, sprejele predhodne
               vlade. Praksa, ki so jo, ki jo je uvedla vlada pod vodstvom LDS glede obveščanja
               parlamenta, je bistveno drugačna. V tej zvezi moram navesti, da je ena od predhodnih
               vlad 11.10.1998 sprejela sklep, da nudi zračni prostor Republike Slovenije za prelet
               zračnih plovil v zračnih operacijah Zveze Nato. Temu mi takrat nismo nasprotovali, ne
               problematiziramo niti danes tega sklepa, vendar je potrebno povedati, da je na takšen
               sklep bil sprožen ustavni spor, ki je ustavno sodišče sicer pobudnike zavrnilo, ker
               niso imeli pravnega interesa. Vendar pa ustavno sodišče v obrazložitvi ugotavlja, da
               je takratna vlada ravnala nezakonito. Da bi morala za to ali skleniti mednarodno
               pogodbo, ki jo je ratificiral državni zbor, ali pa sprejeti poseben zakon. Mi smo
               šele danes dolžni opozoriti na to dvoličnost sedanje opozicije, ki je bila takrat v
               drugačni vlogi, in še enkrat poudarjam, mi ne problematiziramo drugačne odločitve
               vlade, tudi takrat bi lahko nastopali z istih pozicij rušilnih, kot nastopa sedanja
               opozicija, vendar tega v interesu države nismo počeli. In mislim, da je skrajni čas,
               da se predlagatelji zavedajo celotnega aspekta mednarodnih odnosov in vpetosti
               Slovenije v te mednarodne odnose.</p>
               <p>V poslanski skupini SDS lahko meritorno trdimo, da opozicija ravna nedržavotvorno,
               da ruši ugled in verodostojnost Slovenije kot članice Organizacije združenih narodov
               in Nata ter Evropske unije. Gre za poskus blatenja Slovenije pred mednarodno
               skupnostjo. Lahko tudi trdimo, da če bi Slovenska demokratska stranka v času priprav
               na referendum o včlanitvi v Nato ravnala tako neodgovorno in s podobnimi političnimi
               cilji in nedržavotvorno, potem Slovenija danes ne bi bila članica Nata in ne bi imela
               zagotovljenega varnostnega zavezništva. Zato pozivamo in ugotavljamo, da je čas za
               enotnost, državotvornost in ne za dvoličnost in anarhizem.</p>
               <p>Poudaril bi še to, da v misijo Nato Slovenija pošilja profesionalne vojake, ki bodo
               tudi prenašali izkušnje slovenske vojske na varnostne sile Iraka, kar je koristno za
               poklicno vojsko. Slovenska vojska si bo tudi nabirala prav gotovo tudi izkušnje in bo
               postala še bolj cenjena v okviru zavezništev. Sedanje ravnanje LDS in Socialne
               demokracije je neveren precedens glede konsenza o mednarodnem ravnanju Republike
               Slovenije. Doslej v zgodovini nove države nismo imeli primerov tako radikalnih
               obratov političnih strank. Večina političnih strank je do tega trenutka zastopala
               neko konsistentno stališče, neko konsistentno prakso, ni bila pripravljena podlegati
               dnevnopolitično interesom in spreminjati skozi noč svojih odločitev. Zato ob tej
               priliki v poslanski skupini Slovenske demokratske stranke pozivamo k odgovornemu
               odnosu in informiranju slovenske javnosti. Slovenska vlada se je odločila na podlagi
               zakonov, odgovorno in v skladu z interesi države. Tudi v poslanski skupini Slovenske
               demokratske stranke seveda zaupamo v profesionalnost in odgovornost slovenske vojske
               in slovenskih vojakov, ki bodo napoteni in jim želimo uspešnost in dosti sreče, še
               enkrat po poudarjamo v poslanski skupini Demokratske stranke, da smo presenečeni nad
               dosedanjim ravnanjem opozicije v tej zadevi, ki je tako pomembna za državo, ko gre za
               državotvornost, verodostojnost slovenske države. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Gospod Anton Anderlič bo predstavil stališče poslanske
               skupine Liberalne demokracije Slovenije. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Spoštovani! Nobena mednarodna obveza in noben moralni imperativ ne sili Slovenije v
               dejanje, ki je predmet današnje izredne seje. Odločitev o napotitvi štirih slovenskih
               vojakov v Irak tudi ni nobeno logično nadaljevanje politike prejšnjih vlad, kot se
               rado sliši in celo argumentira sklepe za to napotitev na osnovi prejšnjih <q>"tobože"</q>
               odločitev. Zanimivo je, da sedanja vlada, ki je velik del svojega mandata posvetila
               kritiki prejšnje vlade, predvsem zadnje in tudi posredno vseh ostalih do sedaj,
               opravičilo za svojo odločitev o napotitvi vojaških inštruktorjev v Irak išče ravno v
               domnevni Ropovi politiki oziroma politiki Ropove vlade, ki naj bi vodila v to smer.
               Nesporno je, da je v času takoj po okupaciji Iraka in še pred začetkom tamkajšnje
               gverilske vojne potekalo nekaj pogovorov na premierski ravni in nato na ministrski
               ravni o možnosti vključitve manjše skupine slovenskih vojakov v danski kontingent.
               Toda enako nesporno je tudi, da Ropova vlada nikoli ni obravnavala takšnega predloga,
               da ni poslala nobenega slovenskega vojaka v Irak ter da je to takratni premier tudi
               večkrat javno zagotovil in svoje besede ni prelomil. Še toliko bolj, ker ste uspeli
               umakniti nekatere oznake s tajnih oziroma zaupnih dokumentov, se vidi, iz dokumenta
               jasno lahko preberemo, kar zamolčite takrat, ko se sklicujete na kontinuiteto s
               prejšnjo vlado in pravi - ministrstvo obvešča vlado - <q>"pod odprta vprašanja pod
               številko 1: "</q>Slovenska vojska bi v Iraku imela status okupacijske sile tako kot
               danske sile. Zaradi tega dejstva in političnega pomena sodelovanja v operaciji
               predlagam, da po danskemu delu odločitev potrdi državni zbor, po možnosti z zakonom,
               sprejetim po hitrem postopku, do konca julija. V tem primeru je potrebno predhodno
               opraviti dogovore tako s koalicijo kot opozicijo." Torej, če bi bili konsistentni bi
               se sklicevali tudi na ta del teksta, ki je v teh do nedavno tajnih dokumentih. Ampak
               ne, vi seveda govorite samo o aktivnih razmišljanjih, kot je bilo danes rečeno. Ker
               bi rad, da se danes pogovarjamo predvsem o vzrokih, o razlogih, zakaj je vlada
               spremenila to odločitev, bom s preteklostjo ali pa s tistim, kar je bilo do sedaj, s
               to ugotovitvijo, ki sem jo ravnokar prebral, končal in mislim, da bi bilo prav, da se
               obrnemo v sedanjost.</p>
               <p>Da je bila odločitev Janševe vlade o napotitvi štirih slovenskih vojakov v Irak
               rezultat nekih političnih okoliščin in interesov, ki so še vedno skriti pred
               javnostjo, se vidi tudi iz veliko dejstev. Prvo je, ko prebereš koalicijsko pogodbo
               in zavezništva posameznih strank ob sodelovanju v tej koaliciji. Tukaj mislim
               predvsem na stranko ministra za obrambo, ki sedaj skuša svojo verolomnost opravičiti
               s trditvami, kako je to, kar sedaj počne, le nekakšno sodelovanje v mirovni misiji,
               misiji v Iraku. Vsi vemo, da v Iraku še ne gre, če bo sploh kdaj šlo, za mirovno
               misijo, in da to v nobenem primeru ne gre primerjati in se ne da primerjati, ker gre
               za popolnoma različne osnove, s pošiljanjem slovenskih vojakov v Bosno in
               Hercegovino, na Kosovo, niti ne v Afganistan. Lahko preberete in ugotovili boste, da
               v resnici gre za urjenje v iraški vojaški akademiji, ki je že bila in verjetno še bo
               tarča napadov iraških upornikov, nahaja pa se v mestni četrti, kjer so gverilski
               napadi tudi sicer pogosti. Slovenski vojaški inštruktorji bodo urili tako imenovane
               iraške varnostne sile, pri čemer gre za iraško vlado, vladno vojsko, ki jo v veliki
               večini sestavljajo iraški šiiti, kot takšna pa že sodeluje v delni državljanski
               vojni, saj so uporniki pretežno suniti. Gre torej za vojaško misijo, ki krepi eno od
               strani v sedanji in še bolj bodoči državljanski vojni v Iraku. V Iraku ne gre za
               benigno zagotavljanje varnosti, marveč za krvav spopad okupacijskih in vladnih sil z
               zagrizenim in dobro vodenim gverilskim nasprotnikom. Slednji je tudi po mnenju
               ameriških vojaških analitikov nepremagljiv na kratek rok. Nekateri govorijo o petih,
               drugi o desetih letih, če bo sploh kdaj mogoče govoriti o tem, da bo prišlo do konca
               na način, kot so si ga zamislili. Zaradi finančnih in političnih stroškov, si glavna
               okupacijska sila v Iraku ne more privoščiti tako dolgotrajnega bojevanja v sedanjem
               obsegu, ker želi ameriška administracija pokazati lastni javnosti predvsem, da ima v
               Iraku vendarle neko izhodno strategijo, bo letos brž ko ne zmanjšala število svojih
               vojakov v Iraku, s katerimi jih bo nadomestila, kako bo to v prihodnje, lahko samo
               ugibamo, ne po najboljših scenarijih po mojem mnenju. Tako je, denimo poveljnik
               ameriških okupacijskih sil še lani v jeseni poročal kongresu, da je le en iraški
               bataljon sposoben samostojnega delovanja. Samo v tem vojaško-političnem kontekstu gre
               torej iskati smisel Natovega angažiranja v Iraku in s tem tudi četverice naših
               inštruktorjev. Namesto da Slovenija pošilja v Irak miniaturno vojaško odpravo, katere
               vpliv na izid iraške vojne bo nepomemben, vendar z njo Slovenija vsaj simbolično
               postaja ena od okupacijskih sil, bi storila bolje, če bi se aktivneje vključila v
               iskanje politične rešitve za iraško krizno žarišče, še toliko bolj, ker ima Slovenija
               zelo aktivnega zunanjega ministra, v zadnjem času pa tudi hiperaktivnega predsednika
               države. Kljub temu da so bile v Iraku izvedene volitve, kar troje volitev je bilo
               lansko leto, je tam namreč še veliko dela ravno v tem delu. Nova ustava temelji na
               konceptu ohlapne federacije, ki lahko še poveča že sedaj očitne dezintegracijske
               procese v države. Manjšinski suniti, ki so le na decembrskih volitvah sodelovali v
               večjem številu, pa se pritožujejo, da so bile volitve zrežirane v prid večinski
               šiitov. Sploh so te volitve samo še okrepile moč skrajnih verskih strank, medtem ko
               so se zmernejše sekularne stranke slabo odrezale in analitiki se bojijo, da je to
               lahko uvod v vsesplošno državljansko vojno.</p>
               <p>Gre vsaj za našo kredibilnost v Natu, ki temelji na zavezi o medsebojni pomoči
               članic ob napadu na katerokoli od njih? Ne. <q>"Koalicija voljnih"</q> na čelu z Združenimi
               državami Amerike nastopa v iraškem primeru kot napadalec, agresor v pravem pomenu te
               besede. Napad je bil izveden brez podpore v OZN in celo ob nasprotovanju številnih
               članic Nata, osnovno legitimacijo pa so predstavljali nepreverjeni in delno
               ponarejeni podatki o obstoju iraških orožij za množično uničevanje. To je sedaj
               splošno znano in tega ne zanika niti ameriška administracija. Šele po tistem, ko se
               ni dalo več skriti, da v Iraku niso našli nobenih sledi nedovoljenih orožij za
               množično uničevanje, je uradni razlog za napad na Irak nenadoma postalo širjenje
               demokracije na Bližnjem vzhodu oziroma potreba po zrušenju Sadama Huseina kot
               notornega diktatorja in vojnega zločinca. Tu ni nobenega dvoma. Pri čemer teh
               prinašalcev demokracije z ognjem in mečem ne moti posebno, da prihaja do množičnih
               kršitev človekovih pravic in političnih svoboščin v mnogih državah, njihovih
               zaveznicah, ni jih potrebno posebej poudarjati.</p>
               <p>Po javnomnenjski anketi, ki so jo v Iraku lani jeseni izvedli dve ugledni ameriški
               novinarski hiši, kar dve tretjini prebivalstva, torej tisti, ki prosijo za pomoč po
               navedbah v tej dvorani, nasprotuje navzočnosti okupacijskih enot. To tudi ni čudno,
               saj gredo žrtve med civilnim prebivalstvom že v 10.000 in bodo s tem tempom kmalu
               dosegle številke iz najbolj razvpitih Sadamovih časov. Zato predlagamo ponovno,
               nekajkrat je bilo že to rečeno, da državni zbor predlaga vladi Republike Slovenije,
               naj umakne svojo odločitev o napotitvi štirih vojaških inštruktorjev v Irak, ker gre
               za odločitev, s katero Slovenija simbolično postaja soudeleženka okupacijskih sil
               oziroma okupacije tuje države, ki je bila izvedena brez pooblastil Združenih narodov,
               ker gre za odločitev, ki povečuje potencialno varnostno ogroženost državljank in
               državljanov Republike Slovenije, o tem nikakor ne moremo slišati nobene relevantne
               ocene civilnovarnostne obveščevalne agencije, ki bi morala poročati, ampak ne. Pri
               nas poroča seveda tisti del, ki se ukvarja z vojaško, kar je v nasprotju z mnogimi, z
               mnogimi predpisi. Ampak o tem kdaj drugič. In gre za odločitev ne nazadnje, ki ji
               velik del slovenske javnosti nasprotuje in ta zaveza na izhaja, ta sklep ne izhaja iz
               mednarodnih obvez Slovenije in ker je bila sprejeta tudi brez posvetovanj, pa
               kakorkoli že ta vlada jemlje to opozicijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Anderliču. Gospod Samo Bevk bo predstavil stališče poslanske skupine
               Socialnih demokratov. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik, spoštovani zbor. Vlada Republike Slovenije je 12.
               januarja letos sprejela sklep o napotitvi štirih pripadnikov slovenske vojske v
               misijo Nato za usposabljanje iraških varnostnih sil v Iraku za obdobje šestih
               mesecev. Glede na to, da je vlada v istem sklepu zadolžila ministrstvo za obrambo, da
               za izpeljavo te akcije zagotovi sredstva v proračunih za leti 2006 in 2007, je
               razvidno, da gre za časovno daljšo prisotnost Slovenske vojske na ozemlju Iraka, kjer
               potekajo vojaških spopadi, ki imajo tudi elemente državljanske vojne. Socialni
               demokrati smo se na sklep vlade odzvali takoj naslednji dan. Predsednik Socialnih
               demokratov Borut Pahor je po posvetu strokovnega sveta za zunanjo in varnostno
               politiko izjavil, da je bila odločitev vlade o napotitvi Slovenske vojske v Irak
               neprimerna, nepotrebna in tvegana. Socialni demokrati smo nezadovoljni in zaskrbljeni
               nad samovoljnim ravnanjem vlade, ker se pri tako pomembni odločitvi, ki pomeni
               bistveni odstop od dosedanje politike naše države do iraške vojne, ni posvetovala z
               opozicijo, niti ni seznanila državnega zbora, kaj šele, da bi se v osrednjem hramu
               slovenske politike o tej odločitvi posvetovala in vsaj poskušala doseči politični
               konsenz. Socialni demokrati menimo, da bi morali o odločitvah, ki se dotikajo
               nacionalne varnosti, doseči nacionalni konsenz. Tako bo šla Slovenska vojska v Irak z
               bremenom politične neenotnosti in brez podpore slovenskega javnega mnenja. Okoliščine
               sprejemanja odločitve, da gredo slovenski vojaki v Irak, so takšne, da se ne moremo
               znebiti vtisa, da je bila odločitev sprejeta nepremišljeno in prehitro. Tudi dejstvo,
               da je predsednik vlade prvič pojasnjeval razloge za napotitev Slovenske vojske v
               misijo Nato v Irak na novinarski konferenci šele teden dni po sprejetju sklepa, je
               dovolj zgovorno. V najbolj kritičnih trenutkih je v ogenj poslal obrambnega in
               zunanjega ministra. Minister za obrambo, Karl Erjavec, je bil še kot kandidat za
               ministra zelo zadržan do pošiljanja slovenskih vojakov v Irak in je pred člani odbora
               za obrambo dejal, da bo morala Slovenija sprejeti politično odločitev, ali se bo te
               operacije udeležila ali ne. Na sejmu <q>"Sodobna vojska"</q> v Gornji Radgoni septembra
               lani, pa je odločno zatrjeval, da dokler bo on obrambni minister, naša država ne bo
               pošiljala svojih vojakov v Irak. Dejansko je šla vlada s to odločitvijo proti svojim
               lastnim izjavam, ki so jih ministri razglašali še nekaj mesecev nazaj. Pričakovali
               bi, da bi takšno odločitev slovenski javnosti najprej sporočil predsednik sveta za
               nacionalno varnost, se pravi predsednik vlade Republike Slovenije, Janez Janša.</p>
               <p>Socialni demokrati smo dosedanje ukrepe vlade, tudi njeno odločitev z dne 17.
               februarja 2005, poleg petih inštruktorjev za usposabljanje iraških varnostnih sil v
               tretji državi, to je v Jordaniji, Iraku pomaga tudi z večjo količino orožja in opreme
               ter s finančnim prispevkom v višini 100 tisoč evrov podprli. Ne strinjamo pa se s
               tokratno odločitvijo, saj je po našem mnenju, ponavljam, neprimerna, nepotrebna in
               tvegana ter brez nacionalnega soglasja. Vlada se tudi ni in se ne more sklicevati na
               peti člen washinghtonske pogodbe, po katerem morajo članico Nata, ki je napadena,
               braniti vse ostale članice. Dejstvo je tudi, da v Natu ni polnega soglasja držav do
               sodelovanja vojakov držav članic v Iraku. Tudi to je eden izmed elementov, zaradi
               katerih bi morala naša vlada iskati politično podporo v vseh parlamentarnih strankah.
               Misija Nato za usposabljanje iraških varnostnih sil v Iraku ni humanitarna niti
               mirovna operacija, temveč ima povsem vojaški značaj. Zato je tudi ta argument, da gre
               za mirovno operacijo, privlečen za lase.</p>
               <p>Zelo sporen se nam zdi umik oznake tajnosti <q>"zaupno"</q> s treh dokumentov iz julija
               leta 2003, s katerimi je sedanja vlada poskušala javnost zavesti, da zgolj uresničuje
               odločitve o napotitvi Slovenske vojske v Irak, ki naj bi jih pripravljala že Ropova
               vlada. Res so se predstavniki obrambnega ministrstva in generalštaba pogovarjali s
               predstavniki danskega ministrstva za obrambo, vendar odločitve o sodelovanju
               Slovenske vojske v Iraku, prejšnja vlada ni sprejela. V informaciji takratnega
               ministra za obrambo, dr. Antona Grizolda, z dne 8.7.2003 je izrecno zapisano, da bi
               moral odločitev o sodelovanju Slovenske vojske v Iraku potrditi državni zbor
               Republike Slovenije. Čeprav prejšnja vlada takšne odločitve ni sprejela, se je
               zavedala, da bi za takšen svoj korak morala po soglasje v državni zbor. Mahanje s
               temi kronskimi dokumenti v javnosti je bilo navadno zavajanje slovenske javnosti. V
               svetu diplomacije pa je naša administracija izgubila velik del svoje kredibilnosti.
               Kdo pa nam bo v tujini še zaupal, če bomo zaradi notranjepolitičnih koristi kar po
               tekočem traku razkrivali dokumente, za katere velja, da so tajni vsaj 30 let, razen
               če se obe državi strinjata z njihovo objavo. V tem primeru naša država Danske ni
               vprašala za soglasje. Menda ima danska vlada zaradi tega notranjepolitične težave,
               saj ji opozicija očita, da je Slovenijo silila v vojaški iraški misiji.</p>
               <p>Nikjer nisem zasledil novice, da bi svet za nacionalno varnost poglobljeno
               razpravljal, kaj pomeni ta odločitev za varnost naše države, naših državljank in
               državljanov. Bomo zaradi tega postali tarča terorističnih akcij? Kakšne so nevarnosti
               za naše vojake v Iraku? Kako je poskrbljeno za njihove družine? Ali je naš sistem
               pripravljen za oskrbo vojakov in njihovih najbližjih v primeru poškodb ali celo
               smrti? Slab zgled temu naj bi bila poškodba slovenskega vojaka v Afganistanu, ki je
               bil ob vrnitvi domov prepuščen samemu sebi oziroma je moral lepo v vrsto k svojemu
               osebnemu zdravniku. Ne vemo, koliko naših državljanov živi v Iraku, smo pa na
               nacionalni televiziji lahko slišali podjetnika iz Idrije, mimogrede zelo dobro ga
               poznam, ki ima v Bagdadu družino in uspešno podjetje ter veliko število zaposlenih
               domačinov in se bo zaradi varnosti moral preseliti. Kako bo naša država poskrbela
               tudi za ta vidik iraške avanture? Predvsem pa v poslanski skupini Socialnih
               demokratov pričakujemo, da bo vlada na današnji seji predstavila argumente za svojo
               odločitev, zakaj je bila sprejeta tako hitro in brez nacionalnega soglasja. Kakšno
               vlogo so pri tej odločitvi imele Združene države Amerike, Nato in nekatere druge
               zahodnoevropske države? Pričakujemo jasno stališče vlade do sedmih predlaganih
               sklepov, predvsem pa, da še enkrat premisli o svoji odločitvi. V poslanski skupini
               Socialnih demokratov menimo, da bi lahko Republika Slovenija k stabilizaciji razmer v
               Iraku pristopila tudi na drug način. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Bevku. Gospod Jožef Horvat bo predstavil stališče poslanske skupine
               Nove Slovenije. Izvolite.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovana ministra s sodelavci, spoštovane
               poslanke in poslanci!</p>
               <p>V poslanski skupini Nove Slovenije-Krščansko ljudske stranke sicer spoštujemo
               korektno izraženo zahtevo naših kolegov iz Liberalne demokracije in Socialnih
               demokratov za sklic današnje izredne seje Državnega zbora Republike Slovenije, na
               kateri naj bi obravnavali odločitev Vlade Republike Slovenije o sodelovanju Republike
               Slovenije v Nato misiji usposabljanja varnostnih sil v Iraku. Nam ni žal časa za
               korektne razprave o zunanjepolitičnih temah, o tistih temah, kjer lahko strnemo
               politične moči in naredimo nekaj dobrega za Slovenijo in za Slovence, kjerkoli že
               živijo. Škoda pa se nam zdi časa za razpravo o odločitvi vlade, ki je popolnoma
               zakonita, o čemer se je Odbor Državnega zbora Republike Slovenije za zunanjo politiko
               na pravkar končani seji tudi strinjal. V Novi Sloveniji smo trdno prepričani, da
               današnja razprava ne bo prinesla novih spoznanj, ne bo prinesla nove dodane vrednosti
               k razumevanju po zakonu popolnoma korektne vladne odločitve in k razumevanju članstva
               Republike Slovenije v mednarodnih organizacijah, kot je na primer organizacija
               Združenih narodov, Nato itd. Nasprotno, bojimo se, da se bo danes ponovno
               manipuliralo s slovensko javnostjo, s tisto slovensko javnostjo, ki se je na najbolj
               demokratičen način 23. marca leta 2003 odločila, da Republika Slovenija postane
               enakopravna članica tudi zveze Nato.</p>
               <p>Mi razumemo članstvo Republike Slovenije v zvezi Nato kot uživanje statusa varne
               države, obenem pa razumemo obveznosti Republike Slovenije po konstruktivni vlogi pri
               zagotavljanju demokratizacije in miru v svetu, v skladu z določili Ustanovne listine
               Združenih narodov. Slovenska vlada je svojo odločitev o sodelovanju naših štirih
               vojakov pri usposabljanju varnostnih sil v Iraku sprejela na osnovi poziva
               Organizacije Združenih narodov državam članicam, naj vsaka po svojih močeh prispeva k
               ureditvi nevarnih razmer v Iraku pa tudi na podlagi podobne prošnje za pomoč
               predsednika Iraka, naslovljene generalnemu sekretarju zveze Natu, gospodu Schefferju.
               Gre pa med drugim za udejanjanje sklepa oziroma soglasja prejšnje vlade, z datumom
               18. november 2004.</p>
               <p>Mi želimo slovenski javnosti sporočiti, da Natove misije v Iraku ne moremo enačiti z
               vojaško intervencijo Združenih držav Amerike in njene koalicije v tej državi. Mi
               vemo, kakšno genezo ima iraška vojna. Nova Slovenija ne bi nikoli in ne bo nikoli
               glasovala za napotitev slovenskih vojakov v sestav okupacijskih sil v Irak ali kam
               drugam. Mogoče koga moti Irak in to, da so Združene države Amerike začele napad s
               koalicijo voljnih brez mandata Združenih narodov. S tem se ne sme končati. Smemo
               pustiti ljudje na milost in nemilost teroristov in interesnih skupin njihove dežele?
               Smemo dopustiti, da se ponovno v Iraku vzpostavit režim tipa Sadam Husein?</p>
               <p>Slovenski vojaški inštruktorji ne gredo v Irak s to koalicijo voljnih, ampak od
               vojakih demokratične Slovenije, članice Nata. Gredo na mirovno misijo, za katero so
               se vse zaveznice s konsenzom odločile, ker je pri demokratičnih državah zavest
               odgovornosti za svet premagala vidike zadržanosti in obsojanja koalicije voljnih ob
               napadu na Irak. Pripravljeni so pomagati iraškim prebivalcem, vzpostaviti strukture,
               ki bodo omogočale varno življenje. Je to narobe? Mar ni ravno to potrebno? Ni to
               humano in demokratične države vredno?</p>
               <p>Vojne operacije so se v Iraku zaključile z datumom 30.6.2004. Natova misija
               vključuje izobraževalno podporo v smislu zavarovanja pravkar začetih demokratičnih
               procesov. To ni misija vsiljevanja miru, saj ne vključuje bojnih operacij, to je prej
               mirovna misija kot karkoli drugega. Demokratizacija Iraka je proces, ki resnično teče
               in si ga večina Iračanov tudi želi. Varovanje in podpora demokratičnim procesom pa je
               naloga tudi Republike Slovenije. Kdor takšne naloge naše države zavrača, lahko
               sklepamo, da odobrava ponovno vzpostavitev Sadamovega režima v Iraku, ali še kje
               drugje po svetu. Pošiljanje naših vojakov v mirovne misije pomeni, da je naša vlada
               odločna v boju proti mednarodnemu terorizmu vsakršnih oblik in trden člen v proti
               teroristični koaliciji. Vsaka drugačna odločitev bi nas zaznamovala kot omahljivce in
               dvolične oportuniste v boju proti terorizmu.</p>
               <p>Spoštovane kolegice in kolegi! V Novi Sloveniji srčno želimo, da se vseh 247
               slovenskih vojakov, za katere nobena vlada nikoli ni prišla po soglasje v državni
               zbor in so v tem trenutku v sestavah mirovnih misij po svetu, da se ti vrnejo v
               domovino zdravi in zadovoljni, da so naredili nekaj dobrega za demokratizacijo in mir
               v svetu. Enako seveda želimo tudi četverici, ki se je sedaj že odločila za mirovno
               misijo v Iraku. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Spoštovani! Pri nas na obisku trenutno na balkonu je
               delegacija ustavno-pravnega odbora narodnega sveta Slovaške republike, ki jo lepo
               pozdravljam.</p>
               <p>Nadaljujemo s predstavitvijo poslanskih skupin. Gospod Josip Bajc bo predstavil
               stališče poslanske skupine Slovenske ljudske stranke.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod predsednik. Gospoda ministra s sodelavci, kolegice in kolegi!
               Spoštovani gostje!</p>
               <p>V poslanski skupini Slovenske ljudske stranke se zavedamo občutljivosti odločitve
               vlade Republike Slovenije o sodelovanju štirih vojakov oziroma častnikov in
               podčastnikov slovenske vojske v misiji v Iraku. Trdno smo tudi prepričani, da je
               transparentnost vseh vidikov tega sodelovanja izredno pomembna, tako za nas v
               državnem zboru, kot za državljane Republike Slovenije. Današnja seja, sicer izredna
               seja državnega zbora, je priložnost za to, da vlada jasno predstavi svoja stališča in
               razloge za napotitev slovenskih vojakov v Irak, čeprav se v Slovenski ljudski stranki
               bojimo, da bodo kljub morebitnim pojasnilom in stališčem in obrazložitvam s strani
               predsednika vlade, kot tudi predstavnikov vlade, zaključki ob koncu te seje tako
               razdeljeni, kot so bili razdeljeni ob sklicu te vlade, na stališča, ki jih ima
               koalicija in stališča, ki jih ima opozicija.</p>
               <p>Kljub temu, da so predstavniki vlade in predsednik vlade v dosedanji razpravi
               odgovorili na 5 od sedmih predlogov, sklepov, ki so jih predlagatelji predstavili za
               današnjo sejo, o šestem sklepu mislim, da bi bilo potrebno, da teče razprava in ne
               razprava o tem, kdo je kaj že storil in kaj ni storil. Potem, o sedmemu sklepu, po
               mnenju poslancev Slovenske ljudske stranke, ni možna razprava ali pa ni možno se
               pogovarjati in zakaj ne - po mnenju Slovenske ljudske stranke je vlada Republike
               Slovenije ravnala skladno s slovensko ustavo, z zakonom o vladi, kot tudi z
               obveznostmi, ki jih je Slovenija prevzela, ko se je odločila, da pristopi v Nato in
               Evropsko unijo. In mislim, da ste tudi predlagatelji, ko ste obrazlagali, že v prvem
               odstavku rekli, da je z vsemi temi določbami vlada ravnala korektno oziroma ravnala v
               skladu s temi obveznostmi.</p>
               <p>V Slovenski ljudski stranki želimo posebej poudariti, da ne gre za sodelovanje naših
               vojakov v misiji Zveze Nato, ki je namenjena nudenju pomoči iraški vladi pri
               usposabljanju iraških varnostnih sil in vzpostavitvi drugih institucij, ki so
               potrebne za stabilizacijo države Irak. Za Slovensko ljudsko stranko je pomemben tudi
               podatek, da so bili izvedeni in izbrani tisti profesionalni pripadniki Slovenske
               vojske, ki so prostovoljno izrazili pripravljenost za sodelovanje v tej misiji. Kot
               sem osebno seznanjen, so si nekateri pripadniki Slovenske vojske zelo prizadevali, da
               bi lahko odšli na misijo in če verjamete ali ne, bodo izbrani vojaki zelo slabe
               volje, če bo njihov odhod v Irak oviran oziroma odpovedan. Gre torej za
               profesionalne, poklicne vojake, ki so že z odločitvijo za to službo prevzeli določene
               odgovornosti in tveganja. Zato so vse populistične izjave o tem, da se Slovenska
               vojska izpostavlja nevarnosti zgolj in samo populistične izjave. Biti poklicni vojak,
               pomeni prevzeti tudi tveganje in odgovornosti do svojega dela. Ali se z odločitvijo
               slovenske vlade povečuje tveganje za nas, državljane Republike Slovenije, ali ne, se
               lahko vprašamo in po mnenju Slovenske ljudske stranke sta ena ali dve objavi
               karikatur v slovenskih medijih bistveno večje tveganje za državljane te države, kot
               je napotitev štirih vojakov na misijo v Irak.</p>
               <p>Seveda pa dejstvo, da si izbrani vojaki želijo oditi v Irak, ni pravi, predvsem pa
               tudi ne primeren razlog za dejansko napotitev slovenskih vojakov v Irak. Naj ponovim
               kratko kronologijo dogodkov, ki so po mnenju poslanske skupine Slovenske ljudske
               stranke pripeljali do vladne odločitve. Mislim, da tudi sam predsednik vlade, kot
               tudi ministri in mislim da tudi nekateri razpravljavci, so se že opredelili. Najprej
               smo se na referendumu s 66 in nekaj procenti odločili, da vstopimo v evroatlantske
               povezave in tudi v Nato. Slovenija je bila aprila leta 2004 sprejeta kot polnopravna
               članica Nata. Zadnje volitve v državni zbor in posledično nova sedanja vlada, ki je v
               skladu z zakonom sprejela politično odločitev, da pošlje slovenske vojake v Irak, je
               nadaljevala trend, ki ga je že od leta 2003, ko smo prve vojake poslali v Irak
               sprejemala bivša vlada.</p>
               <p>Vstop v Nato ima pozitivne in negativne posledice, mislim, da so moji predhodniki že
               omenili, da ni in ne moremo pričakovati samo pozitivnih zadeve oziroma pozitivnih
               rešitev ali pozitivnih učinkov pri neki odločitvi, da se nekomu pridružiš, ampak
               verjetno s tem prevzemaš tudi določene obveznosti. Slovenija v tem trenutku ima svoje
               vojake v bistveno večjem številu na območju Afganistana, v Bosni in Hercegovini, kot
               tudi na Kosovem. Kot so nekateri moji predhodniki tudi rekli, ne vem če, mislim pa,
               da se ne motim, da verjetno bivša vlada, ko se je odločala za napotitev teh vojakov,
               ni sklicala sveta za varnost, verjetno ni obravnavala zadev v državnemu zboru, ampak
               je skladno z ustavo in skladno s svojimi pristojnostmi, ki izhajajo iz zakona o
               vladi, sprejela tako odločitev in se tako odločila. Naloga vojakov v Iraku ni
               agresija, ampak tako, kot so predhodniki rekli, pomoč iraški vladi v okviru Nata in
               skladna z resolucijo Združenih narodov. Spomnili se bomo, da je tudi prejšnja vlada,
               tudi parlament nasprotoval toliko časa vključitvi slovenske vojske v take ali
               drugačne oblike usposabljanja iraških vojakov vse dotlej, dokler samo usposabljanje
               oziroma vključitev drugih vojakov ni dobilo mesta v resoluciji združenih narodov.</p>
               <p>In na koncu, zato bomo poslanci poslanske skupine Slovenske ljudske stranke
               nasprotovali predlogom sklepov predlagateljev, posebej k 7. členu in podprli predloge
               sklepov matičnega delovnega telesa. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Končali smo s predstavitvijo stališč poslanskih skupin. Sledi
               razprava poslank in poslancev k predlogu sklepov. Najprej se je k besedi javil gospod
               minister za obrambo, gospod Erjavec. Prosim.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Hvala za besedo, predsednik. Meni je žal, da ni tukaj gospoda Anderliča, ki sem mu
               dolžan nekaj pojasnil in upam zato, ker je odsoten zdajle, da ne bo treba ponoviti
               kasneje še enkrat istega pojasnila.</p>
               <p>Gospod Anderlič je razpravljal o tem, da je potrebno poiskati politične rešitve.
               Verjetno se vsi strinjamo, da je ravno Organizacija Združenih Narodov tisto mesto,
               kjer se iščejo in najdejo politične rešitve in v okviru tega ne razumem njegove
               razprave o državljanski vojni v Iraku, ki naj bi bila celo na ta način podprta z
               resolucijami Organizacije Združenih Narodov. Jaz ne verjamem, da so Organizacije
               Združenih Narodov sprejele štiri resolucije v Iraku zato, da bi podpirale
               državljansko vojno. Kot veste, zadnja resolucija tisoč 546 govori o tem, da naj vse
               članice Organizacije Združenih narodov prispevajo svoje sile za stabilizacijo Iraka.
               Verjetno ne v okviru neke državljanske vojne, zato tega res ne morem podpreti in tudi
               tega izvajanja ne razumem. Strinjam se pa s tem, kar je rekel, da je koalicija
               voljnih opredeljena kot okupatorska sila, kot tista vojska, ki je izvršila napad na
               Irak. Vendar naj povem, leta 2003 se je v slovenski vladi resno razmišljalo o tem, da
               bi sodelovali v tej okupacijski vojni. Res, leta 2003 so bili ti pogovori s
               predsednikom Danske, naj Slovenska vojska sodeluje v tem kontingentu.</p>
               <p>Žal mi je tudi, da ni gospoda Sama Bevka, ki navaja, da je gospod Grizold v svojem
               dokumentu, ki ga je napisal za vlado, govoril o tem, da če bi Slovenija sodelovala na
               jugu Iraka z Danci, bi bilo treba tako odločitev sprejeti v državnem zboru. Normalno,
               zato ker je to bila koalicija sil. To ni bila neka operacija v okviru neke mednarodne
               organizacije, tako kot je ta v okviru misije Nato, ki je namenjena temu, da se
               usposabljajo iraške varnostne sile, ki lahko na dolgi rok prinašajo neko stabilnost.
               Res mi je žal, da ni gospoda Bevka tukaj, vendar lahko ugotovim, da to potvarjanje
               mojih izjav v Gornji Radgoni, na <q>"hearingu"</q>, ko sem bil kandidat za ministra za
               obrambo, gre v tej smeri zato, ker ni argumentov. Ker ni argumentov, zakaj naj bi
               Slovenija ne sodelovala v Iraku.</p>
               <p>Maha se z nekimi strahovi, da je Slovenija še bolj ogrožena. Gospod Anderlič je
               sodeloval na komisiji za nadzor obveščevalno-varnostnih sil in je lahko slišal oceno
               Sove. Tam je bilo jasno povedano, kakšna je stopnja ogroženosti.</p>
               <p>Glede umika oznake zaupnosti. Še enkrat ponavljam, do tega umika ni prišlo zato, da
               bi ta vlada argumentirala napotitev štirih inštruktorjev v Irak. Ta umik se je zgodil
               zato, ker se je še tri dni po sprejemu sklepa vlade o napotitvi, potem ko je vlada
               takoj, ko je sklep sprejela, umaknila to zaupnost, še vedno govorilo, zlasti
               predsednik, bivši, nekdanji predsednik vlade je vztrajno v vseh oddajah <stage>(to lahko
               preverite)</stage> izjavljal, da se nikdar nikjer in nikoli ni pogovarjal o kakršnikoli
               napotitvi ali pa sodelovanju slovenskih vojakov v zvezi z Irakom. In zato je ta
               oznaka zaupnosti bila umaknjena - zato, da se slovensko javnost seznani s tem, kaj se
               je prejšnja vlada pogovarjala. Ne pa zato, da bi mi na ta način argumentirali naš
               sklep vlade. Naš sklep vlade je bil sprejet zato, ker se je pokazalo, da
               usposabljanja iraških varnostnih sil v tretji državi ne moremo izvesti, ga ne moremo
               realizirati, in zato smo iskali naprej rešitve - na kakšen način uresničiti našo
               dolžnost okoli <q>"Nato Training Mission"</q>, to je tiste dolžnosti, ki je bila sprejeta na
               istanbulskem vrhu.</p>
               <p>Ta misija, kot veste, je sestavljena iz dveh faz: ena faza je pomoč v denarni
               obliki, v orožju, druga faza je pa usposabljanje iraških varnostnih sil. In v okviru
               te faze Slovenija ni nič prispevala. Že v uvodu sem povedal, da od novih članic samo
               Slovenija ne sodeluje v tej <q>"Nato Training"</q> misiji in pa Latvija, ki pa sodeluje v
               koaliciji sil.</p>
               <p>Zato se ta umik oznake zaupnosti ni zgodil zato, da bi mi argumentirali to našo
               odločitev. Ta naša odločitev je skladna z zakonom, je podprta z resolucijami
               Organizacije združenih narodov, s sklepi vrha v Istanbulu in v skladu s politiko
               Nata. Moram povedati, da sem bil v petek na neformalnem srečanju ministrov za obrambo
               Nato in tam je bilo natančno rečeno, da bo moral Nato še več prispevati, postati
               relevantna sila za stabilizacijo Iraka, ker koalicija voljnih očitno tega ne bo
               zmogla sama. In samo Nato lahko zagotavlja stabilizacijo. To smo lahko videli na
               primeru zahodnega Balkana, lahko smo to videli sedaj v Afganistanu in moram povedati,
               da verjetno se bo enako zgodilo v Iraku.</p>
               <p>Tako, da moram reči, da ti argumenti s katerimi nastopati, da je ta odločitev vlade
               nepotrebne, nepričakovana in ne vem kaj, so neutemeljene. Res bi vas prosil za
               argument, zakaj menite, da je ta odločitev slaba. Trdim, da je ta odločitev dobra, da
               je to odločitev, ki daje Sloveniji verodostojnost, smo kredibilni člani Nata in zato
               ne razumem, zakaj stalno ponavljate, da je ta odločitev slaba. Razen, če ste mnenja,
               da je bila storjena napaka s tem, ko smo stopili v zvezo Nato. V tem primeru pa
               predlagam, da se namesto zbiranja podpisov proti napotitvi naših inštruktorjev v
               Iraku zberejo podpisi za nov referendum, če je to problem.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Anderlič se je javil k repliki.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Precej nenavadno je, da se sklicuje na zaprte seje minister, ker ve, da bom jaz
               spoštoval, za razliko od njega, zaprto sejo in sporočilo iz te zaprte seje in ne
               morem o tem tukaj govoriti. On vehementno govori, še več, celo tudi nekatere oznake
               umika, s katerim nas postavlja kot državo v zelo čudno luč v primerjavi z drugimi
               akterji. In ker se on ne more, nikakor se ne more opravičiti ali pa izvleči iz tega,
               da je govoril, da nikoli, dokler bo on minister, da bi šel slovenski vojak v Irak, se
               skriva z nekimi pavšalnimi obtožbami. To je povedal večkrat, da dokler bo on
               minister, bo tako, ampak očitno bo minister še kar, ne bo pa držal besede.</p>
               <p>In ko govori o resoluciji, resolucija govori o tem, da se naproša države članice, ki
               naj v eni ali drugi obliki sodelujejo. In Slovenija je najprej sodelovala, ni
               sodelovala do konca po sklepu, ki je bil sprejet, da bo urila iraške sile v tretjih
               državah, pač pa je v celoti izvedla tisti del aktivnosti, katere je danes minister že
               enkrat zanikal, da je o njih govoril, in sicer o višini 5,2 milijona evrov in pomoči
               v 172 tisoč evrih pri transportu itn., itn.</p>
               <p>In minister, preden obtožujete, najprej poglejte, kako je z vašo verolomnostjo in se
               bomo potem lažje verjetno razumeli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>K razpravi se je zopet javil gospod minister. Želite takoj ali kasneje?</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>V zvezi z vašo navedbo, da se skrivam za svojimi izjavami. To ni res. Dajte si
               prebrati magnetogram, ko sem nastopal kot kandidat za ministra za obrambo, boste
               jasno videli, kaj sem tam rekel, da je to politična odločitev, ki jo mora sprejeti
               vlada in to je v skladu z zakonom. In še navedel sem, v kolikor bi šlo za operacije
               za podporo miru. In enako je bilo v Gornji Radgoni.</p>
               <p>Seveda, ko zmanjka argumentov, se pa lovimo na proceduro, na izjave, jih želimo
               potvarjati, ampak jaz ponovno povem. Kot minister za obrambo sem rekel, da slovenski
               vojaki ne bodo nikdar v misijah nastopali kot okupacijska sila. zA razliko od
               tistega, kar ste pa vi želeli v svojem mandatu. Vi ste pa želeli, da bi Slovenski
               vojaki na jugu Iraka nastopali v vojaških operacijah. To je pa res nezaslišano in
               zato vas moti, da sem umaknil oznako zaupnosti, ker drugače slovenska javnost tega ne
               bi nikdar izvedela.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Imamo proceduralni predlog. Postopkovno vprašanje <gap n="..."/></p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Predsednik, hvala lepa. Nisem v dilemi, ampak da bi usmerili razpravo po točki
               dnevnega reda predlagam, da nam predstavniki vlade povedo, ali obstajata v Iraku dve
               vrsti vojske. Cel čas in na odboru za zunanje zadeve in na odboru za obrambo in
               mislim, da so danes predstavniki tudi tukaj govorili, imamo tako imenovane voljne
               sile in mislim, da je minister dr. Dimitrij Rupel omenil, da ima 16 držav te svoje
               vojske, se pravi tiste, ki so se priključile in ki so izvedle agresijo. Nekatere so
               se sicer tudi vmes umaknile, mislim, da Španija in ne vem kdo še vse, in da imamo
               sedaj, mislim, da je bilo rečeno 14 držav predstavnikov vojske, od tega 9 novih
               članic Nata, ki tvorijo neke druge sile. In če bomo temu tako rekli, bomo dobili tudi
               odgovor, tako kot je gospod minister bil, samo na tisto, ko se je predstavljal kot
               kandidat za ministera,, nisem bil sicer v Zgornji Radgoni, poznam pa zapisnike, ko je
               bilo govora. Slovenski vojak ne bo tvoril sil, ki se jim reče voljne sile in ki so
               okupirale Irak.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Jaz bi želel, da ne gremo s proceduralnimi predlogi, replikami in podobno v
               duele, ker potem bodo morali vsi ostali, ki so na seznamu razpravljavcev, čakati.
               Gospod Anderlič, dam vam čas za repliko, ampak prosim, da se izogibamo duelov in
               gremo po seznamu razpravljavcev. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Meni gre samo za to, da bi končno, ne verjamem, da to sicer bo, upoštevali samo
               magnetograme. Samo magnetograme berem za gospoda Erjavca in za gospoda Bajca. Na
               <q>"hearingu"</q> 30.11: <q>"Jaz ne vidim nobenega razloga, zakaj bi bila naša vojska tam
               prisotna. Seveda pa bi bilo dobro, da bi tam nastopili v humanitarne namene."</q> In to
               je vse. Nobenih političnih odločitev, to je vse kasneje. Vzemite vaš nastop v Radgoni
               in boste prav tako videli. Tam ste še stopnjevali to. To je vaš problem in ne mislim
               tega več pojasnjevati, če za svojimi besedami ne stojite.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Cvetka Zalokar Oražem. Izvolite.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Lep pozdrav vsem skupaj!</p>
               <p>Vesela sem, da lahko danes o tej problematiki spregovorimo tudi popolnoma navadni
               poslanci in poslanke, kajti mislim, da ne gre zgolj za štiri vojake, ne gre zgolj za
               njihovo poklicno etiko, njihovo poklicno dolžnost, pač pa gre na simbolni ravni za
               veliko veliko več. Gre za vprašanje naše zunanje politične usmeritve. Gre za
               vprašanje našega geostrateškega položaja na svetovnem zemljevidu. In v tem smislu se
               mi zdi, da imamo tudi poslanci in poslanke pravico povedati nekaj svojih mnenj.
               Nenazadnje imamo referendume o železnici, o odprtju trgovin ob nedeljah, o tej temi
               pa malo dane v tem prostoru ne smeli govoriti.</p>
               <p>Mislim, da ni nikakršnega enačaja med Natom in Irakom, kar se danes tu želi
               predstaviti. Nihče ni z odločitvijo za Nato obenem dal najodgovornejšim politikom
               tudi prostih rok za to, da bomo tudi tako pomembne odločitve sprejemali kar pod to
               pretvezo. To smo govorili tudi slovenski javnosti ob referendumu za Nato. Tega od nas
               ni nihče pričakoval, to je bilo povsod napisano in res pa je, da nekateri politiki,
               še zlasti naš večni zunanji minister, neprestano radi kar malo samostojno krojijo
               zunanjepolitično usmeritev, če se pri tem spomnimo na samovoljni izlet v zvezi z
               vilnuško izjavo.</p>
               <p>In ker je blizu kulturni praznik, bi želela danes prebrati tudi eno pesem, ki govori
               pravzaprav o tematiki, tudi o tematiki, ki je danes na dnevnem redu, sicer avtorja
               Andreja Rozmana Roze in ima naslov Ministrove oči. <q>"Ministrove žalostne oči v nas
               budijo sočutje, minister trpi. Ni lahko biti le oproda vse bolj divjega zahoda. Požrl
               je ideje slovenske pomladi, da bi naši prijatelji imeli nas radi. Oni pa so mu dali
               prostor med nižjimi vazali. Ministrove žalostne oči v nas budijo sočutje, minister
               trpi. Na eni strani Washington, na drugi Berlin, razpetje na križu doktrin in dobrin.
               Saj navajen je že živeti brez hrbtenice, a hudo je dojeti, da si črv, če občuduješ
               ptice."</q> Še nekaj pesmi je v tej zbirki <q>"Tih bodi dedi"</q>, pa si jo poglejte, kako ta
               del intelektualcev vidi našo politiko in naše odločitve v zvezi s tem.</p>
               <p>In še ena zadeva, med temi argumenti, ki jih danes poslušamo, se vseskozi
               pozdravlja, da gre v Iraku za mirovno misijo. To ni nikakršna mirovna misija. Ne gre
               za nikakršno posredno usposabljanje nekih vojaških in policijskih enot. Ne gre za
               povojno pomiritveno delovanje, pač pa za neposredno vojaško prisotnost v imenu nekih,
               za Slovenijo popolnoma nepomembnih in nesmiselnih interesov. Če povem nekoliko
               alegorično, potem bodo slovenski inštruktorji v Iraku učili voljne Iračane pobijati
               druge manj voljne in neuklonljive Iračane, da bodo lahko ščitili ameriške naftne
               družbe pri legalni kraji iraške nafte.</p>
               <p>In seveda celotna operacija, to, kar mene osebno najbolj moti, je bila zasnovana na
               laži. In nihče še do danes ni te laži ovrgel. V Iraku ni bilo nikoli najdenega
               smrtonosnega orožja za množično pobijanje. To je bila samo krinka za popolnoma druge
               interese, predvsem tiste, ki služijo interesom že omenjene naftne industrije. In
               Sloveniji ni potrebno in ji že zdaj ni potrebno, da bi pri tem sodelovala, kajti od
               tega prav velikih koristi ne bo. Tudi slovensko aktivno sodelovanje v iraški vojni je
               zasnovano na laži, večkrat ponovljeni laži, saj je premier Janez Janša neprestano v
               medijih trdil, da je Slovenija edina članica Nata - trikrat je to povedal na
               televiziji -, edina članica Nata, ki ne sodeluje v Natovi aktivnosti pri
               zagotavljanju stabilnosti v Iraku <stage>(to citiram)</stage> oziroma pri usposabljanju iraških
               vojaških enot in drugih varnostnih sil. Zato naj bi bili popolnoma nekredibilni. To
               je laž in še enkrat laž! V akciji NTM1 <stage>(Nato Training Mission)</stage> ne sodeluje kar 10
               članic Nata - očitno popolnoma nekredibilnih. Na tem spisku ni najti Francije,
               Kanade, Španije, Norveške, Nemčije, Belgije in še nekaterih drugih.</p>
               <p>Vlada kljub gromozanskim piarovskim naporom ni dobila podpore javnosti za pošiljanje
               vojakov v Irak. Ni široke podpore niti javnega mnenja, pa naj ga meri kdorkoli že,
               niti opozicije, niti nevladne organizacije, niti zunajparlamentarnih strank, niti
               intelektualcev iz kroga Nove revije, kar smo lahko videli v intervjuju gospoda Tineta
               Hribarja. Nikakršne potrebe ni, da Slovenija vstopa v to umazano vojno.</p>
               <p>Pa poglejmo še na števec smrti v Iraku: pretekli teden 228 mrtvih, skupaj do sedaj
               35.812 mrtvih. Zakaj tudi Slovenci?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Aurelio Juri. Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, predsednik. Najprej, če mi dovolite, malce polemično do ministra. Jaz bi ga
               pozval, da ne odreagira na vsak nastop, ker je veliko razpravljavcev in pravilno je,
               da se na koncu skuša to rezimirati in tudi nastopiti. Sicer bomo šli v dialoge,
               podaljševali vse skupaj, prišli pa do nobene koristne usmeritve.</p>
               <p>Ko nagovarja k temu - in jaz trdim enako, da ni enačaja med Natom in Irakom -,
               nagovarja k temu, da bi naj zbirali podpise za nov referendum okrog Natu, skušnjava
               je lahko velika, jaz nimam s tem problemov, ampak to je neresno. Skušamo dokazovati,
               da članstvo v Nato nima povezave s tem, kar danes vlada počne. Nenazadnje so bila
               dana vsa zagotovila, ko smo vstopali v Nato, da zato ne bomo primorani stopati na
               taka žarišča, kakršno je Irak.</p>
               <p>Sicer se ponavljajo teze o neki kontinuiteti s prejšnjo politiko, kot da je ta sklep
               nadgradnja oziroma implementacija prejšnjih sklepov. Predsednik vlade je bil v tem
               smislu jasen tudi ob prvi svoji reakciji, pa je tudi danes nekoliko ponovil to
               stališče. <q>"Če letos te odločitve,"</q> je dejal, <q>"vlada ne bi sprejela, bi ravnala
               izrazito neverodostojno, glede na obljube, ki so bile dane."</q> Večkrat je bilo
               pojasnjeno, da je ta trditev zavajajoča, da je lažna. Ni pisane, ponovimo še enkrat,
               ni pisane in ni podpisane zaveze prejšnje vlade, da bo poslala vojaško ali
               kakršnokoli drugo uradno osebje v Irak. In nič manj verodostojna članica Nata
               Slovenija ne more biti kot vse druge, celo še večje in vplivnejše, kot so Nemčija,
               Francija, Španija, Nizozemska, ki svojih uniformiranih ljudi v Irak ne pošiljajo.
               Španija je, kot vemo, drago plačala Aznarjevo pustolovščino in se z Zapaterom takoj
               umaknila.</p>
               <p>Vsi papirji in dejstva, s katerimi trdite nasprotno¸, so le dokaz, da pritiski, da
               bi Slovenija legitimirala agresijo in se pridružila okupacijskim silam, so bili, da
               je vlada, v kateri smo bili tudi mi, Socialni demokrati, nanje se odzivala umirjeno,
               diplomatsko s pogovori in iskanjem rešitev, ki bi bile za vse strani sprejemljive. Da
               je proučevala znotraj pristojnih ministrstev tudi opcijo napotitve svojih ljudi v
               Irak. Že prej je celo pritrdila nesrečni in zame osebno sramotni vilnuški izjavi, na
               odboru za zunanjo politiko sem ji edini takrat nasprotoval, ki je opravičevala
               ameriški napad, češ bilo naj bi kimanje ameriškim lažem okoli domnevnega obstoja
               iraškega orožja za množično uničevanje kot izgovor za agresijo skoraj da kondicijo
               <q>"sinne quanon"</q> za zeleno luč Washingtona našemu vstopu v Natu. A dlje od tega
               prejšnja vlada ni šla. Na sodelovanje pri stabilizaciji formalno povojnega Iraka, kot
               smo že povedali, je sicer pristala, a le v omenjenem in dokaj neopaznem obsegu, torej
               izven iraških tal. To je bilo vse in težko je trditi drugače.</p>
               <p>Naj navedem še nekaj izjav, ki govorijo o tem, da odločitev, ki jo danes
               obravnavamo, nima nič s prejšnjo vlado in da presega celo dano besedo sedanje vlade
               ob svoji invguraciji. Pa si ne bom izposodil magnetograma hearinga obrambnega
               ministra, ampak tokrat kandidata za ministra za zunanje zadeve, dr. Rupla, ampak
               najprej, da razumemo v kontekstu, v katerem sem jaz poslal vprašanje takrat, citiram
               samega sebe, prebiram iz magnetograma. <q>"Med največjimi zaslugami prejšnje vlade je
               to, da se Slovenija kljub spodrsljaju z vilensko izjavo ni vpletala v iraški kaos na
               bolj neposreden način oziroma pristala je le v okviru Nata na sodelovanje svojih
               inštruktorjev pri urjenju iraških varnostnih sil v tretji državi."</q> Ter vprašal:
               <q>"Glede na simpatije zmagovite politične opcije do ameriške politike je pričakovati,
               da bodo naši fantje odpotovali na iraško bojišče?"</q> Odgovor dr. Rupla je bil zame nad
               vse pomirljiv in poznavajoč njegovo osebno gledanje na to tudi prijetno presenetljiv,
               citiram odgovor. <q>"Kar zadeva naše odnose z Irakom in kar zadeva naše angažiranje v
               zvezi z iraško krizo, ne vidim nobenega razloga, da bi bilo drugače, kot je bilo
               doslej."</q> Konec citata. Če si izposodim torej ta odgovor in še posebej stavek, ne
               vidim razloga, da bi bilo drugače, kot je bilo doslej.</p>
               <p>Lahko ugotovim, da do sedaj je bilo tako, da na Iraška tla nismo vstopili, odslej bo
               drugače. Doslej je vlada do tega vprašanja iskala in našla konsenz v političnem
               prostoru in precejšnje razumevanje javnosti, odslej tega konsenza in tega razumevanja
               vlada nima več. Doslej je bila naša vloga diskretna oziroma malo opazna, odslej bomo,
               kot se je minister za obrambo celo hvalil, zelo prepoznavna. In glede slednjega naj
               znova zatrdim in posvarim, da me še nihče ni prepričal, da ni korelacij med
               prepoznavnostjo države in stopnjo njene ogroženosti, ko se le ta umešava v nek
               konflikt, v katerem je umešan tudi terorizem, pa četudi kot mirovnica. Mnogi so še v
               Iraku in naokoli, ki ne ločijo ali nočejo ločevati mirovnih odvojnih misij, ko
               potekajo v podobnih uniformah in ki dajejo vedeti, da vsakogar, ki v kakršnikoli
               obliki sodeluje z okupatorjem in sovražnikom, vidijo le kot novega okupatorja in
               sovražnika. S tega vidika celo naše sodelovanje, kolikor vem, pri urjenju iraških
               policistov v Jordaniji ni tako nedolžno, ker poteka pod ameriškim poveljstvom, je pa
               vendarle manj opazno. Ocena vlade, da se stopnja ogroženosti z odločitvijo o
               napotitvi vojakov v Irak ni povečala ne pomirja toliko, kolikor kamilični čas pri
               onih, ki so jo napisali, da mirijo. Verjamem, da je strokovno in tehtno pripravljena,
               a obenem tudi najboljši obveščevalci nimajo dostopa do vseh informacij oziroma da so
               tisti, ki nas nimajo radi zmožni in vešči presenečanj, sicer se ne bi zgodili New
               York, Madrid in London. Sam upam, da nimam prav, da se res nimamo česa bati, da se
               jezni Iračani ne bodo nič slabega mislili o Sloveniji oziroma, da bodo razumeli, da
               jim hočemo samo dobro.</p>
               <p>Najraje bi videl, da bi ob varnostnih razmerah, kakšne dejansko so v Iraku, ob novih
               grožnjah Been Ladna, ob zaostrovanju palestinskega in iranskega jedrskega vprašanja,
               ob vrenju islamskega sveta zoper skrunilne karikature Mohameda, vlada preklicala ali
               vsaj zamrznila sklep in pustila fante doma.</p>
               <p>Glede verodostojnosti, ali se nismo nekoč že premislili, bi rad citiral nek dober
               primer, ko je šlo za multilateralno pobudo v okviru OZN, pod vodstvom Švedske, za
               svet brez jedrskega orožja, ko smo od pobude odstopili, pa zaradi tega nismo imeli
               nobenih težav z vstopom ne v EU ne v Nato, ne s siceršnjo verodostojnostjo. Verjemite
               mi kolegice in kolegi, da bi javnost se močno oddahnila, ko bi sprejeli poziv o
               preklicu sklepa vlade. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. K besedi se je javil gospod Rupel. Izvolite.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa. Samo kratko pojasnilo. Čeprav me je prehitel že moj prijatelj Aurelio
               Juri, gospa Oražmova je rekla, da je bilo nekaj narobe z vilnuško izjavo, no kolega
               Juri je med vrsticami povedal, da je to vilnuško izjavo seveda sprejel ta parlament
               oziroma odbor za zunanjo politiko z eno samo izjemo, to je oseba oziroma glas gospoda
               Aurelia Jurija. Skratka, ta izjava naj bo takšna ali drugačna, je dobila popolno
               podporo v tem parlamentu, v odboru za zunanjo politiko in mislim, da nima smisla, da
               se vračate k svojim lastnim pozitivnim izkušnjam in k temu, kar je bilo v tem
               parlamentu dobrega storjenega.</p>
               <p>Kar zadeva Hribarjev intervju, ki je že nekajkrat zaokrožil kot predmet polemike v
               tem zboru. Tine Hribar, tudi upam si reči, eden mojih prijateljev, verjetno ima v tem
               zboru veliko prijateljev, je poleg tistega, kar je bilo tukaj navedeno, povedal še
               marsikaj drugega. Ne bi tega citiral, kar je tam povedal, ker je morda za koga
               žaljivo. Ne zame. Naj pa povem to, da reflektira oziroma, bi rekel s posebnim
               poudarkom in duhovitostjo govori o antiamerikanizumu naše politike oziroma tiste
               politike, ki je bila vladajoča v prejšnjem mandatu in tukaj verjetno se moramo z
               našim prijateljem Hribarjem strinjati in seveda, on tudi vidi posledice, ki jih je
               prinesel ta antiamerikanizem, in ki smo se ga, upam reči, zdi se mi, vsaj tako, vsaj
               zrelejši del slovenske politike, nekoliko znebili.</p>
               <p>Sedaj pa še ena reč, ki jo je omenil gospod poslanec, moj prijatelj Aurelio Juri,
               pravi da, citiral me je. Namreč neko izjavo iz decembra 2004, ko sem rekel, da ne
               vidim razloga, zakaj bi se politika, kakršna je takrat veljala, spremenila. Moram
               reči, da takrat tega razloga nisem videl, kajti takrat še ni bilo odločitve, ki je
               nastopila potem, mislim da aprila 2005, da treniranje oziroma usposabljanje iraških
               varnostnih sil ni mogoče v tretji državi, ampak da je to mogoče samo na licu mesta
               ali pa, če bi si zgradili neko posebno vojaško bazo, kjer bi to počeli. Skratka
               takrat ni bilo razloga, decembra 2004, gospod Juri, ni bilo razloga. Medtem, ko je z
               aprilom 2005 nastal nek nov razlog, nastala je neka nova situacija. Kaj se je še vse
               spremenilo? Spremenilo se je to, da so v Iraku imeli volitve. Upam da, kot vas
               poznam, da ne nasprotujete institucij demokratičnih volitev, da se ljudje pomerijo v
               volilnem boju, in da nazadnje vladne strukture odsevajo neko podobo razmerja med
               različnimi politikami. Irak je vendarle dosegel, doživel neko velikansko spremembo od
               tistega Iraka, ki smo ga poznali in ki smo se ga zelo bali, denimo dve leti in tri
               leta nazaj. Tako da, ne upoštevati sprememb, ki so nastale v teh zadnjih časih, tudi
               navsezadnje z volitvami konec prejšnjega leta, ne upošteva tega, je po mojem nekoliko
               neodgovorno, če smem reči.</p>
               <p>In še to bi rad rekel. V resnici, rad bi pritegnil, gospodu Bajcu. Dejansko obstaja
               več naslovov, kamor se odpravljajo popotniki, vojaki, misionarji, poslovneži itn., v
               Iraku. Eden od teh naslovov je naslov Nato v Iraku. To je naš naslov. To je naša
               izpostava v Iraku. Vaša, se pravi naša slovenska in drugih 25. držav. Tako kot
               izpostava OZN in tako kot izpostava Evropske unije itn., to so naši naslovi. To je
               tako, kot če mi pošljemo nekega našega veleposlanika ali nekega diplomata v neko
               državo, ki je sicer ne maramo, ampak tam imamo svojo izpostavo, tam imamo svojo
               ambasado, imamo svoje poslaništvo in tako naprej in mi tja pošljemo po službeni
               dolžnosti predstavnika te države. In tako kot pošilja Nato oziroma natove države
               pošiljajo svoje odposlance, tako pošilja tudi v tem trenutku Slovenija, tako jaz pač
               to razumem, svoje odposlance, ki bodo tam morali opraviti neko zelo odgovorno,
               nevarno, nihče tega ne zanika, nevarno, vendarle odgovorno, mislim, da s človeškega
               in političnega vidika izrazito pozitivno poslanstvo. Temu se reče, da ne bo kdo
               ponavljal napak, ni NTM1, ampak NTMI, pomeni Nato Training Mission Irak, ne pa
               številka 1, kot sem nekje slišal v razpravi. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. Želite repliko, gospod Juri?</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Kot prvo, bi spomnil gospoda ministra, da ko odpiramo veleposlaništva, se najprej
               pogovorimo na odboru za zunanjo politiko, preden vlada sprejme kakršenkoli sklep.
               Enako bi veljalo tudi za tako misijo.</p>
               <p>Drugo. Kdo in kako je odločila vlada Republike Slovenije na vrhu Nata, ko se je
               takrat odločilo, da usposabljanja se ne bodo več vodila v tretji državi. Jaz trdim,
               da če je Nato takrat s konsenzom tak sklep sprejel, da se je slovenska vlada s tem
               strinjala. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Branko Grims. Prosim.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Najprej bom spregovoril nekaj besed kot vodja slovenske delegacije
               v parlamentarni skupščini Zveze Nato, ki jo vodim. Morda je to celo za koga
               presenečenje. Kajti, ko smo lani gostili v Sloveniji celotno parlamentarno skupščino
               in sem bil uradni gostitelj, so nekateri osrednji slovenski mediji mene fizično
               izbrisali. Sem bil pa za besede, ki sem jih tam izrekel deležen potem veliko osebne
               diskreditacije.</p>
               <p>Spregovoril sem namreč o tem, kar je danes še kako pomembno. Vprašanje vrednot in
               vprašanje zveze Nato. In tisti, ki trdijo, da zveza Nato nima zveze z vrednotami,
               konec koncev tudi z dogajanji, ki smo jim bili priča v Sloveniji po II. svetovni
               vojni, potem ne ve kaj ta zveza je in na osnovi česa je nastala. Zveza Nato namreč
               nikakor ni samo vojaška zveza, kar smo tudi danes desetkrat že slišali v tej
               razpravi, ampak je to povezava držav v obrambi skupnih vrednot, med katerimi so
               svoboda, pravičnost in skupna blaginja zagotovo na prvem mestu. Te države pa so
               združene na osnovi medsebojne soodgovornosti, to se pravi na nek način zveza Nato
               deluje skladno z besedami enega od očetov ameriške ustave oziroma državnosti
               Benjamina Franklina, ki je enkrat dejal: <q>"Tisti, ki zaradi svoje varnosti žrtvujejo
               svobodo, svojo ali pa nekoga drugega, bodo ostali sami brez obojega, ker si drugega
               tudi ne zaslužijo."</q> Namreč, prav solidarnost, medsebojno soodgovornost je v
               mednarodnih odnosih danes ključna za doseganje večje stopnje varnosti. Ne gre samo
               vojaška ogrožanja, ne gre samo za terorizem. Na zadnji skupščini zveze Nato v
               Kopenhagnu se je med ostalim spregovorilo, ne boste verjeli, tudi o vprašanju
               možnosti epidemije ptičje gripe in kaj to potem pomeni za vse nas.</p>
               <p>Sedaj pa na samo temo današnje seje. Poglejte, ker mi čas ne dovoljuje drugega, bom
               samo odgovoril na nekaj trditev, ki so bile popolnoma zavajajujoče danes s strani LDS
               oziroma SD, bodisi dopoldne na seji odbora, bodisi sedaj tukaj v dosedanjem delu
               razprave. Namreč, stalno se ponavlja, zlasti LDS, da je ključno samo to, da vlada
               gospoda Ropa ni obravnavala odločitve v zvezi z Irakom in da se torej na prejšnjo
               vlado ni mogoče kakorkoli sklicevati glede sedanjega dogajanja. To je seveda čista
               neumnost, kajti prvo, kar je treba vedeti, je poznavanje prava, kolegi. Po slovenskem
               pozitivnem pravu predsednik vlade pooseblja vlado in jo predstavlja tako doma kot
               tudi v tujini in je v tem zastopanju omejen samo z ustavo in pozitivno zakonodajo
               Republike Slovenije. V dokumentih, ki ste jih danes tako vehementno citirali, stoji
               tudi stavek, ki je za to relevanten: da se je predsednik vlade, takratne LDS-ove,
               gospod Anton Rop, dogovarjal z danskim premierjem o napotitvi naših vojakov v
               okupacijske sile v Irak. Toliko okoli tega, in predlagam, da se tu nehamo
               sprenevedati. Kajti ko gre za vrednote Nata, oni take besede razumejo kot izraz
               volje. To ni formalna zaveza, kolegi. Tu boste rekli, to je bistveno. Ne, ampak je
               izraz volje, ki ga oni dojemajo kot nekaj, k čemur se je država zavezala že s svojo
               udeležbo v zvezi Nato. In pri čemer seveda pričakujejo polno odgovornost in tudi
               polno doslednost - in po tem merijo verodostojnost posamezne države.</p>
               <p>Zdaj se nam je ponudila možnost, ki jo sam osebno zelo pozdravljam in sem vesele, da
               se je vlada Republike Slovenije tako odločila, da namesto uresničenja tiste možnosti,
               o kateri se je govorilo takrat, napoti samo štiri inštruktorje v Irak, zato da bodo
               ne sodelovali, kolegi, v nekih bojnih enotah, ampak učili bodoče oborožene sile Iraka
               v obrambi, ne samo vojaški, ampak, če hočete, tudi v obrambi vrednot.</p>
               <p>In seveda ravno tako ne drži krilatica, ki sem jo maloprej slišal. Neka kolegica je
               zelo dobro zapadla tudi v kontradikcijo svojih lastnih izjav, ko je dejala, <q>"v Iraku
               ni nobene zveze z Natom,"</q> potem je pa sama povedala, da je seveda zdaj v Iraku Natova
               misija in v okviru te misije bo pač dobrodošla tudi naša udeležba.</p>
               <p>Zakaj se pravzaprav na ta način komunicira? Na odboru je bil celo dan uradni
               predlog, naj se kar objavi imena tistih vojakov, ki gredo v Irak, naj se objavi
               seznam imen. Pa veste, da tega nobena država ne dela! Na ta način je bilo rečeno,
               kolegi, gremo lahko magnetogram gledat, kaj je bilo na seji odbora rečeno. Tako da<gap n="..."/>
               <stage>/Oglašanje iz ozadja./</stage> Ali lahko končam? Tako da to zelo veliko pove o tem, kako
               daleč se gre v tem pridobivanju političnih točk na osnovi razno raznih krilatic in
               demagogije s strani naše opozicije, žal.</p>
               <p>Tisto, kar je problem, ko se postavlja vprašanje nevarnosti, ki je naslednje geslo,
               vrženo v politično areno z vaše strani, bi opozoril, da je popolnoma neprimerljivo,
               po mojem trdnem prepričanju, ocenjevati nevarnost, ki grozi tem štirim, ki gredo v
               Irak, ko gredo v neko utrdbo, zaščiteno z več krogi, če hočete, tudi oboroženih sil,
               s tistim, kar doživljajo naši fantje, na primer, v Afganistanu. Ko so se v patruljah
               - veste, da se je enkrat potem že zgodilo nekaj, kar bi si želeli, da se ne bi -
               vozijo tudi po minskih poljih, se gibljejo med ljudmi. Tudi tisti, ki so sedaj bili
               napoteni na letališče kot gasilci, je treba vedeti, so že bili tarče napadov. To se
               pravi, so tisti zagotovo v večji objektivni nevarnosti, kot pa ti. Zakaj se potem,
               torej, ko se je šlo v Afganistan, ni polagalo črnih vreč in strašilo na vse mogoče
               načine? Mislim, da je odgovor zelo enostaven: zato, ker ko se govori o Iraku, se,
               prvič, jaha na agresivnem antiamerikanizmu, ki v slovenskih razmerah očitno še vedno
               prinaša nekomu politične točke ali pa si vsaj oni domišlja, da mu jih prinaša,
               predvsem je pa v ozadju nekaj tiste stare neizživete ljubezni do neuvrščenih,
               vključno s Sadamom Huseinom.</p>
               <p>Veste, kar se tiče tega, tudi prej je bilo rečeno, da je bil napad na Irak
               preuranjen, neutemeljen, pa ne vem kaj še vse se je reklo. Jaz sem videl posnetke iz
               tistih vasi, ki jih je Sadam Husein dal bombardirati z bojnimi strupi, z mehurjevci,
               pa sem videl posnetke otrok, ki so bili polni brazgotin, ki so v norih bolečinah
               umirali od tega strupa in če je kaj narobe bilo z Irakom, kolegi, napad na Irak je
               tudi prišel prepozno, za te ljudi je prišel prepozno. Toliko, kar se tiče zgodbe v
               zvezi z Irakom in dajmo imeti za vse enaka merila.</p>
               <p>Zdaj tisto, kar je res po mojem mnenju nevarnost, pa ste nekateri danes že omenili
               in je bistveno večja in nepotrebna kolegi, kajti tukaj ne gre za nobene mednarodne
               obveznosti naše države, je pa objava teh spornih karikatur v nekaterih slovenskih
               medijih. Jaz se sploh sprašujem, zakaj je bilo to potrebno za obrambo svobode govora.
               Pa lepo vas prosim, vsi ki jih je to zanimalo, so si lahko na internetu ali na
               kateremkoli množičnem mediju ogledali to že pred dnevi. To se prvi ni šlo za noben
               prispevek k svobodi govora. Še več. Vprašal bi načelno, ali je žaliti nekoga, ki
               misli drugače res oblika svobode govora. Jaz trdim, da ne. Jaz trdim, da je svoboda
               govora prav v spoštovanju tistega, ki misli drugače ali drugače veruje, kot v tem
               primeru. Se pravi zakaj je torej šlo. Je to povečalo nevarnost, kajti to bi bil lahko
               danes predmet razprave. Tukaj, mislim, da mnogo bolj upravičen kot tisti, zaradi
               česar je sklicana današnja seja, se je to naredilo zgolj zaradi enega bednega dviga
               naklade nekaj postranskih medijev. Žal moram reči, to ni bilo samo v enem mediju, jih
               je bilo več, tudi na eni od televizij, pa gospod Jurij Gostinčič je zraven govoril.</p>
               <p>Zdaj zakaj se je to storilo? Ali se je želelo sprovocirati nasilje, bog ne daj
               žrtve, morda celo med fanti, ki jih pošiljamo v Irak, ali se je to zaradi nekega
               skrajno levičarskega cinizma, bomo pa naredili Slovenijo bolj prepoznavno v arabskem
               svetu na ta način. Ali se je zato tako ravnalo? Upam, da ne. Upam. Hkrati opozarjam
               na dejstvo, ki je tudi edino, kar nas potem tudi, ko bomo razlagali situacijo, v
               kateri smo se znašli zaradi te zgodbe brani je, da so bile hkrati objavljene tudi
               slike križa v Rimu, pa brezjanske matere božje in Marije s podgano v naročju in da
               torej očitno ni šlo za sramotenje muslimanov ampak za enostavno vzpodbujanje verske
               nestrpnosti proti verujočim. Se pravi, trdim, celo protiustavno dejanje, kajti ustava
               Slovenije to prepoveduje, narejeno pač zaradi, ne vem, notranjepolitičnih razlogov
               ali iz bog vedi katerega nagiba. Vsekakor gre za nadaljevanje tistega stalnega
               kulturnega boja, ko se na najbolj različne načine zasramuje verujoče katerekoli
               veroizpovedi in v danem primeru tudi žali njihova čustva, na eni strani muslimanov in
               hkrati, če hočete, tudi kristjanov. Vsaj v teh svojih žalitvah so tisti, ki to
               počnejo dosledni. Upam pa, da bomo v Sloveniji kdaj priče toliko tolerance in
               strpnosti, da se bomo vsi takih dejanj vzdržali.</p>
               <p>Zdaj povsem za konec, ne vem, kaj bi kolegi pravzaprav dejal glede na vse, kar se je
               tukaj že govorilo, se je zastraševalo ljudi, se je izkrivljalo dejstva. Danes mislim,
               da je zelo žalostno, da se je govorilo tudi o tem, ko govorimo o skupni odgovornosti
               za to vprašanje, da naj ne bi šlo za vprašanje vrednot - pa še kako gre za vprašanje
               vrednot! Ko analiziram vse, kar je bilo s strani naše opozicije danes povedano bodisi
               na seji dopoldne, bodisi danes ali pa pred tem že storjeno tudi v javnih glasilih in
               tistih nekaj zelo glasnih levičarjev, ki so pač storili to, o čemer sem prej govoril,
               tudi to objavo. Lahko samo rečem, poglejte kolegi, dejstvo, da je danes polna luna,
               morda obrazloži vaše besede in dejanja, zagotovo jih pa prav v ničemer ne opravičuje.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister dr. Rupel. Prosim.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Eno kratko pojasnilo, če smem. Gospod predsedujoči, se vam zahvaljujem za besedo.</p>
               <p>Mislim, da je važno, da se zavedamo neke realnosti mednarodnih odnosov. Jaz sem že
               zjutraj v odboru za zunanjo politiko povedal nekaj o dunajski konvenciji. Dunajska
               konvencija pravi, da izjave predsednika države, predsednika vlade in zunanjega
               ministra v tujini, ne glede na to, kako so mišljenje, naj bodo neformalne ali
               formalne, dejansko zavezujejo državo, ki jo ti ljudje predstavljajo. Jaz sem danes
               dopoldne, zjutraj sem uporabljal za argumentacijo neki papir, ki ga je proizvedel moj
               nekdanji kolega Grizold, obrambni minister v prejšnji vladi. Dejansko tisto, kar
               govori Grizold, nekaj pomeni v kontekstu vlade, razmerij v vladi pogovorov, dogovorov
               v vladi, itd., ampak tisto, kar je govoril predsednik vlade v tujini svojemu danskemu
               kolegu v pogovorih z drugo državo, pa je zavezovalo našo državo, pa tega nismo
               vedeli. To je zelo bistvena razlika med govorjenjem, izjavami tudi pismi obrambnega
               ministra in prvega ministra, predsednika vlade. Predsednik vlade, kadar govori v
               tujini oziroma kadar govori, govori skozi njega država in tisto, kar govori, ima
               posledice. Tako razprava o tem, da so bili pogovori predsednika vlade bolj ali manj
               prijateljski, neformalni itd., nima nobenega smisla, kajti on se je pogovarjal z
               danskim kolegom o tem, da bi slovenski vojaki delovali v neki vojaški operaciji v
               Iraku, preden so bile sprejete vse tiste resolucije Varnostnega sveta, preden so bili
               povabljeni s strani Iraka, da pomagamo pri usposabljanju iraških varnostnih sil,
               preden je vrh Nato odločil, kar je odločil, preden je prišlo do sklepa
               Severnoatlantskega sveta o tem, da ni mogoče usposabljati varnostnih sil v tretji
               državi itd. Zaradi tega seveda upoštevati tisto, kar je rekel predsednik vlade, je
               drugačno od tistega, ker je rekel kdorkoli drugi. Mislim, da je treba to upoštevati v
               tej razpravi. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Repliko ima gospod Rop. Oprostite, predsednik, bivši predsednik vlade je
               bil omenjen. Replika, gospod Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala, gospod podpredsednik. Jaz bom kasneje nekaj več govoril o tem, kar
               se danes dogaja, o tem, kar se je zgodilo na vladi, vendar glede na te izjave, ki so
               tukaj dane, in glede na to, kar danes poslušamo, velja samo nekaj povedati.
               Odločitev, da se pošlje Slovensko vojsko v Irak, je odločitev te vlade, aktualne
               vlade, je odločitev Janeza Janše in gospoda Dimitrija Rupla. Nič, kar se je v
               preteklosti dogajalo, nič, kar se je govorilo v preteklosti, ju ne more oprati
               odgovornosti. Jaz spoštujem njuno odločitev, jaz spoštujem njuno odločitev, če je
               nastala na osnovi argumentov, na osnovi vsebine in na osnovi njunega prepričanja. Jaz
               sam verjamem, da za vse, kar sta se odločila, so v ozadju argumenti, da v to
               verjameta in da bosta to tudi branila tukaj pred državnim zborom in pred celotno
               slovensko javnostjo. Ju pa prosim, da se ne izgovarjata na prejšnjega predsednika
               vlade, da se ne izgovarjata na pogovore, da se ne izgovarjata na pogovore, na katerih
               ju niti ni bilo, gospoda Dimitrija Rupla na tem pogovoru ni bilo. Dobil je nek zapis,
               ki je neavtoriziran. Sedaj se smeji in mu je verjetno všeč, da ga ni bilo, kajti če
               bi bil na tistem razgovoru, potem bi vedel, kaj je predsednik vlade tedanji govoril,
               potem bi vedel, kaj je predsednik vlade tedaj obljubil, in potem bi vedel, kaj je
               danski predsednik vlade povedal tedanjemu predsedniku vlade in kaj je predsednik
               vlade na to odgovoril. Sklicuje se na kratek zapis, vendar, kot rečeno, tisti zapis
               ni nobena osnova za vašo odločitev. Jaz spoštujem vašo odločitev, čeprav sem
               prepričan, da je napačna, da je škodljiva in da pelje Slovenijo v napačno smer, in
               prepričan sem, da bo čas to potrdil. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister, dr. Rupel. Prosim.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa. Samo to bi rad rekel, da<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, gospod minister. Oprostite. Ni replika na repliko, ampak je razprava, v
               katero se lahko vključi kadarkoli predstavnik vlade. Izvolite, gospod minister.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa. Jaz ne mislim, da se želi kdorkoli med nami v tej vladi znebiti
               odgovornosti za katerokoli odločitev. Predsednik vlade je povedal zase, jaz govorim v
               svojem imenu, govorim tudi v imenu vlade, v imenu zunanjega ministrstva, sprejemam
               odgovornost. Samo problem te razprave ni ta, da se ta vlada izogiba odgovornostim.
               Problem je to, da se gospod Rop izogiba odgovornosti. On se izogiba odgovornosti za
               tisto, kar je naredil, za tisto, kar je govoril. Jaz sem za svoja dejanja sam
               odgovoren in sem bil vedno sam odgovoren za svoja dejanja. In če ne bi gospod Rop
               zanikal tega, da se je pogovarjal z Danci o angažiranju Slovenske vojske v Iraku, če
               se on ne bi izogibal priznanju tega dejstva, nikoli ne bi nihče od nas vlekel na dan
               nobenih papirjev, nobene takšne razprave ne bi bilo. Zaradi tega, ker se je on - ker
               je govoril neresnico, da se lepše izrazim; ker je govoril neresnico, zaradi tega je
               ta razprava. In se mi zdi, da je morda tudi čas, da vsi skupaj zaradi dobrega okusa
               in zaradi javnosti, pred katero se to dogaja, nehamo govoriti o tem, ampak dejstvo
               je, gospod Rop, sami ste mi to priznali. Govorili ste z Danskim predsednikom o
               angažiranju Slovenske vojske v Iraku. Ne tega zanikati, zaradi tega ker o tem pričajo
               dokumenti in o tem navsezadnje mi je povedal tudi ministrski predsednik kraljevine
               Danske. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glede na to, da je bil gospod minister povabljen k razpravi, imate
               repliko? Izvolite. Samo na nekaj bi vas opozoril, spoštovane gospe in gospodje. Če
               bomo tako nadaljevali, potem 56 prijavljenih poslancev ne bo prišlo do razprave. Zato
               vas lepo prosim, da skrajšamo te postopke. Hvala.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala. Mislim, da ni nobenega problema - sam za svoje odločitve vedno znova
               sprejemam politično odgovornost. In za vse dokumentacijo, ki ste jo tu brali, ki jo
               boste brali in o kateri bomo danes še poslušali, zelo jasno izhaja, da sem bil jaz
               tisti, ki je ustavil razgovore v zvezi s pošiljanjem Slovenske vojske v Irak; da sem
               bil jaz tisti, ki je preprečil, da bi o tem sploh vlada odločala. Torej, še enkrat, o
               tem, da smo na to temo govorili marsikje, pri predsedniku vlade Portugalske, pri
               predsedniku vlade Velike Britanije, pri predsedniku vlade Danske, lahko vam še pet
               predsednikov vlad naštejem - seveda, da smo govorili! Od vsega začetka, ko se je
               začel konflikt v Iraku, so praktično na vseh razgovorih z vsemi predsedniki vlad
               odpirali ti predsedniki vlad, ki so se sami odločili, skupaj s svojimi vladami, da
               pošljejo svoje vojske v Irak, so se vedno pogovarjali o tej temi. Ta tema je bila
               odprta na strani Danske tudi v primeru obiska na Danskem. Vendar nihče od vas ne bo
               zbrisal zgodovinskega dejstva: vlada v času, ko sem jo vodil sam, ni poslala vojske v
               Irak in je ne bi poslala! To sem povedal na začetku, to sem povedal pred
               referendumom, to sem povedal po referendumu in tako je tudi bilo. Vi ste se odločili
               za ta korak. Vi imate vso pravico. Danes ste ugotovili, da imate za to zakonsko
               osnovo, da imate za to osnovo v ustavi. Seveda pa potrebujete še vsebino in
               potrebujete argumentacijo pred slovensko javnostjo. Ta argumentacija, vaša, z vaše
               strani, je šibka. Zato vas seveda razumem, da poskušate pokazati za nazaj in
               povedati, da smo se pravzaprav mi odločili za pošiljanje vojske v Irak. To ni res, to
               ne drži in zgodovinska dejstva tega nikoli ne bodo potrdila.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Grims, kaj želite, prosim?</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Samo stavek v pojasnilo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grims, ne dovolim vam, nimate replike. Besedo ima gospod Drago Koren.
               Izvolite.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala, predsedujoči, za besedo. Lep pozdrav kolegicam poslankam in poslancem,
               ministru s sodelavci! Na začetku nekaj splošnih stvari ob tej temi.</p>
               <p>V Iraku se je od padca diktatorskega in zločinskega režima marsikaj spremenilo.
               Iraško ljudstvo se je oddahnilo od terorja Sadama Huseina in na dan prihaja vedno več
               množičnih grobišč nedolžnih žrtev in vedno več pričevanj o mučenjih, pohabljanjih,
               zaporih in drugih krivicah. Te zadeve tudi nam, Slovencem, niso tuje. Velika večina
               prebivalstva si ne želi povratka režima Sadama Husseina. V teku je demokratizacija
               države, izpeljane so bile prve demokratične volitve z množično udeležbo, prek, 60%
               Iračanov se je teh volitev udeležilo. Volitev so se udeležili pripadnikov Kurdov,
               šiitov in tudi znatno število suitov, kljub intenzivnim pozivom islamskih skrajnežev
               k bojkotu volitev in abstinenci pri nadaljnjem formiranju političnega prostora v
               Iraku. Iračanom je torej treba čestitati za pogum, da so se kljub terorističnim
               napadom in smrtnim žrtvam terorja tako množično udeležili volitev. Demokratizacija
               Iraka je torej proces, ki resnično teče in ki si ga večina Iračanov želi in mu tudi
               ne nasprotuje. Zmotno in skrajno škodljivo je v javnosti precej razširjeno mnenje, da
               gre v Iraku za vojno Iračanov proti tujim osvajalcem, proti ZDA in zahodnim
               zaveznikom. Menim, da Slovenija ravna prav, da pošilja svoje inštruktorje vojake v
               Irak, da izurijo pripadnike iraške vojske in policije, da bodo ti sami izvajali svoje
               operativne naloge pri vzpostavljanju reda in miru v Iraku. Mednarodna skupnost mora
               pomagati vzpostaviti državotvorne institucije demokratičnega Iraka. Slovenija je z
               vstopom v Nato tudi to obveznost sprejela. Na odboru za obrambo smo to temo že, lahko
               rečem, v celoti obdelali po dolgem in počez, vsi smo si bili soglasni, da je ta
               odločitev vlade, da pošlje te štiri inštruktorje v Irak, legalna in legitimna, torej
               da ni vlada naredila nič nezakonitega. Varnost državljanov in državljank Slovenije se
               z odhodom teh štirih inštruktorjev v Irak ne bo nič zmanjšala. Trdno sem pa
               prepričan, da se je varnost Slovenije pred terorizmom zmanjšala po objavi teh spornih
               karikatur. Namreč, morda se v Sloveniji motite glede tega, kajti navajeni ste, da smo
               bili slovenski kristjani dostikrat užaljeni, zasmehovali z razno raznimi stvarmi od
               te Brezjanske Marije v naročju s podgano do zažiga križa in podobno. Res je, da
               slovenski kristjani nismo nasilni, nismo tako burno reagirali. Vedeti pa moramo, da
               verniki islama niso takšni in da reakcije na objavo teh karikatur so prav gotovo
               izraz njihove čustvene prizadetosti.</p>
               <p>Torej, še enkrat poudarjam, slovenska varnost se ni zmanjšala oziroma se ne bo
               zmanjšala z odhodom teh štirih vojakov inštruktorjev v Irak. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, predsedujoči. Kolegice in kolegi!</p>
               <p>Jeseni 2003 sem za to govornico v svojem imenu in v imenu Slovenske nacionalne
               stranke rekel, če se želiš pridružiti klubu, moraš spoštovati njihovo klubsko
               pravilo. Drugi stavek, ki sem ga izrekel je bil ta, mojih sinov ne boste nikdar in
               nikoli videli kot vojakov nikjer po tem svetu, ker sem ves čas in bom proti Natu.
               Toliko dvoličnosti in sprenevedanja kot slišim danes, že dolgo nisem slišal, kolegice
               in kolegi, res ne, marsikoga, oprostite, je res lahko sram.</p>
               <p>Pa bom začel in tudi kmalu končal. Prebral vam bom stavek, najprej gospoda Kacina s
               24. februarja: <q>"Kot prvi korak na poti k profesionalizaciji Slovenske vojske je bil,
               zavedajoče se, da z vojaškimi obvezniki na služenju vojaškega roka ni mogoče odhajati
               na nikakršno operacijo na tuje in da zato potrebujemo profesionalno vojsko,
               ustanovljen prvi bataljon za mednarodno sodelovanje."</q> Ali drugače povedano, v
               prejšnji vladi je bil narejen proboj za to, da bodo šli slovenski vojaki v tujino,
               jasno in glasno.</p>
               <p>Drugi stavek - <q>"v Liberalni demokraciji Slovenije se zavedamo, da še nikoli nismo
               poslali naših vojakov tako daleč stran kot tokrat, ko odhajajo v Afganistan.
               Zavezništvo ne oddaljuje, zavezništvo zbližuje in tudi najbolj oddaljeni kraji in
               trpljenje tamkajšnjih ljudi nam bo zaradi navzočnosti naših vojakov postalo veliko
               bližje in veliko bolj realno"</q>. Lepo. Pa da ne boste mislili, na drugi strani. Jaz sem
               proti temu, da je 90 vojakov v Bosni, sem proti temu, da jih je 92 na Kosovu, sem
               proti temu, da sta dva v Siriji in Izraelu. Sem proti temu, da jih je 58 v
               Afganistanu, kjer so že zapeljali na mino in zaradi hamerja ostali živi - kdor tega
               ne ve, slučajno. Sem proti temu, da se dogaja nesreča s pilatusom in pilot Slovenske
               vojske umre. Sem proti temu, da so samomori v Slovenski vojski. Kdo je to naredil?
               Čisto vsi, spoštovane kolegice in kolegi, poslanci, čisto vsi poslanci v tem državnem
               zboru. Vsi, začenši od Socialnih demokratov, preko DeSUS-a, preko Nove Slovenije,
               preko Slovenske demokratske stranke, preko Liberalne demokratske stranke in preko
               Slovensko ljudske stranke, ko ste vehementno rekli: Nato - da, proboj - da. Razen
               gospod Aurelio Juri, ki je bil izjema. Zadržal se je, vzdržal se je, tako kot se je
               vzdržal Sašo Peče, gospod Jelinčič, trije člani Slovenske nacionalne stranke smo bili
               pa absolutno proti in še vedno smo proti. Tisti, ki sem jih naštel, imate zaslugo, da
               imamo danes poklicnega vojaka. In kaj je poklic vojaka? Vojskovanje ali bojevanje,
               žal, tako to je. Morebitne žrtve, kolegice in kolegi, vsi imenovani, pa si pripišite
               na svoj konto. Vi in vi, edini in sami.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod doktor Lahovnik. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci. Nobena resolucija ali podobni dokumenti
               Združenih narodov ne zavezujejo Slovenije, da je aktivna v Iraku. Gre za suvereno
               odločitev Janševe vlade, ki jo je sprejela, ne da bi o tem razpravljali v državnem
               zboru. Danes na odboru za zunanjo politiko, za zunanje zadeve nismo dobili odgovorov
               na preprosta vprašanja, na podlagi katere uradne iraške prošnja in na koga je bila ta
               prošnja naslovljena, se je Slovenija odzvala in pošilja svoje vojake v Irak. Nismo
               dobili odgovora. Niso dobili odgovora tudi na celo vrsto drugih vprašanj. Niso dobili
               odgovora na to, zakaj sedaj mi gremo v Irak, ko se od tam umika, recimo, Velika
               Britanija, potem ko je tam umrl že stoti britanski vojak. Nismo dobili odgovora na
               celo vrsto drugih vprašanj. Namesto tega smo bili postreženi z dobršno mero arogance
               in dejstva, spoštovane poslanke in poslanci, so naslednja. Janševa vlada se je
               odločila za napotitev vojakov v Irak in to utemeljila s tremi lažmi.</p>
               <p>Tri laži. Prva laž je, da je v tem odločala že prejšnja vlada. Vemo, da to ni res,
               ker ni bilo slovenskih vojakov v Iraku, zato ker so ministri prejšnje vlade, razen
               mogoče z izjemo enega, ki je sedaj tudi v novi vladi, in ker je takratni predsednik
               vlade Tone Rop temu nasprotoval. Slovenska vlada o tem ni odločila in ni poslala
               slovenskih vojakov v Irak. To je dejstvo, to je empirično dejstvo, število vojakov za
               časa Rop-ove vlade slovenskih vojakov v Iraku - nič, sedaj so dol štirje vojaki in
               danes smo slišali ministra za obrambo, da mogoče pa, kaj pa vemo, kaj bo čez mesec
               ali dva, mogoče bo takrat ta kontingent še povečan. Druga laž je laž samega
               predsednika vlade v Trenjih. Mirno je rekel celi slovenski javnosti, da je Slovenija
               edina članica Nata, ki še ni aktivna v Iraku. Evidentna laž, pa se nihče pravzaprav
               ne sprašuje, zakaj predsednik vlade lahko pred celo slovensko javnostjo izreče takšno
               laž. In tretja, mogoče najhujša laž, je ta, dejali ste, da varnostna situacija zaradi
               navzočnosti Slovenije v Iraku v Sloveniji ni nič drugačna, kot je bila prej. Hkrati
               imamo dokumente, da zaradi varnosti bodo imena slovenskih inštruktorjev v Iraku
               ostala skrita, ker bi bila sicer ogrožena varnost njihovih družinskih članov. Če je
               res temu tako, kako lahko potem pravite, da varnostna situacija v Sloveniji ni
               bistveno drugačna! Tudi ob vseh terorističnih napadih, ki so posledica posega
               nekaterih držav v Iraku.</p>
               <p>Seveda še enkrat želim odgovoriti na tisto gnusno laž, ki jo je gospod Grims dejal,
               češ da smo na odboru za zunanje zadeve pozivali k tem, da se imena teh inštruktorjev
               razkrijejo. Ni res. Opozarjali smo na laž, da ne morete po eni strani govoriti, da
               varnostna situacija v Sloveniji ni spremenjena, hkrati pa sami poveste, da morate
               zaradi varnosti celo imena inštruktorjev skriti, kdo bo šel v Irak. Tako, da veliko
               nedoslednosti je v tem v vašem izvajanju, spoštovani gospod minister. Dejstva so
               naslednja: Janševa vlada pošilja Slovensko vojsko v Irak, Janševa vlada prevzema za
               to vso odgovornost. In dejstvo je, da za časa prejšnje vlade slovenskih vojakov v
               Iraku ni bilo, sedaj pa bodo. Vse ostalo, ko poskušate iskati neka dejstva, kaj je
               kdo razmišljal, oprostite, so pa čisto navadno sprenevedanje, strahopetnost in
               dokazujejo, da niste toliko samozavestni, da bi dejali, da ste se za to vi odločili
               in da za to morate prevzeti tudi vso odgovornost. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Robert Hrovat.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo, predsedujoči. Spoštovani predstavniki vlade, kolegice in
               kolegi! Dejstvo je, da Republika Slovenija ni nikoli aktivno sodelovala z ameriško -
               britansko <q>"koalicijo voljnih"</q> pri vojni v Iraku. Dejstvo pa je tudi, da odločitev o
               napotitvi štirih vojakov inštruktorjev v Irak ne pomeni, da se vključujemo v bojne
               operacije. Najbrž se vsi strinjamo, da mora v Iraku čim prej priti do stabilizacije
               razmer. Nočem ponavljati tisti zadev, katere so bile večkrat izrečene, vendar moram
               omeniti kljub vsemu, da je bila podlaga za sklep o napotitvi štirih vojakov v Irak
               sprejeta že v letu 2004. Tudi glavni razlog za napotitev pa je bila dana obljuba, da
               bomo sodelovali pri stabilizaciji Iraka. Ali je bilo urjenje predvideno v Iraku ali v
               tretji državi, je po mojem mnenju popolnoma vseeno. Zavezali smo se in prav je tako,
               da smo se zavezali, da bo tudi Slovenija pripomogla k stabilizaciji razmer v Iraku.
               Dokler bodo prek medijev nekateri kar naprej opozarjali na nevzdržne razmere, na
               kaotično stanje v Iraku, opozarjali na tragedije prebivalcev, ne bo še nič bolje v
               Iraku. Vsem mora biti v interesu, da se v Iraku morija konča in da dejansko oblast
               prevzamejo Iračani. Da pa bo do tega prišlo, je potrebno, jasno, usposobiti, izuriti
               iraške pripadnike varnostnih sil, da bodo konec koncev kos novim razmeram. Tudi
               stabilnost v Iraku je po mojem mnenju strateškega pomena tudi za širše območje tega
               dela sveta.</p>
               <p>Opozoril bi tudi na sprenevedanje in nedržavotvorne poteze opozicije, ki so v
               obrazložitev napisali, da pri usposabljanju iraških varnostnih sil ne sodelujejo
               nekatere največje evropske države. To je zavajanje in neresnica. Omenjena je bila
               Nemčija, omenjena je bila Španija. Samo Nemčija je v letu 2004 in 2005 usposobila več
               kot 600 častnikov iraške vojske. To je vseeno, sem že prej opozoril na to, ali je to
               v tretji državi, ali je to v Iraku, je popolnoma vseeno, gre za namen, kaj hočemo s
               tem doseči - hočemo vzpostaviti razmere za dostojno življenje.</p>
               <p>Sodelovanje Slovenije v operacijah Nata in pod okriljem OZN nam prav gotovo krepi
               zunanjepolitični položaj, prav gotovo. Spomnimo se, kako smo se počutili v letu 1991,
               ko nismo imeli veliko zaveznikov. Nekatere države so nam še kako pomagale in bili smo
               jim hvaležni, očitno ste v LDS-u in SD-u to že pozabili, jaz osebno pa tega nisem
               pozabil in se še dobro spomnim, kako je bilo v tistem času. In v podobnem položaju so
               danes tudi Iračani. Potrebujejo pomoč in enostavno ne smemo stati ob strani in na
               problem gledati samo od daleč.</p>
               <p>Opozoril bi samo še na to, kdo so ti fantje, ki odhajajo v Irak. To so poklicni
               vojaki, vrhunsko usposobljeni, vrhunsko opremljeni strokovnjaki, profesionalci, ki
               razmišljajo popolnoma drugače, kot razmišljamo mi. Oni so se zavestno odločili za
               poklic vojaka. Oni gledajo na to misijo kot na del svoje delovne obveznosti in prav
               je, da tako gledajo nanjo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa magistra Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa, gospod podpredsednik, in hvala za korektno napoved.</p>
               <p>Spoštovani gospod minister, spoštovane poslanke in poslanci. V prejšnjem mandatu sem
               bila članica stalne slovenske delegacije v skupščini Zahodnoevropske unije in ta
               izkušnja mi je pokazala, da je vprašanj, zvezanje z varnostjo in obrambo več kot pa
               odgovorov nanje, in tam sem se navadila tudi kulture dialoga, ko so parlamentarci iz
               iste države imeli na isti problem različne poglede. To mi je pomagalo prenašati grde
               oznake, ko sem bila med tistimi, ki jih je bilo mogoče označiti kot natoskeptike.
               Referendumska volja je bila jasna in skladno z njo sem tudi glasovala za ratifikacijo
               pristopa v to mednarodno združbo. Tu pa sedaj začne drugi del zgodbe.</p>
               <p>Odsotnemu ministru Erjavcu namreč bi bilo treba povedati, da je napotitev vojakov
               oziroma inštruktorjev Irak s tem, kar je on rekel, da je to verodostojnost, to je
               izvaja, to je ocena, to ni argument. Jaz bi bila zelo hvaležna, če bi slišala
               resnične argumente za to odločitev, glede na to, da se ponujajo različne možnosti.
               Tako kot bi rada slišala resnične argumente za to, da smo tisti, ki izražamo
               kakršenkoli dvom o smiselnosti napotitve inštruktorje v Irak, proti demokraciji. O
               demokraciji je bilo govora, češ da je Nato tudi združba, ki temelji na vrednotah -
               verjamem, ampak težko sprejmem tezo, da bi se smisel ali pristajanje na
               demokratičnost povezovala samo z Natom. Zanimajo me vrednote, zanima me pa tudi, kaj
               se v imenu teh vrednot dela in kakšni so učinki dejanj, ki se v imenu teh vrednot
               delajo. Prepričevati danes nas, da je vse tisto, kar Američani v okviru Nata delajo v
               Iraku in drugod po svetu, vse v imenu demokratičnosti, bi bilo pa malo naivno, da ne
               rečem kaj drugega.</p>
               <p>In zdaj bi se rada dotaknila nekega drugega problema. Ves čas poslušam, da bodo šli
               v operacije iz Slovenije ali da so v operacijah fantje. Kolikor vem, je v Slovenski
               vojski tudi nekaj deklet. Tu pa se začne problem, kako je država Slovenija poskrbela
               za vse tiste, ki se udeležujejo teh misij in akcij, ker lahko je govoriti o tem, da
               bodo šli v Irak štirje prostovoljci, ampak hkrati je treba vedeti, da ima poklicni
               vojak enkrat pravico zavrniti in kasneje se določi, če ni prostovoljcev. Jaz pa vem
               tudi, da je marsikatera poklicna pot ali pa kariera poklicnega vojaka krenila
               drugače, če je celo odrekel to, da bi šel v tujino, pa ne v vojaški misijo - zato,
               ker država Slovenija za družino takega poklicnega vojaka ni poskrbela. Ni bilo hkrati
               poskrbljeno za to, kje se bodo otroci šolali in še marsikaj drugega. Zato so to resna
               vprašanja, ki jih zastavljam.</p>
               <p>Drugo, kar me pri teh štirih inštruktorjih moti ali pa se mi zastavlja vprašanje, je
               naslednje. Gospod minister Erjavec je rekel, da je to minimalna ekipa. Gospod
               predsednik vlade je rekel, da so štirje v Iraku primerno število glede na število
               prebivalcev Slovenije. Iz tega se mi samo po sebi poraja vprašanje, kako se bo zdaj
               iz tega izpeljala prihodnost. Ali je za to različno interpretacijo mogoče slutiti že
               povečanje števila<gap n="..."/> <stage>/Oglašanje iz ozadja./</stage> Gospod Jerovšek, to je postalo že
               dolgočasno, kakor se vi šalite na račun mojega priimka. In tu bi torej pričakovala,
               da bom dobila odgovor na tako vprašanje, ali je kontingent, ki naj bi bil v Iraku,
               predviden za povečevanje. Vprašanj torej, ki se zastavljajo, je precej. Argumentov,
               resničnih argumentov pa, žal, ni bilo mogoče slišati do zdaj. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala za priložnost, gospod podpredsednik. Pozdravljeni vsi skupaj v tej dvorani!
               Nekako simptomatično je, da so danes med najbolj glasnimi nasprotniki pošiljanja
               štirih slovenskih inštruktorjev v Nato misijo za usposabljanje iraških varnostnih sil
               ravno tisti, ki so bili ob času osamosvojitvene vojne v Sloveniji najbolj tiho.
               Takrat so bili begunci ali skrivači ali so bili domači izdajalci; skratka, ni jih
               bilo slišati tako kot danes, dokler se razmere niso uredile in dokler ni bilo jasno,
               na katero stran morajo stopiti. Danes pa iz udobnih foteljev, ko smo že samostojni in
               ko so v Evropski uniji, v zvezi Nato in daleč od kriznih žarišč, polemizirajo.</p>
               <p>Ob vseh teh balkanskih in svetovnih konfliktnih, ki smo jim priča v zadnjih desetih,
               dvanajstih letih, ko so v mirovnih misijah sodelovati tudi slovenski vojaki in
               slovenski policisti, med slovenskimi vojaki ni bilo smrtnih žrtev. Bile pa so žrtve
               na strani novinarjev. V času vojne v Bosni in Hercegovini sta umrla dva slovenska
               novinarja, to je Ivo Štandekar in Alojz Krivograd-Fut. Oba sta umrla v Bosni in
               Hercegovini leta 1992. Prvi v Sarajevu, drugi v Foči. Od Alojza Krivograda Futja so
               bile fotografije objavljene v Newsweek in ostalih pomembnih evropskih in svetovnih
               medijih. In tukaj bi se lahko vprašali, ali je potrebno iti novinarjem na fronto, ali
               je potrebno iti novinarjem v vojno. V pravih novinarjih je prisotna želja po
               obveščanju javnosti, razkrivanju resnice na mestu samem. In resnična in objektivna
               informacija prav tako lahko prispeva k miru, k spoznanju tega, kaj se na nekem
               področju dogaja. Seveda pa ne gre zanemariti tudi prisotnost adrenalina, ki je v
               nekaterih novinarjih, to je poročanju s kraja dogodka. Seveda plašljivi novinarji ne
               gredo na krizna območja in tega nihče ne zameri, kajti vojni poročevalci so resnično
               razred zase. In tako mora tudi profesionalni vojak, ki se je odločil za vojaški
               poklic, računati na to, da ne bo hodil le na parade, da ne bo hodil le na proslave,
               ampak da se bo mogoče nekoč znašel tudi v kriznih razmerah. Skorajda v vsakem poklicu
               je določena stopnja tveganosti, tudi v tem državnem zboru, ker nikoli ne veš, kdaj te
               bo kdo od zadaj udaril po glavi. Slovenski inštruktorji ali vojake, kakorkoli jim
               rečemo, so se javili sami. Torej gredo usposabljat iraške vojaške sile prostovoljno,
               kar je dobro. Bolje, kot pa če bi šli tja po ukazu. Toda vsaka vojaška nadstavba na
               nek način temelji na ukazovanju in tudi ne bi bilo kaj pretirano hudega ali čudnega,
               če bi slovensko vojaki šli v Irak tudi po ukazu.</p>
               <p>In še nekaj besed o tako imenovanem nedopustnem umiku oznake zaupnosti s tajnega
               dokumenta s strani obrambnega ministra. V minulih dneh se je velikokrat zamenjevala
               posledica in vzrok. Bolj je bilo napadeno dejstvo, da je minister z nekega papirja
               prejšnje vlade umaknil oznako tajno, kot pa to, da se je prejšnja vlada dogovarjala,
               da pošlje v Irak slovensko vojsko, in to na stran agresorskih sil, kar je tudi črno
               in belo napisano na tem dokumentu. Minister Erjavec je umaknil to oznako, da bi se
               lahko branil pred napadi in pred lažmi, da bi lahko branil sebe in da bi lahko branil
               institucijo ministrstva oziroma države in da bi lahko slovenski javnosti sporočil to
               resnico. To je bil prisiljen s strani opozicije, ki je za to izredno sejo zbrala tudi
               podpise. Sedaj se lahko vpraša mogoče nekoliko filozofsko. Namreč, kaj je več: ali je
               več resnica ali pa oznaka zaupno. Ali se pod oznako tajno ali zaupno lahko prikriva
               tudi resnico? Zame je resnica nad oznako tajno in nisem za takšne poskuse, kot jih je
               skušala uveljavljati ali jih je uveljavljala bivša vlada, to je, v duhu manire tajnih
               uradnih listov bivše SFRJ. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Sok. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Spoštovani minister s sodelavci, kolegice poslanke in poslanci.
               Torej jaz sem eden tistih poslancev, ki sem bil že v prejšnjem sklicu državnega zbora
               in dejansko sem se vseskozi, tako kot večina, zavzemal za to, da Slovenija postane
               članica Nata, celo še več. Kolega Peče je danes tukaj iz magnetograma bral vse tiste,
               ki nismo bili za to, da se o tem razpiše referendum, in smo v državnem zboru
               glasovali, da lahko Slovenija seveda postane članica Nata, brez da bi potem imeli
               referendum. Vedeli smo namreč, da gre za izredno delikatno vprašanje, vedeli smo tudi
               to, da bo večina Slovenk in Slovencev, kolikor bo do referenduma prišlo, to podprla
               in to se je tudi zgodilo. Zakaj sem bil tako prepričan, da Slovenija mora stopiti v
               zvezi Nato, vas bom spomnil samo na en dogodek, tisto nedeljo leta 1990, ko je
               Slovenija doživela 10-dnevno vojno, smo v nedeljo zjutraj, sam sem bil v Ormožu in v
               Ormožu, veste, da so bile na meji med Hrvaško in Slovenijo barikade in so tiste
               barikade gorele, ampak sporočilo po radiu s strani takratnega ministra za
               informiranje, mislim, da se je tako imenoval, gospoda Kacina, je bilo po radiu
               razglašeno, vsi v zaklonišča, ker so v vojaškem oporišču, mislim, da je bil to
               Obrovec, poletela vojaška letala in se bližajo Sloveniji. Malo za tistim je bil
               razglas, da so se letala vrnila nazaj in pozneje smo lahko slišali, da so v istem
               trenutku, ko so poletela ta vojaška letala Jugoslovanske narodne armije, se pravi,
               naše vojske proti Sloveniji, da so istočasno tudi poletela v zrak vojaška letala
               zveze Nato, in sicer v italijanskem oporišču Aviano. Torej, ali je to takrat dejansko
               tako bilo ali ne, ampak tako so nas sredstva takrat obveščala. To pomeni, da je Nato,
               čeprav takrat seveda še zdaleč nismo bili člani te organizacije, že takrat nastopil v
               zaščiti naših interesov in v zaščiti tega, da bi na tem področju ne prišlo do vojne.
               Vojna je sicer bila, ksreči, na srečo kratka, terjala je svoje žrtve, ampak hvala
               bogu, Slovenija se je sorazmerno z <q>"malimi žrtvami"</q>, če se pod narekovaji lahko temu
               tako rečemo, izvila iz tega in dosegla svoje. Pozneje, ko sem že bil poslanec smo
               tukaj v tej hiši imeli možnost gostiti politike s Kosova, z njimi so se srečali in
               pogovarjali in so nam povedali, da se najbolj bojijo tega, če bi se Natovi vojaki
               umaknili s tega področja, in da je pravzaprav želja vseh, da ostanejo, ker v
               nasprotnem primeru sicer lahko ta vojni plamen v vsakem trenutku spet zagori in bomo
               imeli situacijo, ki se je pravzaprav nihče ne želi.</p>
               <p>Nekaj podobnega se seveda danes dogaja v Iraku. V Iraku se je vojna končala in sedaj
               je nastopilo neko obdobje, v katerem bi naj demokratične oblasti v Iraku prevzele
               oblast. In večina teh ljudi, ki tukaj živijo, ta izmučen iraški narod, si seveda tega
               srčno želi. In meni se zdijo te zadeve, češ kaj imamo Slovenci pri tem mi, lahko od
               Nata vzamemo samo tisto, kar nam <q>"paše"</q>, tisto, kar pa ni dobro, tisto pa pustimo
               samo njim, to se mi pravzaprav zdi en produkt izrednega egoizma, o katerem tudi lahko
               poslušamo. Jaz sem prepričan, da so Slovenci in Slovenke te teme naveličani. Pri nas
               je o tem govoril odbor za zunanjo politiko na zahtevo opozicije, potem odbor za
               obrambo; no, danes se s to temo srečuje državni zbor. Zdi se mi, da bi bilo veliko
               boljše, če bi, recimo, v državnem zboru ta čas porabili, pa ne vem, govorili o tem,
               kaj se dogaja našim koroškim Slovencem in bi sprejeli v tem državnem zboru kakšne
               sklepe, njim v pomoč ali pa, če že hočete, bi lahko govorili tudi o ptičji gripi, ki
               jo konec koncev očitno imamo tudi na področju Republike Slovenije, kot pa, da delamo
               takšen vik in krik okrog štirih inštruktorjev, ki so že pripravljeni in ki bodo odšli
               tam v eno varovano bazo in bodo tam prenašali naše slovensko znanje na te varnostne
               organe iraške države novega Iraka.</p>
               <p>Torej, zdi se mi, da bi bilo od tega veliko več koristi, tudi to potezo v Novi
               Sloveniji pozdravljamo, ki jo je načel predsednik države, ki se zaveda očitno drugače
               kot stranka, ki ji je še ne dolgo pripadal, te katastrofalne situacije v Sudanu, v
               Darfuru. In vas vprašam, kaj bi pa bilo, če bo - ker očitno je, da z nekimi
               pregovarjanji, nagovarjanji in s tem povabili tega področja ne bo možno stabilizirati
               - se pravi, edina realna sila danes na svetu, ki lahko v Sudanu naredi neke pogoje za
               nehanje te morije, so sile Nata. In prej ko slej bo do tega prišlo, da bo Nato tudi
               tam posredoval, in me zanima, ali se boste strinjali takrat, da bo mogoče tudi na
               predlog predsednika države<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sok, ostanimo v Iraku.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Saj smo pri Natu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V Iraku.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Nismo v Iraku, smo v Sloveniji, v državnem zboru.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ne, v Sudanu.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Mi lahko o tem na takšen način govorimo, ker smo daleč od tam. Ampak, želel bi
               opozoriti v tej razpravi na to, da se v Novi Sloveniji strinjamo, vlada se je
               pravilno odločila, tudi prejšnja vlada nas ni obveščala in ni vodila razprave v
               državnem zboru, ko je pošiljala vojake v Afganistan in na druga krizna žarišča.</p>
               <p>Torej, če bi tako, kot sedaj to opozicija počne, za vsako stvar obstrukcijo izvaja,
               pa potem izredne seje zahteva, če še to ni zadosti, pa zakone pošilja na ustavno
               sodišče, jaz mislim, da s tem dejansko ne moremo daleč priti, kajti pred našimi
               ljudmi so veliko pomembnejša vprašanja in pravzaprav kot državni zbor bi morali
               prvenstveno reševati ta vprašanja.</p>
               <p>Torej, za sklep, da bi vlada svojo odločitev preklicala, pa v Novi Sloveniji
               vsekakor ne bomo glasovali. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolegice in kolegi! Spoštovani gospod minister! Še
               nekaj misli ali nekaj mojih utrinkov, ki so se mi dogodili v tem času, ko poslušam
               današnjo razpravo.</p>
               <p>Rad bi ponovil, da odločitev vlade, da pošlje štiri prostovoljce v Irak, je legalna
               in legitimna. Danes nisem slišal s strani ne predsednika vlade, kot tudi od obeh
               ministrov, ki sta nastopala in ki sta poskušala odgovoriti na nekatere naše trditve,
               da bi se predstavniki vlade izgovarjali, da je odločitev, da gredo naši štirje vojaki
               v Irak, stvar prejšnje vlade. Jaz tega danes nisem slišal. Slišal pa sem gospoda
               kolega, mag. Ropa, ko je na televiziji povedal, da se ni pogovarjal - ne, da se ni
               dogovarjal, ampak da se ni pogovarjal -, da bi se karkoli dogajalo s slovenskimi
               vojaki v povezavi z Irakom. Razumljivo, bom rekel, ali meni razumljivo je potem
               odločitev tako ministra za obrambo kot tudi vlade, da je demantirala to izjavo, ki je
               bila dana na slovenski televiziji. Mislim, da je bilo to v Odmevih, kolega Rop, ko
               ste to izjavili, da je povedala, da se je vlada sicer pogajala - z vsem spoštovanjem
               o drugačni obliki vključevanja slovenskih vojakov v takrat možno obliko sodelovanja
               in, bom rekel, kot je bila verificirana bodisi na vladi ali pa enako kot ta v
               državnem zboru, da se takrat usposablja pet slovenskih častnikov oziroma
               podčastnikov, možno in dogovorjeno, v nekem centru v Jordaniji, kjer bi verjetno ne
               bili mi organizatorji tega centra, ampak mislim, da je bilo takrat govora o Danski
               ali ne vem o kateri državi, ki naj bi vzpostavila ta center. In z vsem spoštovanjem,
               kolega Rop, ko zagovarjate tisto ali pa danes, ko govorite: mi se nismo dogovorili -
               saj tudi nikoli niste trdili, da ste se dogovorili, ampak vi ste trdili, da se niste
               niti pogovarjali!</p>
               <p>Zaradi tega predlagam, da poskušamo še kakšno reči do konca te razprave, ki sicer
               lahko po času traja 3 ure in 40 minut, da se poskušamo pogovarjati o teh predlogih
               sklepov, ki ste jih predlagatelji predstavili. Jaz sem tudi sam povedal, da zame so
               konzumirani z obrazložitvijo danes tako predsednika vlade kot obeh ministrov prvih
               pet, šesti je <q>"diskutabel"</q>. Mislim, da se je o tem treba dogovoriti in pogovarjati še
               naprej in eventualno, tako kot ste sami predlagatelji zapisali, to tudi zakonsko
               uresničiti, da bomo to zapisali v zakon, da mora biti seznanjen državni zbor; ali
               celo ste tam zapisali, mislim, da bi tudi s predhodnim soglasjem državnega zbora
               lahko take odločitve sprejemala vlada. Tega ji sedaj ni bilo potrebno. Sedmi predlog
               sklepa - bom ponovil tisto, kar je večina rekla -, da bi bili izredno neverodostojni,
               če bi pa rekli, sedaj bomo pa preklicali tisto, kar je, kot sem rekel prej uvodoma,
               legitimno in legalno bilo sprejeto s strani vlade.</p>
               <p>Zato, predsednik, še enkrat ponavljam, ker sem že prej rekel v imenu poslanske
               skupine, da predlogov sklepov, takih kot so bili, - ne. Osebno bom podprl oba sklepa,
               kot jih je sprejelo matično delovno telo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dušan Kumer. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Gospod predsedujoči, minister s sodelavci, kolegice in kolegi!</p>
               <p>Moram najprej reči, da malo imam treme, ker slišal zdaj kar nekaj vojaških
               strokovnjakov in analitikov in preveč zares so nekateri vzeli naše članstvo v Natu.
               Saj ne nazadnje je to enakopravnost, ne nazadnje ne govorimo samo o Iraku, ampak že
               te Nato sile napotujemo v Sudan, v Darfur. Zato mi je na misel prišla ena misel enega
               generala za vse te vojaške strokovnjake, ki je nekoč dejal: <q>"V vojni se ne rini
               naprej, pa tudi zadaj ne ostani. Najbolje je, da nisi zraven, potem se vojna
               najhitreje konča."</q></p>
               <p>Odločitev vlade, da pošlje vojake inštruktorje v Irak, pomeni neposreden vstop na
               ozemlje, ki so ga Združene države Amerike z zavezniki napadle in okupirale, brez
               mandata Združenih narodov, temveč zgolj na podlagi interesov in apetitov Bushove
               administracije. Mislim, da sem to oceno in to stališče slišal takrat, ko se je to
               zgodilo tudi v tem državnem zboru, pa še kje. Najprej, ko sem to slišal o tej
               napotitvi, sem si dejal, saj to ne more biti res. Saj ni minilo niti leto dni, ko sta
               tako obrambni kot zunanji minister slovenski javnosti zatrjevala, da Slovenija ne bo
               pošiljala vojakov v Irak. Minister Erjavec, to je danes že bilo rečeno, v Gornji
               Radgoni in minister Rupel, ko je branil nerodno izjavo predsednika vlade v Bruslju.
               Ampak očitno se bo treba navaditi, da so poteze vlade vedno resnične, so tiste edine
               prave in v korist Slovenije in njenih državljanov, pa naj gre za napotitev vojakov v
               Irak ali pa za uvedbo, recimo, enotne davčne stopnje, ko govorimo o reformah.</p>
               <p>Torej, gre še za eno odločitev vlade in vladne koalicije, in to pomembno politično
               odločitev, ko je vlada ocenila, da ne rabi širšega političnega konsenza, ampak je
               dovolj, če je ta konsenz v strankah vladne koalicije. Torej, da sprejme odločitev
               brez parlamenta in brez parlamentarnega posvetovanja. Kar seveda postavlja nas,
               poslanke in poslance državnega zbora, v položaj nepotrebnih nergačev. To je na nek
               način tudi danes moj nek zaključek iz zagovornikov napotitve s strani diskutantov
               poslancev vladajoče koalicije.</p>
               <p>Tukaj gre še za en primer odnosa vlade, izvršne oblasti do državnega zbora, torej
               zakonodajne veje oblasti. Res je vlada dobila mandat in lahko suvereno deluje v
               skladu z zakoni, ustavo in svojimi pooblastili in se ji pri tem ni potrebno
               posvetovati z nikomer, če tega noče. Toda, ko gre za varnost državljanov in to ne
               samo vojakov, ki gredo v Irak, temveč vseh, to pravilo ne velja. V tem primeru ne gre
               samo za varnost teh štirih inštruktorjev ali pa tisti, ki bodo šli v bodoče, ampak
               gre za varnost vseh državljanov Republike Slovenije. Zato seveda odločitev vlade o
               napotitvi vojakov v Irak ni samo politična in zgolj izpolnjevanje obveznosti kot
               članice Nata, ampak je veliko več. Argumenti o nujni obveznosti, o demonstraciji
               verodostojnosti Slovenije pred mednarodno javnostjo je zamegljevanje dejstev; in eno
               od teh dejstev je, da je vojna v Iraku in okupacija Iraka ni osvoboditev Iraka, ampak
               demonstracija ameriške sile po svetu in spopad civilizacije. Zato je ta odločitev
               vlade neprimerna, nepotrebna in zlasti tvegano početje, kot je ne nazadnje dejal tudi
               predsednik moje stranke, še posebej zato, ker je v zadnjem obdobju vedno večji
               pritisk svetovne javnosti in tudi in predvsem v Združenih državah Amerike in njenih
               satelitih za umik iz Iraka. Torej, ko drugi v zakulisju tehtajo pritiske domače
               javnosti po umiku iz Iraka, mi sprejemamo odločitev o napotitvi vojakov v Irak.</p>
               <p>Skratka, s to odločitvijo o svoji prisotnosti v Iraku Slovenci opozarjamo, da smo
               zraven in da podpiramo strategijo, ko članice Nata izvedejo agresijo, okupacijo brez
               konsenza v Natu, na to pa nek način prisilijo vse ostale članice Nata, da sodelujejo
               pri vzpostavitvi miru v teh istih državah. Take politike seveda sam osebno ne
               podpiram.</p>
               <p>Na koncu, še o tajnosti, o čemer je danes bil govor, o dokumentih. Tudi jaz se
               zavzemam že celo leto, da se umaknejo z dokumentov oznake tajnosti predvsem, ko gre
               za lastninjenje slovenskega državnega premoženja, pa tega ne moremo doseči.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Danes že cel čas govorimo o vojni, pa bi jaz začel na drugi strani.
               Verjetno smo mi vsi, ki smo tu, proti vojni pa proti krizam, zavzemamo se za to, kako
               bi jih rešili, ampak dejstvo je to, da svet brez vojn pa brez kriz, to pomeni idealne
               razmere, vemo pa, da sveta idealnega ni in da je svet realen. Ker je realen, smo se
               žal morali tudi mi sami seznaniti z velikimi krizami pri naših sosedih na Hrvaškem, v
               Bosni in Hercegovini. In glede na to, da takrat ni bil predsednik Bush, ko je se je
               dogajalo na Balkanu, potem ta teza, vse je kriv Bush, verjetno ne bo vzdržala. Ni bil
               niti mlajši niti starejši, ampak je bil celo drug predsednik in ne boste verjetno
               rekli, da so na Balkanu Američani zakuhali vso to morijo, ki se je dogajala. Tako da
               pustimo to, ker ne bo vzdržalo. Verjetno so pač dogodki in tudi ti, o katerih
               govorimo, zrcalo nekega trenutka, nekega konkretnega trenutka in nekih razmer.
               Dejstvo pa je, da odgovori na te posamezne dogodke pa morajo biti realni in tudi v
               nekem realnem času. Veste, gospodje in gospe, če bi se Američani takrat v času
               predsednikovanja predsednika Roosvalda takole pogovarjali, ali bodo izvedli invazijo
               v Normandiji leta 1943, ali mogoče čez dve leti, pet let ali pa čez deset let, potem
               bi verjetno v Evropi bilo stanje bistveno drugačno. Tako da tudi te stvari moramo
               imeti pred očmi.</p>
               <p>Če zdaj preidem na Irak, bi pa rekel takole. Veste, tudi odgovori na pomor nekaj
               tisoč Kurdov, čisto navadnih vaščanov, ki niso imeli z uniformo nobene zveze, v eni
               noči, s plinom - verjetno tudi zahteva neke konkretne odgovore in dokazuje, tisti
               dogodki v Iraku takrat, ko so s plinom morili nedolžne vaščane, kažejo na to, da
               diktature, ne glede na barvo ali pa ideologijo, ne izbirajo sredstev niti okolja niti
               žrtev, število jim sploh ni pomembno. In če Nato ne bi posredoval, najprej v Bosni in
               potem še na Kosovu, verjetno ne bi imeli samo ene Srebrenice. Posledično pa mi v
               Sloveniji ne bi imeli samo 20.000 beguncev, se pravi, na vsakega stotega državljana
               en begunec, ampak bi jih imeli bistveno več. In takrat smo vsi naravnost prosili, naj
               se nekaj naredi v okviru Nata, ker takšno stanje na Balkanu, v Bosni, se ne more
               nadaljevati. Spomnimo se tega! A zdaj smo pa na to čisto pozabili?</p>
               <p>Sedaj imamo pač v Iraku situacijo, kot jo imamo, in stvari take ne morejo ostati. To
               so spoznali tudi v OZN. In ker so to spoznali, so sprejeli štiri resolucije <stage>(številk
               vam ne bom bral)</stage>. Smisel vseh resolucij je pa ta, da pozivajo države članice OZN in
               mednarodne organizacije, naj prispevajo svoje sile za stabilizacijo razmer. Republika
               Slovenija s to odločitvijo prevzema svoj del odgovornosti za izpolnjevanje resolucije
               Varnostnega sveta Organizacije združenih narodov in s tem zagotavljanje mednarodnega
               miru in stabilnosti. Želel bi vas spomniti še na nekaj. Večkrat smo slišali, da bi o
               tem moral odločati parlament v Sloveniji. Seveda to ne bi bilo nič narobe. Vendar
               zakonodaja, ki govori o tem, da to ni potrebno, je pa bila sprejeta, mislim, da leta
               1997. Pa dovolite, da vas vprašam, kdo jo je pa sprejel? Kdo je imel takrat večino?
               Niti ni pomembno leto, niti ni pomemben predsednik, ni pomembno. Ampak takrat je bila
               sprejeta in zdaj taisti ljudje zahtevate drugačen odnos do te iste zakonodaje. Zdaj
               pa tisto bistveno, kar vam hočem povedati. V tistem času sem imel to čast, da sem bil
               dva mandata predsednik odbora za obrambo. V tistem času niti enkrat nisem bil
               obveščen, niti uro niti minuto niti dan prej, da se bo zgodilo to, da bodo naše enote
               odšle v Bosno, na Kosovo, v Sirijo, tudi v Afganistan. Toda tega nisem
               problematiziral, zato ker enostavno niti ni bilo potrebe. Zakaj pa? Zakaj pa? Saj sem
               dobival informacije, priznam, ampak o tem nikoli. Sedaj je pa že to narobe, če je
               predsednik parlamentarnega odbora za obrambo obveščen v naprej. Prej pa tega ni bilo.
               Se pravi, ta vlada že tudi dela bistveno drugače. Je tako, in na to sem vas želel
               spomniti.</p>
               <p>In sedaj še to. Bilo je rečeno, da je proti tej vojni demonstriralo na milijone
               ljudi. Ja, res je. Ampak vmes so bili tudi taki, kot je bila Marta Gregorčič, ki je
               zbirala sredstva dobronamernih ljudi, potem pa očitno ni šla v Irak, ampak je nekje v
               Carigradu preživljala bolj medene dneve in tedne. Jaz ji tega nisem <q>"fovš"</q>. Samo ne
               nas slepiti z raznimi takšnimi manevri, ki ne peljejo nikamor in nimajo nobene zveze
               z realnostjo. Svet je realen in na realne dogodke je treba tudi realno odgovarjati.</p>
               <p>In sedaj čisto za konec. Slišati je bilo, ali vlada jamči, da se sedaj ne bo zgodilo
               to pa to. To me pa zelo, žal, spominja na leto 1991, ko so ljudje iz iste opcije od
               vlade, takrat ko smo se osamosvajali, zahtevali, naj vlada jamči, da nas JLA ne bo
               napadla. Lepo vas prosim! To je sedaj ista opcija. Ne trdim, da so isti ljudje, tega
               ne bom trdil, ker bi bilo brezpredmetno. Ampak ista vprašanja se sedaj pojavljajo. To
               je pa malo čudno, zato ne bom podprl tistih sedem zahtev, ampak samo to, kar je bilo
               sprejeto na odboru za zunanjo politiko. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa za besedo. Spoštovane kolegice in kolegi! Če bo naša civilizacija
               nadaljevala z zgledi iz preteklosti, potem smo že na večeru te civilizacije. Govorim
               tudi o tem, da se iz vojn, ki so bile, nismo prav ničesar naučili.</p>
               <p>Če grem samo 600 let nazaj, ko je leta 1492 Krištof Kolumb prišel na Kubo, kaj mu je
               evropska država takrat prinesla. Nič drugega kot goli rop, kot golo osvajanje. Ko so
               prišli, je bilo čez 100 tisoč domačinov na tem otoku, po 32 letih, leto 1524 pa le še
               893 Indijancev. Ta stvar se je nadaljevala. Španci, Angleži, Portugalci, Francozi so
               šli v Južno Ameriko, eni v Severno Ameriko, so zravnali z zemljo Teno Pitlan, čeprav
               jim je z darili prišel v roko poglavar Inkvo Atahualpa, so ga zaprli v sobo,
               zahtevali od njega, <stage>(bil sem v tej sobi)</stage> da kolikor mu roka visoko seže<gap n="..."/> Ko so
               prinesli to posodo, kaj so naredili? Pripeljali so ga na morišče in ga z garoto
               ubili. Cusko so izropali, v sončnem templju vse diamante pobrali, 105 plošč
               pretopili, jih dali na ladje, poslali v Evropo in tam so tisti, ki so bili tam, bili
               narodni junaki, največji junaki in o njih se iz zgodovine učimo. Pobili so takrat
               preko 70 milijonov tamkajšnjih prebivalcev. To je več, kot je imela Evropa v tistem
               času prebivalcev. Pekli so jih na ražnju, na kole so jih natikali, kulturo so jim
               uničili, pobrali so jim vse, kar je, civilizacijo, jih spravili na kant in jih
               pripravili do tega, da so bili njihovi četrtorazredni sužnji. Ampak zaradi pobijanja
               jih je bilo premalo, spoštovane kolegice in kolegi. In kaj smo se spomnili mi
               Evropejci? Iz Afrike smo pripeljali 850 tisoč sužnjev, cele pokrajine so bile
               izropane. Ljudi so dali na ladjo, v nemogočih pogojih in jih kot živali tam
               prodajali. In za tisto civilizacijo ni bilo suženjstvo nobena sramota, dokler niso le
               prišli do tega spoznanja ljudje, da so leta 1865 komaj v Ameriki suženjstvo
               odpravili, 1880, 6 let kasneje, pa tudi v Mehiki. Ampak se je v tistem času,
               spoštovane kolegice in kolegi, ta trend vojn končal. Poglejte, kaj se je dogajalo v
               Indiji, poglejte, kje je zdaj Avstralija, kdo tam prebiva, kje so domačini, kje so
               vse tiste civilizacije. Vse smo jih Evropejci ali del Evropejcev zbrisali z obličja
               zemlje. To je resnica. In je holokavst, ki je bil prisoten v drugi svetovni vojni,
               majhna reč v primerjavi s tem, kar so naši dedje in pradedje naredili, ko so osvajali
               tuje teritorije in so cele narode zbrisali z obličja zemlje. Ampak mi se nismo nič
               naučili. Uboga Evropa, ko je s temi rečmi nehala, pa vmes tiste male vojne, ki so
               bile, je šla v prvo svetovno vojno, je šla v drugo svetovno vojno. Samo za potrebe
               druge svetovne vojne, govorim zdaj številke tudi po celem svetu, so izdelali 799
               tisoč letal, prvovrstnih strojev za ubijanje, tankov 287 tisoč, prvovrstnih strojev
               za ubijanje. Mrtvih je bilo 18 milijonov 979 vojakov, mrtvih je bilo 30 milijonov 821
               civilistov. Vsega skupaj 49 milijonov 800 tisoč ljudi je bilo pobitih samo v drugi
               svetovni vojni. In mi pravimo, da smo civilizirani. Takrat, ko sem bil še majhen,
               veste, ko sem rasel v eni drugi državi, so rekli, vojne nikoli več, <q>"war no more"</q>. To
               je sramota za človeštvo. In politiki bi morali biti tisti, ki bi reševali na tak
               način, da do tega ne bi prišlo. Bila je dobra šiba po drugi svetovni vojni. Kdo je
               bil kriv? Ne moj oče, ki se je tam boril in sem ostal brez njega. Oni so šli v
               Nuerenberg, ki so to vojno zakuhali, tisti politiki so bili najbolj odgovorni in
               čakala so jih vešala. Mislil sem, da bo mir in veste, spoštovane kolegice in kolegi,
               tako kot je bilo v preteklosti normalno, da je bilo suženjstvo nekaj takega, od česar
               so ljudje trgovali, živeli in imeli nek standard, tako bo čez nekaj časa, spoštovani,
               tudi vojna za to našo civilizacijo nekaj izredno primitivnega. In slovenski narod
               nikoli v tem ni sodeloval. To je prva vlada, ki je bila in nas pošilja tja. Kot
               Kitajci, ki pravijo, kar je še bolj prefinjeno, če je kdo lačen, mu ne daj ribe,
               ampak ga nauči loviti ribo. Mi imamo dva črna madeža. Zunanji minister bi imel
               neprimerno lažje pogajanje s Hrvaško, če mu ne bi takrat po oderuških cenah prodajali
               kompozicije in kompozicije orožja. Zagotovo bi imel lažje, ampak s tem orožjem so se
               ljudje tam pobijali. To je naš črn madež. Drugi črni madež je bil sklep vlade in
               tisti, ki so za njim stali, da bomo pomagali uriti ljudi, da jih bodo pobijali v
               Iraku, s katerimi Slovenija nikoli ni imela kaj dosti skupnega. Mislim, da je ta
               odločitev vlade takšna, ki nas pelje stran od svetlih idealov človeštva in če se
               vpraša minister: Quo vadis Slovenija? S to odločitvijo greš v temo, greš v zlo in
               greš v nesrečo. Jaz se take odločitve v tretjem tisočletju sramujem. In vsaj mi,
               majhen narod, kot smo, bi morali biti bolj pokončni in govoriti s tem jezikom in
               človeštvu nakazati neko drugo pot. Ne pa, da bomo s štirimi inštruktorji v Iraku
               pomagali, da bo tam zmagala demokracija.</p>
               <p>Pa se sprašujem še naslednje: Kaj bi bilo, če bi ne imeli Iraka, pa bi bil Vietnam?
               Ali bi šli zopet tja? Kdo je bil tam zmagovalec? Kaj so tam komu dokazovali? Kaj je
               naša civilizacija v Avstraliji dokazovala, kaj je v Severni Ameriki dokazovala, kaj
               je v Južni Ameriki dokazala v preteklosti? Kaj zdaj v Iraku dokazuje? In se mi zdi,
               da dokler bo človeštvo na tej stopnji, da bo višek tega, kar orožarska industrija
               napravi, v vojnah lepo prodajala, in da se bomo šli nafto za orožje, potem mene pri
               takem ravnanju in mojih volivcev tukaj zraven ne bo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvone Černač. Prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi ostali prisotni, lep pozdrav tudi v mojem
               imenu.</p>
               <p>Prav zadovoljen sem, da mi je predhodnik dal to iztočnico in upam, gospod
               podpredsednik, da me ne boste, tako kot niste njega, ustavili, če bom malo zašel iz
               teme, ki je danes na dnevnem redu te izredne seje. Jaz bom zašel mogoče v enem
               procentu tistega, kar je moj predhodnik zašel. Jaz mislim, da glede na to, kar imamo
               danes na mizi, in glede na to, kar je bilo do sedaj povedano, res ni več nobenega
               dvoma o tem, da je opozicija to vprašanje načela ob pomanjkanju alternativ pri resnih
               razvojnih vprašanjih in niti malo ne zaradi skrbi za štiri prostovoljne pripadnike
               Slovenske vojske, ki naj bi izvajali usposabljanje iraških varnostnih sil in niti ne
               zato, ker bi bila v skrbeh za varnost naše države oziroma naših državljank in
               državljanov, pač pa, kot vidimo, izključno zaradi nabiranja političnih točk na
               notranjepolitičnem polju.</p>
               <p>O tem ne nazadnje govori tudi poudarek, ki je bil dan že ob zahtevi za razširitev
               dnevnega reda redne seje. Spomnili se boste, prvopodpisani je takrat rekel, javno
               mnenje je proti, mi pa o tem ne bomo razpravljali. Res. Začnimo torej zbirati podpise
               za Afganistan. Kajti prepričan sem, da bo javno mnenje odhod vojakov v Afganistan
               pospremilo z enako nenaklonjenostjo kot vprašanje glede Iraka, če se bodo mediji o
               tem tako široko razpisali, kot so se o Iraku, če bodo poudarki podobni in če boste
               protagonisti namerno ali pa celo iz nevednosti, celo iz nevednosti, kar mislim, da je
               še slabše, mešali jabolka in hruške. Kajti govorimo o odhodu štirih prostovoljcev za
               usposabljanje iraških sil, kot prispevka k vzpostaviti miru v tej državi. Vsi
               argumenti za sklepe, ki jih je prebral eden izmed predlagateljev izredne seje, namreč
               izhajajo iz podmene, da gredo naši štirje prostovoljci v vojne operacije in ne na
               usposabljanje Iračanov na podlagi resolucije varnostnega sveta organizacije Združenih
               narodov številka 15/46. In če se takšni argumenti zapišejo v nekem skromno tiražnem
               tedniku, potem je to ena dimenzija. Če pa te trditve povzame podpredsednik državnega
               zbora, potem gre za politično neodgovorno in skrajno tvegano početje, kajti
               manipulacija na tako resnih temah, kot je ta, lahko notranjepolitično sicer
               učinkujejo krajši čas, politična škoda državi, ki bo zaradi tega nastala, pa je žal
               nepopravljiva. Mislim, da je to slabo, da je neprimerno, je nepotrebno in skrajno
               neodgovorno. S strani enega izmed poslancev LDS, kolega Školča, smo na seji odbora za
               zunanjo politiko 18. januarja v zvezi s to odločitvijo slišali tudi zelo grobo
               diskvalifikacijo predsednika vlade. Rekel je namreč, da Janša s to odločitvijo pelje
               Slovenijo v prepad. Vajeni smo sicer takšnih in podobnih strahovanj s strani
               posameznih poslancev LDS. Spomnimo se na primer izjave gospoda Cvikla, ki je na malo
               manj grob način poskušal diskvalificirati predsednika takrat, ko se Slovenija sredi
               leta 2005 ni pridružila skupini držav, ki se je bila pripravljena odpovedati delu
               kohezijskih sredstev zato, da bi bil sprejet luksemburški predlog. Takrat je
               spoštovani kolega Cvikl dejal, da je šel predsednik vlade raje spat, kot da bi se
               pogajal o tem, tako imenovanem slabem kompromisnem predlogu. Vidimo, da ni šel spat,
               ampak je sprejel takrat odgovorno odločitev, odločitev, ki se je lani konec leta
               obrestovala, kajti bili smo edina država, ki je uspela na koncu z boljšim predlogom,
               kot je bil takrat namenjen v okviru luksemburškega predloga. Tudi takrat so z vaše
               strani deževali očitki o tem, kako slaba je bila ta odločitev. Čas je pokazal, kot
               sem rekel, da ni bila in tako bo čas pokazal tudi za to odločitev. Gospod Lahovnik,
               boste lahko potem povedali, dovolite, da jaz končam, ker še nisem pri koncu, boste še
               na marsikoga drugega lahko kaj povedali za govornico. Tako bo čas pokazal, da je bila
               ta odločitev vlade o napotitvi štirih vojaških inštruktorjev v Irak pravilna.</p>
               <p>Danes bi po moji oceni od politike na tako visokem nivoju pričakovali, da bi resno
               govorili o tem, kar je bilo na vladi sprejeto 12. januarja letos. Da bi torej
               govorili o tem, ali je odločitev vlade, ki, če hočemo tu priznati ali ne, samo
               nadaljuje politiko bivše vlade, seveda v drugačni obliki in z drugačnim pristopom.
               Poudaril sem že, da gre za pomoč pri usposabljanju in ne za kakršnekoli dogovore o
               sodelovanju v bojnih operacijah, kot se je to dogajalo v letu 2003, kar nekateri
               sicer stalno in vedno manj uspešno podtikate in obremenjujete to razpravo, torej da
               bi govorili o tem, ali je ta odločitev za Slovenijo in naše državljanke in državljane
               resnično slaba ali ne. In če pogledamo dokumente, če pogledamo gradivo, ki ga imamo
               na mizi, če vzamemo v zakup vse, kar je bilo do zdaj povedano in slišano, mislim, da
               si lahko najdemo samo en odgovor na to vprašanje. In ta odgovor je v tem, da je
               odločitev, ki jo je vlada sprejela za Slovenijo v danem trenutku in upoštevaje vse
               okoliščine, edino možna. Svetu namreč s to odločitvijo zelo jasno sporočamo, da se
               strinjamo s tem, da se v tem delu sveta razmere stabilizirajo in da želimo tudi sami
               pri tem sodelovati in pomagati. In ko bo do stabilizacije teh razmer prišlo, želimo
               sodelovati tudi pri stabilizaciji na drugih področjih. Po mojem mnenju s tem v
               ničemer ne ogrožamo interesov naše države oziroma naših državljank in državljanov nič
               manj ali nič bolj kot zaradi sodelovanja v Afganistanu. Pa je bil takrat zagnan tak
               vik in krik. Seveda je tudi druga možnost, lahko se postavimo na raven pacifistov,
               upoštevamo mirovniške pobude, jih sicer moramo spoštovati, odgovorno spoštovati, in
               bi lahko mirno opazovali dogajanje in tiščali glavo pesek, ampak potem bi moralo
               enako veljati tudi za Afganistan in za vsa druga krizna območja. Mislim, da si glede
               na članstvo v raznoraznih mednarodnih asociacijah tega ne moremo več privoščiti.
               Menim da bi bilo to neodgovorno in kratkovidno početje, kot je neodgovorno
               sprenevedanje o tem, kaj je bilo leta 2003 sprejeto.</p>
               <p>V dokumentu obrambnega ministra dr. Grizolda z dne 8.7.2003 zelo jasno piše,
               <q>"Slovenska vojska bo imela status okupacijske sile"</q>. <q>"Bo"</q>, ne, <q>"bi imela"</q>. In zakaj
               se je zadeva ustavila, kar je bilo večkrat povedano? Ustavila se je iz popolnoma
               preprostega razloga. Takratna Ropova vlada odločitev, ki je bila predlagana, da naša
               država sodeluje v okviru okupacijskih sil, da ta odločitev ni bila sprejete, je bil
               razlog preprost. Pred vstopom v Nato bi bila slovenska javnost preveč zrevoltirana in
               referendum za vstop v Nato ne bi uspel. To je bil razlog. Paradoks pri tem pa je, da
               ljudje iz stranke, ki je želela poslati slovenske vojake v prve vojne vrste v Irak,
               sedaj govorijo oziroma nam solijo pamet o tem, kaj sedanja vlada počne. Govorimo pa
               ves čas o pomoči pri vzpostavitvi miru. In samo tisti, ki se te teme lotevajo
               neodgovorno, manipulirajo z drugačnimi izrazi.</p>
               <p>Jaz bi vam rad povedal, spoštovane kolegice in kolegi, ki ste to točko predlagali,
               da takrat, ko je bila Slovenska demokratska stranka v opoziciji, je zmogla malo bolj
               odgovorno držo ne samo v obdobju, ko se je vstopalo v Nato, pač pa tudi pri obravnavi
               drugih vprašanj, ki so bila na področju javnega mnenja sporna. In pričakoval bi, da
               bi tudi sedanja opozicija, še posebej glede na njena dejanja v času, ko je bila na
               oblasti, zmogla malo bolj odgovorno držo. Mislim, da politika, ki se jo gre v tem
               primeru predvsem največja opozicijska stranka, je neodgovorna in je dolgoročna slaba
               politika. Ima sicer trenutne pozitivne učinke na notranjepolitičnem področju,
               dolgoročno pa gre, če parafraziram vašega predsednika iz ene izjave, ki jo je v zvezi
               s tem umikom tajnosti dal glede obrambnega ministra Erjavca, če torej to njegovo
               izjavo parafraziram, spoštovani, kolegi in kolegi iz LDS, mislim, da gre za politiko,
               ki deluje na ravni vaških opravljivk, za politike, ki pa se tako politiko gredo,
               menim pa, da so zreli za prehod iz opozicije v zgodovino. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Za razliko od odgovora pravkar izrečenega gospoda Černača, bi moral reči,
               da sem popolnoma drugačnega mnenja o njem in da je koristno, da danes o tem
               razpravljamo. Jaz ne razumem, da poslanke in poslanci koalicije menite, da o
               vprašanju napotitve, res, da samo štirih inštruktorjev slovenske vojske v Irak, ne
               sme biti, ne more biti, da je škodljiva, da je slaba razprava v državnem zboru.
               Enostavno ne razumem. In vi boste lahko še naprej obtoževali, gospod Černač pa še
               kdo, da smo neodgovorni, da delamo zdraho, da izkoriščamo domače prilike za neko
               svojo poceni propagando in delamo škodo ugotovili na koncu bo pokazalo, kar je res.
               Samo če želite ta parlament tudi na tej zunanjepolitični in obrambni temi narediti za
               poslušnega glasovalca, v katerem se niti govoriti več ne sme, in vprašanja, ki
               zadevajo večino državljank in državljanov ne smejo priti na dnevni red, potem si
               zelo, zelo različno ta parlament predstavljamo. Vi si ga lahko po svoje, jaz vam tega
               ne bom očital, samo rad bi vam povedal, jaz si ga predstavljam popolnoma drugače. Kot
               si mimogrede predstavljam drugače tudi razprave o stvareh, ki so se dogajale. In se
               mi zdi recimo sila koristno, da danes razpravljamo o problemih napotitve štirih
               inštruktorjev v Irak tudi zato, ker so se povedale take poenostavitve, ki jih
               enostavno ne morem razumeti. Za mene, drage kolegice in kolegi, razlogi, da smo si
               vsi želeli, da bi prišlo do intervencije v Bosni, tudi v Srbiji, tudi na Kosovu so
               bili v čem? V tem, da je tam bila lahko rečemo državljanska vojna, v tem, da je tam
               prišlo do mednacionalnega konflikta, v tem, da je tam prišlo do razseljevanja ali
               izseljevanja in genocida, do pomembnega dela naroda v Iraku je bila pa tiranija.
               Soglašam. Bila je. Ampak neposredni razlog za to, da je Amerika takrat napadla Irak,
               ni bil v dejstvu, da je Sadam Husein pobil Kurde, ampak v tem, da je bilo
               proklamirano, da obstoja resna nevarnost, da obstaja to nuklearno orožje kot grožnja
               civiliziranemu ali drugemu svetu in dejstvo, da je bilo treba zavarovati ekonomske
               interese na področju Iraka. Zato ne mešati stvari. Zaradi tega je seveda zelo težko
               govoriti, kaj je ena misija, kaj je druga, kaj je tretja. In dobro je, da danes o tem
               govorimo, da bomo videli, kako si zelo poenostavljeno mnoge stvari med seboj
               predstavljamo. Tako kot tudi, dragi gospodje in gospe, leta 1990 in 1991. Nihče od
               Demosove vlade, gospod Rupel in jaz, pa še kdo tu, redki smo bili tu v dvorani
               <gap n="..."/><stage>/Oglašanje iz klopi./</stage> Prosim? Iz Demosove vlade, jaz nisem bil v Demosovi vladi,
               ni od takratne opozicije zahteval garancije, da nas JLA ne bo napadla. Obratno.
               Opozarjali smo, da obstoja zelo resna nevarnost, da bi nas napadla, smo zato
               poskušali predlagati korake, ki bodo to nevarnost zmanjšali. Spomnim se svoje
               razprave na ustavni komisiji, kjer smo izrecno jasno rekli in zapisali, ta odločitev
               pomeni odločitev za oborožen upor v primeru, da bi do napada prišlo. In smo se za to
               zavestno opredelili. Zato vse, kar govorite mnogi gospe in gospodje, ki niste bili
               zraven in ste bili takrat v zapečku, ko se je resno odločalo o slovenski usodi, bi
               rekel, so poceni demagogija in lepo prosim nikar to početi.</p>
               <p>Zakaj je današnja seja koristna? Tudi zato, da sem, vsaj jaz, in mislim, da
               slovenska javnost je prvič od gospoda predsednika vlade slišala njegove argumente, ki
               jih je strnil v sedmih točkah. Lahko jih sprejmemo ali ne, ampak strnil jih je v
               sedmih točkah in so jasno pomenili: ta vlada se je zavestno odločila, da je iz
               obrambnih in zunanjepolitičnih razlogov, iz razlogov verodostojnosti našega članstva
               v Natu napotitev štirih vojakov utemeljena. To smo prvič slišali in jaz ta dejstva
               sprejmem kot polno odgovornost za to odločitev. Začetek cele razprave pa je bil v
               tem, kako povedati, da je odločitev te vlade nadaljevanje nekih prejšnjih odločitev.
               Postavili ste obrambnega ministra kot edinega najpomembnejšega, ki naj to odločitev
               zagovarja. In če je meni dovoljena ocena, to nalogo je zelo nerodno opravljal in je
               zaradi tega tudi prišlo do nepotrebnih razprav in brez tega morda ta današnja seja
               sploh ne bi bila potrebna.</p>
               <p>Kaj je slovenska javnost, gospod minister in predstavnik vlade dr. Rupel, ker ste
               edini tu, želela izvedeti? Želela je izvedeti, ali je to res edina možna najboljša
               odločitev, ali ne, ker je bila v tem pogledu razdeljena. Razdeljena tudi zato, da je
               del slovenske javnosti bil prijaznejši do vseh potez, ki so jih ZDA vlekle v Irak,
               del je bil manj prijazen. Slovenska javnost je želela izvedeti, ali to pomeni, da
               bomo vedno odvisni od odločitev nekoga drugega, ki nas bodo pripeljale v položaj, da
               bomo samo pokimali. Zato ni bilo dobro, da je bilo rečeno, da smo dolžni to storiti.
               Nismo. To je naša zavestna odločitev. In danes je prvi minister, hvala bogu, to
               povedal. Zaradi tega, ker to ni niti obveznost po 5. členu Washingtonske pogodbe. V
               okviru Nata velja konsenz. Odločitev, da se namesto usposabljanja v Jordaniji, opravi
               v Iraku, je bila tudi ob našem soglasju sprejeta. Prav je povedati, mi smo mislili,
               da je to pametna odločitev, in smo jo sprejeli. Lahko bi pa temu tudi ugovarjali. In
               ob dejstvu, ko je bila tudi z našim soglasjem sprejeta, smo šteli za potrebno, da na
               tej podlagi tudi v Iraku s svojimi inštruktorji sodelujemo. To so te odločitve, za
               katere je prav, da jih vemo, vendar da se pri tem obrazloži, zakaj bi lahko imele
               korist za slovensko obrambno zunanjo politiko in podobno, ne pa da se ustvarja
               občutek, kot da smo bili to dolžni storiti, pa nam ni posebej ljubo, ker potem
               dobivajo ljudje občutek in se sprašujejo - saj tudi sami slišite -, ali bo enkrat
               Beograd, ali bo drugič Bruselj, ali bo tretjič Nato ali bo četrtič Amerika, mi bomo
               pa vedno tisti, ki bomo morali zaradi velikega brata take ali drugačne odločitve
               sprejemati. Tudi zato je današnja razprava koristna.</p>
               <p>In še zadnje vprašanje. Vsi, ki trdite, da je bila odločitev vlade legalna, imate
               prav. Ali je bila legitimna, ne vem - odvisno od tega, kaj bi večina ljudi o tej
               odločitvi mislila. Ampak ker formalna pristojnost obstoja, je vlada lahko o tem
               odločila. Je pa tvegala in slabo ocenila situacijo, ali bo to imelo v javnosti kakšen
               odmev ali ne. Imelo je odmev, zato je povsem normalno, da s tem pridemo pred razpravo
               v državnem zboru. In jaz bi vladi svetoval - in zato je to tudi eden naših sklepov -,
               da glede odločitev, takšnih, ki pomenijo za slovensko javnost nekaj novega, ker
               napotitev na krizno žarišče neposredno pomeni za slovensko javnost nekaj novega. Tudi
               profesionalna vojska pomeni nekaj novega, tudi pošiljanje profesionalnih vojakov
               prostovoljno in kasneje tudi neprostovoljno na krizna žarišča po svetu pomeni nekaj
               novega. In v takih primerih je najbrž prav, da opravimo potrebno razpravo tudi v
               državnem zboru in v javnosti, ne pa da mislimo, da se bo s sklepi vlade pa eventualno
               še umiritvijo stvari dale urejati. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milenko Ziherl. Replika? Gospod Černač, prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa, gospod predsedujoči. Ne vem, ali sem bil mogoče jaz nejasen ali pa je
               spoštovani kolega Potrč kakšno stvar narobe razumel v tistem, kar sem govoril. Kajti
               nisem govoril o nepotrebnosti kakršnihkoli razprav v državnem zboru, govoril pa sem o
               nepotrebnosti takega načina predstavljanja stvari, kot so si ga nekateri dovolili
               tako v predlogu za sklic te seje kot v današnji razpravi. Kajti če smo čisto pošteni
               in pogledamo predlog teh sedmih sklepov, bomo lahko ugotovili, da v prvih šestih
               govorite o tem, kako naj bi vlada zagotovila boljše obveščanje o tem, kar se bo
               dogajalo v Iraku, in zakaj je bilo treba to odločitev sprejeti in tako naprej, v
               sedmem pa naj se ta odločitev prekliče. Te stvari so med sabo skregane in so
               kontradiktorne. To je neresno. In kar se tiče racionalnosti oziroma koristnosti seje,
               jaz sem pač človek, ki racionalno stvari gledam skozi učinke. In če to stvar pogledam
               skozi učinek, kaj je na koncu, je praktično ničen oziroma je slab. Slab je ta učinek,
               glede na razprave, ki se odvijajo, ki so usmerjene v eno določeno smer, ki ni dobra.
               Nič nimam proti temu, da se stvari povedo in da se razjasnijo, imam pa proti temu, da
               se določeni podatki izkrivljajo, da se nekaj, kar je bilo narejeno v preteklosti,
               hoče zatajiti, da se hoče na ta način manipulirati in tako naprej. O tem sem jaz
               govoril. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milenko Ziherl. Prosim.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav gospodu ministru, predstavnikom
               vlade, kolegicam in kolegom!</p>
               <p>Nujnost napotitve inštruktorjev oziroma aktivno sodelovanje pri vzpostavitvi
               legitimno izvoljene vlade oblasti te vlade na celotnem ozemlju Iraka se je pokazala
               prav z zadnjimi posnetki, ki smo jih videli na televiziji, ko predstavniki
               okupacijskih sil nasilno izvlečejo nekaj demonstrantov, ki demonstrirajo,
               protestirajo in jih zvlečejo za en zid in jih tam brutalno pretepejo, da pride lahko
               celo do težjih telesnih poškodb. S tem, ko Slovenija pošilja inštruktorje in pomaga
               vzpostaviti civilno oblast iraški vladi, s tem mislim, da tudi utrjuje oziroma
               potrjuje dobre odnose, ki jih je imela še Slovenija v okviru Jugoslavije z državo
               Irak. Spomnimo se, nazaj kakšnih 25 let je bila to cvetoča država, center kulture,
               center znanosti in takrat v tistih časih so pričeli že z intenzivno militarizacijo
               države, s proizvodnjo orožja, saj je škofjeloška Jelovica delala naselje 500-ih
               montažnih hiš za potrebe vojaško industrijskega kompleks. Kasneje je Jugoslavija z
               orožjem podpirala Irak, ko je bil v sedemletni vojni z Iranom. Po zračnem mostu so
               prihajali ranjenci na zdravljenje v Klinični center, po hudem napadu z mehurjevci in
               napalmom. Govorilo se je, da so po svetu izdelovali, lepotni kirurgi so pripravljali
               Sadamove dvojnike, eden od njih je celo podal izpoved in govorice so govorile o tem,
               da je morda tudi kdo od teh bil operiran na ljubljanskem kliničnem centru. Kasneje,
               ko je prišlo do miru nad Iranom in Irakom, so jugoslovanske sile bile na mejni črti
               in skrbele za mir. Kasneje smo slišali o hudem nasilju nad Kurdi. 300 tisoč Kurdov
               ubitih z najsodobnejšo vojaško kemijo. Verjetno je ta kemija bila <q>"made in Irak"</q>,
               kajti ti vojaško-industrijski kompleksi so pač nekaj delali. In sedaj, ko smo iskali
               vzroke za intervencijo zavezniških sil, se jaz sam bolj sprašujem, ne da tega orožja
               ni bilo, v kar ne verjamem, ampak kje je. Ali je postal plen okupatorjev ali so ga
               Iračani še prej spravili na varno v kakšno prijateljsko državo? Ne gre toliko za
               nuklearno orožje kot za biološko-kemično, ki je še bolj nevarno. Indici oziroma razni
               pokazatelji govorijo, da so ravno nekatere zahodnoevropske države v Irak dobavljale
               tudi precej teh prepovedanih materialov, bodisi za daljnometne topove ali pa
               kemikalije, ki so prokurzorji oziroma izhodiščne kemikalije za nevarne bojne strupe
               oziroma ta huda kemična orožja.</p>
               <p>V taki luči, ko se v Iraku vzpostavlja nova oblast, kje vzeti ljudi. Diktatorski
               režim stranke Bass je pregnal ali nasilno pobil v koncentracijskih taboriščih po
               raznih hudih metodah mučenja večino takratne elite, večino ljudi, ki bi bili sposobni
               vzpostaviti oblast. Kljub naftnim dolarjem, kljub zelo dobrim izhodiščem, imamo v
               Iraku enega zdravnika na 2500 ljudi. Sosedje v Kuvajtu imajo veliko boljše razmerje,
               ker ne investirajo v vojsko, ampak v standard svojega prebivalstva.</p>
               <p>Zato tudi v tej pobudi oziroma v teh sedmih sklepih se zlasti ne morem strinjati s
               5. in 7. točko. 5. točka zahteva, da se objavijo taki podatki, ki imajo lahko tudi
               status vojne tajne in se ne sme o njih govoriti. 7. točka pa zahteva, da se prekliče
               napotitev teh štirih vojakov oziroma teh štirih inštruktorjev v Irak. S tem bi
               Slovenija izgubila verodostojnost, s tem bi pokazala Slovenija, da se ne želi
               angažirati pri vzpostavljanju miru v Iraku. Tamkajšnji prebivalci so z volitvami
               pokazali, da želijo mir, stabilnost, da želijo čim prej vzpostaviti stanje, ko
               okupacijskih sil ne bo več treba, ko se bodo lahko postopno pričeli umikati. Na
               nekaterih področjih je očitno tak red že vzpostavljen. Slišimo, da bodo 2 tisoč
               Italijanov umaknili, govori se o vrnitvi Poljakov. In to kaže, da se morda počasi,
               kajti naloga je težka, ta red v Iraku vzpostavlja. Predsednika Sadama Huseima sodijo.
               To je pač tudi eden od procesov ustvarjanja redu.</p>
               <p>Kolega, ki je iz Iraka zašel na področje zgodovine, bi mu povedal, da so
               Tenochtitlan, to je v Cindad de Mexsicu, da so vladali cesarji Montezuma ali besni
               gospodar, v času Špancev. Tega so kar svoji lastni prebivalci vrgli s prestola, ker
               je dovolil špansko ropanje in ga je nasledil cesar Nacahualpili. Ta je v bitki
               premagal Špance, nato še cesar Guatemock ali napadajoči orel, ki je do zadnjega
               branil Tenochtitlan. Tenochtitlan so v bistvu zasedli tako, da so ulico za ulico,
               laguno za laguno, kajti Tenochtitlan je bil nekakšne srednje ameriške Benetke in so
               ga rušili na genociden način. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Spoštovana ministra s sodelavci, kolegi in
               kolegice. Danes do vsega spoštovanja do predlagateljev te izredne seje, pravica je
               njihova, da so za to razpravo se odločili, nekateri menijo, da je primerna, nekateri
               menimo, da je manj primerna, pa vendarle gre za nek prispevek za mir. Tako je
               odločila slovenska vlada, ta pravica ji je dana z zakonom in v ustavi. Danes je
               predsednik vlade naštel sedem točk, iz katerih mislim, da se je dalo razbrati, zakaj
               je takšna odločitev bila dana. Jaz verjamem, da je bila dobro pretehtana tudi v
               vladi, preden so se v to podali in da vendarle potrjuje pravilnost tovrstne odločitve
               slovenske vlade, ko govorimo o štirih prostovoljcih. Ponavljam, prostovoljcih,
               inštruktorjih, ki bodo šli v to misijo. Toliko prahu, toliko povedanega, napisanega,
               slišanega na to temo zagotovo v preteklosti, ko so bile podobne zgodbe, nisem jaz
               nikoli zaznal in zaslišal kaj takega. Verjetno se s tega lahko dela neka politika,
               zagotovo javno mnenje tovrstnim stvarem verjetno res ni naklonjeno in tudi ni še
               marsikaterih drugim odločitvam. In mislim, da tudi današnja razprava mi ni povedala
               nič novega, kar ne bi že prebral in slišal. Razpravljamo tukaj, še ure bomo
               razpravljali. Jaz mislim, da sicer to je legitimno in normalno, ampak vendarle o
               stvareh, ko se ponavljamo bolj in manj vsi eden za drugim. Res je tudi to, da bi
               lahko vlada prišla ne nazadnje tudi v državni zbor po soglasje. Po mojem prepričanju
               bi ga tudi dobila, pa bi tam razpravljali o tej zadevi. Ampak mislim, da to ni bilo v
               tem primeru potrebno in tudi očitno doslej ta praksa slovenskih vlad ni bila. To je
               res.</p>
               <p>Drugo, kar se mi zdi, da z vstopom v Nato, ki je bil izglasovan na referendumu z
               visoko stopnjo odločitve za, in tudi stranke v tem parlamentu, razen nekaterih, so za
               Nato. Mislim, da je to pozitivna zgodba in je zgodba, ki ima tudi določene pravice in
               tudi določene obveznosti. Vsako članstvo je tako, tako si ga jaz predstavljam in jaz
               verjamem, da je veliko, veliko pozitivnega v tem članstvu v Nato za Slovenijo. In
               verjetno iz tega članstva tudi tečejo določene obveznosti, ki jih je verjetno vlada
               prediskutirala, preden se je odločila, da pošlje te štiri prostovoljce-inštruktorje v
               to zgodbo. Jaz mislim, da je to tudi soglasje, ki ga ima ta parlament in ta Slovenija
               za članstvo v Nato, je to nekaj povsem normalnega. Verjamem, da bo še veliko razprave
               danes na tej izredni seji na to temo. Verjetno oziroma zagotovo vlada svoje
               odločitve, ki jo je sprejela, ne bo spreminjala tudi po današnji izredni seji. To je
               bilo danes tudi jasno povedano s strani predsednika vlade in tudi obeh ministrov. Jaz
               jim moram preprosto verjeti, ker to je pač naša slovenska vlada in verjamem, da gleda
               tisto, kar je za Slovenijo in za to državo najboljše. Je pa res, da bodo čez leta
               prišle volitve in bodo takrat volivci odločili, ali delajo prav ali ne delajo prav.
               In na koncu, spoštovane kolegice in kolegi, jaz močno verjamem in upam, da bo tukaj
               ena od prihodnjih tem, ki bo kdaj prišla tudi na izredno sejo nekaj več o slovenskem
               gospodarstvu, brezposelnosti, zaposlovanju in tako naprej. Mislim, da so tiste bolj
               pomembne, zelo pomembne teme za prihodnost Slovenije, za prihodnost naših otrok in ne
               nazadnje za boljšo blaginjo vseh Slovenk in Slovencev. Jaz se teme zelo veselim in v
               tem bi rad sodeloval. V tem današnjem dnevu ne vidim nobene produktivnosti današnje
               razprave. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Matjaž Han.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo. Spoštovani predstavniki vlade, spoštovani kolegi! Tudi sam se
               bom pridružil kolegom, ki opozarjajo in nasprotujejo napotitvi slovenskih vojakov v
               Irak oziroma sodelovanju v Natovi misiji v Iraku. Tako v stranki Socialnih demokratov
               kot tudi sam sem z začudenjem sprejel informacijo z dne 12.1.2006, da je vlada
               sprejela sklep o sodelovanju vojakov v Natovi misiji v Iraku. Z začudenjem zato, ker
               je za vlado nenavadno obliko sprejemanja odločitve o napotitvi v Irak obšla državni
               zbor, čeprav je imela, vem, zakonsko podlago in je s tem posredno izrekla tudi
               nezaupnico državljankam in državljanom.</p>
               <p>Radi se primerjamo s tujino. Zato me zanima: Zakaj se vlada ni odločila za v tujini
               veljavno prakso, da se v podobnih primerih išče najširši politični konsenz? Strinjam
               pa se tudi z opozorili kolegov, da je vlada sprejela nepremišljeno in nedomišljeno
               odločitev za Slovenijo, odločitev, za katero niso upoštevane vse negativne posledice
               tega dejanja tako za sodelujoče vojake, njihove svojce kot, lahko rečem, slovenske
               podjetnike, za slovenske turiste in ne nazadnje za državljane in državljanke tukaj v
               Sloveniji. Vlada bi morala zaradi spoštovanja vseh državljanov in državljank ter nas
               poslancev, ki smo bili izvoljeni na volitvah, podati informacijo o nameri in na
               podlagi predstavljenih razlogov ter argumentov skušati najti najširši politični
               konsenz.</p>
               <p>Glede na ravnanje vlade sem prepričan, da vlada nekaj skriva in če lahko špekuliram,
               se hoče s tem dejanjem tudi odkupiti, ne vemo pa, kateremu. Glede na dosedanjo prakso
               delovanja te vlade me ravnanje vlade res ne bi smelo več presenečati in težko
               verjamem, da bo vlada v prihodnje ravnala drugače. Vendar pa vseeno pričakujem, da bo
               vlada na tej izredni seji, ki še traja, ki smo jo zahtevali poslanci Socialnih
               demokratov in Liberalne demokracije, podala tiste prave razloge za takšno odločitev
               in se ne bo skrivala za odločitvami in ravnanji prejšnje vlade, ki pa v Irak niso
               pošiljali slovenskih vojakov.</p>
               <p>Na koncu koncev smo danes slišali veliko več pomislekov in negativnih vplivov za
               Slovenijo za takšno odločitev vlade. In glede na dejstvo in splošno znano, kako
               vladajoča koalicija v parlamentu slepo izvršuje naloge vlade, tako da preglasuje
               opozicijo, mi je jasno, da so vsi naši pomisleki in argumenti zares žal neslišni
               tukaj v državnem zboru. In ker vem, da se za nazaj ne da veliko spreminjati, pa
               vseeno glejmo za naprej.</p>
               <p>Zato bi rad spoštovani minister za obrambo vas vprašal: Koliko vojakov še namerava
               vlada poslati v okviru misije Nata v Irak? Kako misli Slovenija v bodoče sodelovati v
               Iraku? Kaj to prinaša za Slovenijo? Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospodična Eva Irgl.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovana ministra, spoštovane poslanke in poslanci!
               Danes govorimo o napotitvi štirih inštruktorjev v Irak, kjer bodo pomagali pri
               vzpostavitvi miru v Iraku. Se pravi, ne gre za vojaške akcije, kar skuša spretno
               večkrat prikazati opozicija, ampak za pomoč pri zagotavljanju in vzpostavitvi miru
               ter stabilnosti v tej državi. Kot članica Nata se žal ne moremo sprenevedati, da je
               pristop v zvezo Nato samo enostranska pomoč, ker to namreč ni. Ko stopiš v
               kakršnokoli organizacijo ali pa zvezo, potem se moraš zavedati, da ta ne daje samo,
               ampak tudi kaj pričakuje. Odločitev vlade, da pošlje štiri inštruktorje v Irak, je
               vsekakor načelna drža, še posebej, če vemo, da so se dogajali predhodni pogovori, ki
               jih je opravil gospod Rop. Moram povedati, da kot ženska zagotovo ne razmišljam o
               vojaških zadevah tako kot razmišljajo moški kolegi, pa vendarle menim, da je bila
               odločitev vlade glede na dane okoliščine in na dejstvo, da smo članica Nata,
               pravilna. S tem smo namreč pokazali, da smo oziroma znamo biti verodostojen partner
               znotraj članic Nata, kar od nas seveda pričakuje tudi mednarodna skupnost in javnost.</p>
               <p>Danes govorimo tukaj o slovenskih vojakih, ki bodo sodelovali pri izobraževanju
               iraških oboroženih sil in ne pri bojnih akcijah. Ti slovenski vojaki so se sami
               odločili za svoj poklic. Še več, prav ti slovenski vojaki si takšnih akcij, misij
               želijo ne. Na zaradi tega, ker bi jim bila vojna tako pretirano blizu, ampak predvsem
               zato, ker tako kot mi, ki opravljamo svoj poklic in se v njem izpopolnjujemo, si tudi
               oni želijo svoje poti v profesionalni karieri. Ko pa poslušam to razpravo v državnem
               zboru, pravzaprav vidim, da ni problem o teh štirih vojakih, ki jih bomo napotili v
               Irak, temveč v strahu, ki naj bi grozil Sloveniji, če pošljemo vojake v Irak. V
               strahu, ki naj bi pravzaprav prežemal vse pore te naše male Slovenije, in to že od
               zamenjave oblasti na volitvah. Celo v besednjaku ene izmed poslank Liberalne
               demokracije Slovenije, verjetno se bo sama v njih prepoznala, se največkrat pojavlja
               prav beseda strah, ki se z vzpostavitvijo nove oblasti bojda samo še povečuje. Sama
               pa moram povedati, da sem sedaj pod to oblastjo bistveno manj preplašena, kot sem
               bila pod prejšnjo oblastjo, in to zato, ker se vlada Janeza Janša obnaša odgovorno,
               zrelo in verodostojno tudi v očeh mednarodne javnosti. Tudi zaradi napotitve teh
               štirih vojakov v Irak. Preko njih se bo Slovenija lahko pokazala kot država, ki želi
               pomagati in želi, da se v Iraku ustvarijo takšne razmere, kjer bodo lahko državljani,
               predvsem pa otroci, zaživeli normalnejše življenje, ki si ga vsekakor zaslužijo.</p>
               <p>Ko pa govorimo o grožnji Sloveniji, ki bi nam pretila, ko bomo poslali te vojake v
               Irak, se seveda strinjam, da smo zaradi te napotitve lahko bolj ogroženi, pa vendarle
               obenem menim, da glede na to, kar se zadnje dneve dogaja v Evropi zaradi objavljenih
               karikatur preroka Mohameda, sem prepričana, da je zaradi objavljenih karikatur v
               nekaterih slovenskih medijih, da ne izpostavim samo tednika Mladina, ki je tako ali
               tako znan po svojih provokacijah, lahko to bistveno večja grožnja Sloveniji kot pa
               napotitev štirih inštruktorjev v Irak. Zato se mi zdi tu predvsem nujno izpostaviti
               naslednje vprašanje: Kaj dejansko ogroža mir v Sloveniji in kdo je tisti, ki seje
               strah in se nestrpno vede v javnosti?</p>
               <p>Za konec bi še enkrat rada poudarila, da tu ne gre za sodelovanje v vojaških
               operacijah, ampak za misijo Nata v strogo varovanem vadbenem centru. Seveda pa tu ne
               gre zanemariti dejstva, da se je gospod Rop dogovarjal - no, najprej je bilo rečeno,
               da se ni pogovarjal, potem je bilo rečeno, da se je pogovarjal -, očitno se je
               dogovarjal z danskim premierjem o vojnih akcijah na jugu Iraka. Sama sem prepričana,
               da mednarodna skupnost, pa tudi druge članice Nata tehtajo in merijo našo, slovensko
               verodostojnost in politično odgovornost. Tehtajo, ali smo pripravljeni stati za svoj
               čas izrečeno voljo, ki jo je prejšnja vlada pod vodstvom gospoda Ropa izrazila
               oziroma začela. Zato lahko rečem, da gre tu za vrhunsko sprenevedanje tistih, ki jim
               je očitno ljubša krvava diktatura Sadama Huseina kot pa stabilizacija in
               demokratizacija razmer v Iraku. Najlepša hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubo Germič. Prosim.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo. Gospod minister, predstavniki vlade, kolegice in kolegi! Danes
               je možno slišati marsikaj, še najmanj pa to, kar bi govorilo o argumentih vlade za
               njeno odločitev.</p>
               <p>Poskušal bi citirati izjavo nekdanjega ameriškega državnega sekretarja Colina
               Powella, ki je v pogovoru za ameriško televizijo ABC izjavil, da je svoj ugled
               zapravil s sedaj že slavnim govorom iz leta 2003, v katerem je zagovarjal napad na
               Irak, ki pa je vodil v pravo zmešnjavo. <q>"To je madež,"</q> je dejal Powell in dodal,
               <q>"bilo je boleče in še vedno boli."</q> Mislim, da je treba prisluhniti izjavi človeka, ki
               je imel zelo pomembno vlogo v dogodkih, preden se je ta odločitev sprejela. Tu bi
               želel opozoriti tudi na dejstvo, da je razlog za to, da se je šlo v Irak, bil - kot
               je bilo danes tudi že rečeno - v tem, da Irak poseduje orožje za masovno uničenje,
               kar je bilo velikokrat rečeno, kar pa se je v toku dogodkov kasneje izkazalo za laž.
               In če povežemo, kako in na kakšen način so bili predstavljeni razlogi za napad na
               Irak, je potrebno tudi povezati Nato in koalicijo voljnih, kajti tukaj ni enostavnega
               enačaja, kajti tega enačaja ni bilo možno doseči, kajti nekatere članice Nata so
               jasno povedala drugačno svoje mnenje. In seveda o tem, kar govori bivši državni
               sekretar Colin Powell, govori o tem, da gre za zmešnjavo. In o Iraku, kot danes
               ocenjujemo te razmere, prav gotovo lahko rečemo, da gre za zmešnjavo. V nadaljevanju
               pri urejanju razmer v Iraku se je zapisalo tudi več resolucij varnostnega sveta, ki
               govorijo o tem in pozivajo za pomoč in soudeležbo tistih, ki niso bili vključeni, da
               pomagajo pri ustvarjanju in zagotavljanju miru v Iraku. Slovenija je tukaj imela
               jasno stališče in je razumela ta poziv. Seveda pa je pri tem opredelila svojo vlogo v
               tem. V času nove vlade je prišlo tukaj do zasuka. Ker pa danes nimamo razlogov s
               strani vlade oziroma stališč s strani vlade, ki bi pojasnili razloge za to dejanje,
               jaz razumem gospoda ministra, da razprava poslancev ni vredna njihovega posluha,
               kajti tukaj govorimo seveda tistim, ki nas ne želijo slišati. Enega ministra ni,
               drugi, ko govorimo, se prijetno pogovarja z drugimi. In seveda kako je potem možno
               pričakovati odgovore na to, kar razpravljamo tukaj v parlamentu, v pojasnilih, ker so
               bila postavljena vprašanja, ki bi odgovorila na to, da bi bilo možno pri odločitvi
               vlade doseči čim širši družbeni konsenz. Jaz mislim, da je vlada tukaj zamudila
               priložnost, da bi do tega konsenza prišlo, da seveda ne bi bilo možno čez čas
               ocenjevati, da smo se odločili na podlagi podatkov, ki niso bili verodostojni in da
               so pripomogli k zmedi, ne k urejanju razmer. Jaz sem bil razočaran ob tem, da so bili
               zavrnjeni pravzaprav popolnoma vsi sklepi, ki smo jih predlagatelji za sklic te seje
               predlagali. Seveda sem danes še bolj zaskrbljen o tem, ko tukaj poslušam takole zelo
               hitre ocene, nič se o varnosti ne spreminja. Jaz bi potem vprašal vse tiste poslance,
               na osnovi katerih verodostojnih ocen ste prišli do takšnih zaključkov. Jaz si jih ne
               upam na takšen način podajati. Seveda imam vprašanje za tiste, ki so se odločili za
               ta ukrep, da nam bodo jasno odgovorili ne samo, kakšna bo varnost teh štirih
               posameznikov, s katerimi s tem, da zagotavljamo pravzaprav nepoznavanje imen, že
               govorimo o tem, da določena stopnja ogroženosti obstaja. In jaz bi tukaj citiral tudi
               izjavo slovenskega državljana, ki dela v Iraku, ki pravi, doslej se je meni in mojim
               zaposlenim relativno varno zdelo dejstvo, da se Slovenija ni vpletala v iraški
               konflikt. Tega je sedaj z vašo odredbo o napotitvi slovenskih vojakov v Irak
               definitivno konec. Le vprašanje časa je, da bo kakšna ekstremistična skupina
               ugotovila to dejstvo in nato bomo tako jaz kot Iračani v našem podjetju postali tarča
               terorizma. Kdo bo skrbel za našo varnost po prispetju slovenskih vojakov v Bagdad?</p>
               <p>Ali imamo odgovore na eno jasno vprašanje? Mislim, da danes tega odgovora na to
               vprašanje nismo slišali.</p>
               <p>Dobili smo pa veliko ocen, kako se na področju varnosti nič ne spreminja. Jaz upam,
               da nam bo vlada vsaj na to vprašanje do konca te razprave lahko odgovorila. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospa Majda Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. Gospoda Jelinčiča, ki bi moral pred mano govoriti, ni, kajti njegova
               prisotnost bi seveda pomenila, da bi moral popraviti poročilo svojega strankarskega
               kolega, ki je dejal, da se SNS ne strinja z odhodom v Irak. Namreč, Jelinčičeve
               izjave so bile ravno obratne in prisotnost naših vojakov v Iraku ni sporna, je dejal
               pred kratkim.</p>
               <p>Strah, govora je bilo o strahu, češ, da je naš strah pri odhodu slovenskih vojakov v
               Irak votel. Če je v Iraku tako varno, kako neki je potem umrlo več kot 35.000 ljudi?
               Zakaj britanske sile sedaj umikajo svoje vojake iz Iraka? Zakaj trenutno umika
               Italija 300 svojih vojakov in še več? Ali zaradi tega, ker je pred volitvami? Ja,
               legitimna in legalna naj bi bila odločitev, smo danes slišali, a je v konfliktu z
               voljo ljudi. Več kot 60, 70% ljudi ni zadovoljnih s tako odločitvijo vlade. In
               dovolite mi, da danes govorim v imenu teh ljudi, ker se name obračajo, ker mi pišejo,
               ker mi telefonirajo in ker pravijo, da naj povem, da to, kar je gospod Janez Janša
               trdil sredi 90. oziroma v 90. letih, je nekaj povsem drugega, kar odloča in sprejema
               danes. In kaj pravijo ljudje? Pravijo, da danes govorimo o prvi slovenski okupacijski
               misiji. Da govorimo in se soočamo z amerikanizacijo slovenske družbe, s katero so
               Slovenke in Slovenci nezadovoljni in se ne strinjajo. Sedaj pošiljamo štiri vojake.
               Koliko jih bomo naslednjič? Lahko 250? Lahko več? Kaj se je torej zgodilo? In to je
               temeljni problem, zaradi katerega danes diskutiramo in znotraj te diskusije tudi
               želimo dobiti odgovore, seveda ne v prisotnosti javnosti, ker danes, pomenljivo,
               nimamo televizijskega prenosa; mislim, da se je to drugič zgodilo v zadnjih letih, ko
               izredna seja nima neposrednega prenosa, čeprav prvič tudi s tem, da se dvojno krši
               zakon.</p>
               <p>Skratka, kaj se je zgodilo, da je vlada pokleknila pred Američani? Zakaj se
               pridružujemo koaliciji voljnih? Zato, da bi dokazali, da smo resna država - tako ste
               dejali, obrambni minister, spoštovani gospod Erjavec -, ki želi resno prispevati k
               stabilizaciji sveta, ali zato, ker morate morebiti vi poravnati kakšen račun, ki so
               ga Slovenski demokratski stranki izdali Američani? Ali je to? Brali smo - ta račun,
               ki je mogoče nastal tudi v času pred volitvami v volilni kampanji, mogoče tudi kje
               drugje, toda vlada ga prenaša na sinove nič dolžnih Slovenk in Slovencev. Vlada
               pravi: <q>"Nihče nas nikamor ne sili."</q> Samo citiram. Obstajala je možnost, da v Irak ne
               bi šel nihče. Če nas nihče nikamor ne sili in ker ne gre za nobeno obveznost, zakaj
               torej potem pošiljamo vojake v Irak? Zakaj? Minister za obrambo ima en odgovor na ta
               zakaj. Pravi: <q>"Vlada je presodila, da je odhod vojakov v Irak v našem nacionalnem
               interesu. Za nacionalne interese je kdaj treba plačati tudi s krvjo ali z
               življenjem."</q> Samo citiram, kar ste dejali. Nacionalni interes torej. In vprašajmo
               ljudi, ali je smrt v nacionalnem interesu. Gospod Janša, gospod Rupel, kje ste,
               gospod Erjavec in še vsi, gospodje in gospa v vladi, povejte, ali je ena sama žrtev v
               nacionalnem interesu Slovenije? Je sodelovanje Slovenije v okupacijski misiji
               nacionalni interes? Se bo zaradi tega povečala prepoznavnost Slovenije v mednarodni
               skupnosti? Povejte, prosim. Ali gre to za turistično promocijo, za gospodarsko, za
               kulturno? Bo kakšna krsta, pa bog ne daj, promocijsko gradivo za Slovenijo? Se bomo
               potem hvalili, da je Slovenija sposobna in voljna žrtvovati na oltar svojo kri pod
               pretvezo, da to počne v imenu miru? Tudi Američani so najprej pošiljali v Vietnam
               svoje inštruktorje kot mirovne posrednike. Kasneje je šlo tja pol milijona vojakov
               pod pretvezo, da prihajajo v imenu miru. Kakšnega miru nekaj? Zagotovo v imenu
               pritrjevanja viziji urejanja sveta, kakšno demonstrira vojaška okupacija v Iraku.
               Slovenija v tej vojni nima kaj iskati. Tako je in sprejeti bi morali sklep, da se ta
               potuhnjeni na hitro sprejeti in z ljudmi neprediskutirani sklep vašo odločitev
               prekliče in zagotovi možnost, da Slovenija ne bo kimala globalnim kapitalskim
               interesom sveta in ne bo ravnala neetično, ampak etično pokončno in humano. Raje
               vlagajte denar v humanitarne ustanove, ki že danes to počnejo z minimalnimi sredstvi,
               pa prosijo za njih, pa so zelo majhna, zato da lahko posredujejo svoje znanje na
               področju humanitarnih akcij, šolanja otrok in drugih in še na druge načine, ne pa na
               način, da gremo in se pridružimo okupatorjem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Pozdrav tudi ministru in predstavnikom vlade.
               Seveda danes komentiramo neko odločitev vlade, ki je bila sprejeta hitro, pogumno,
               vendar bo očitno čas pokazal, da Slovenci nanjo ne gledamo preveč naklonjeno oziroma
               na dolgi rok nam bo prav gotovo v škodo. Danes se v tej sobi seveda pojavljajo
               razprave z obeh strani, v zraku je obilica peska, da bi ljudje videli slabše. Tudi v
               Iraku, kjer poteka večina teh vojaških dogodkov v puščavi in pa v pesku, vendar je pa
               treba vedeti, da ta pesek ni otroški peskovnik in pa želim si, da naši fantje, ki
               gredo tja in da se bodo potem vračali, ne bi želel, da bi enkrat videl nagrobnik z
               znamenitim napisom v stilu tistega <q>"umrl je Peter kolesar, imel je prednost"</q>, tukaj
               bi lahko rekli, <q>"umrl je vojak Janez, bil je predvsem mirovnik in pa nedolžen"</q>.
               Veste, v vojni in pa v življenju je tako, da krogla in pa medalja redko zadeneta
               pravega. In takih, ki jih ni zadela prava krogla, je med temi 35-imi tisočimi, ki so
               že umrli v Iraku, velika večina. Manj kot vojakov je bilo seveda tudi nedolžnih in pa
               tistih, ki s to vojno niso imeli nič opraviti, zato taka razlaga, češ, da gremo mi v
               neko inštruktažo ali pa nekaj takega, enostavno ne zdrži. Mi gremo tja v vojno.
               Poglejte, recimo, samo dogodke zadnjih dni. Priča ste, kaj se danes v svetu dogaja
               zaradi neokusnih karikatur, za katere je bil potreben izključno svinčnik in pa papir.
               Naši fantje pa gredo v Irak drago in pa dobro oboroženi, in pa to pod krinko. S seboj
               seveda ne nosijo motik za sajenje rožič, pač pa nosijo orožje. Ve se, vsakdo ve, ki
               je to stvar že kdaj imel v rokah, za kaj se to uporablja - uporablja se za to, da z
               njim ubiješ ali pa da se braniš, da ne boš ubit. Oboje pa je slabo in pa predvsem za
               slovenske davkoplačevalce nepotrebno in pa izredno drago. Zaradi danskega
               karikaturista se tresejo Evropejci in pa Danci, zaradi naših štirih prostovoljcev se
               bodo tresli slovenski poslovneži, novinarji, turisti, pogodbeni, humanitarni delavci
               in pa še kdo.</p>
               <p>Od sedaj naprej smo vsi izpostavljeni kot morebitne žrtve ugrabitev, umorov in pa
               izsiljevanj. Podobno kot jaz misli tudi 65% Slovencev. In prav je, da o tej
               demokratični in pa večinski volji naših državljank in državljanov razmislite tudi
               ostali. Je pa, ne glede na slabo odločitev, ki bo glede na koalicijsko večino
               obveljala, je pa napredek in pa pomembna zgodba to, da o tej zadevi danes odločamo in
               pa razpravljamo v parlamentu, kjer je tudi mesto takšnih pomembnih odločitev. Ta bi
               bila lahko drugačna, če bi se vlada seveda neprenaglila s to svojo odločitvijo, ki za
               Slovenke in pa Slovence ni dobra. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod minister Erjavec. Prosim.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Hvala za besedo, predsednik. Najprej bi nekaj povedal v zvezi s tem, kar mi očita
               gospa Majda Širca. Očitno gre zopet za pojav, ko ni argumentov, se mi želijo naprtiti
               neke izjave. In kot vidim, ste se odločili, da preberete iz časopisa Delo 11.2. na 8.
               strani <stage>(ali imam prav?)</stage>, kjer je dana ta izjava. In sicer vlada je presodila, da je
               odhod vojakov v Irak v našem nacionalnem interesu, za nacionalne interese je kdaj
               treba plačati tudi s krvjo ali življenjem. V tem trenutku ne moremo reči, da se je
               odločila narobe. To izjavo, vam moram povedati, nisem jaz izrekel, ampak jo je
               povedal dr. Igor Kotnik, nekdanji visoki uslužbenec ministrstva za obrambo Republike
               Slovenije in pa dr. obramboslovja. In hkrati tudi tukaj pove, operacije, kot je
               iraška, so realnost sodobnega sveta. Naša javnost bi se nanje pač morala navaditi.
               Vojska je orodje za obrambno nacionalnih interesov. Predrago, da ga zunanja politika
               ne bi uporabljala. Dražje je samo, če ga uporablja nepravilno. Zato moramo vojski
               dati priložnost, da se izkaže, zatrjuje dr. Igor Kotnik. V nadaljevanju je tudi tista
               njegova izjava, da vlada je presodila, da je odhod vojakov v Irak v našem nacionalnem
               interesu.</p>
               <p>Ampak nič ne de, tega sem navajen, ker sem stalno neka tarča, da se mi nekaj
               pripisuje. Bi pa želel še enkrat odločno zanikati, da gre za okupacijsko misijo. To
               so težke besede. Mislim, da gre za to, da ne razumete vseh zadev. Res bi bila
               okupacijska misija, če bi se realiziralo tisto, kar se je prejšnja vlada pogovarjala.
               Glede na to, da je Nato tam. Jasno je, Nato je na kriznih območjih. Jaz si ne
               predstavljam, da bi bil Nato na Tenerifih. Tam nima kaj početi, razen če bi se šel
               turizem.</p>
               <p>Glede žensk. To je spraševala gospa Majda Potrata, ko sem bil odsoten. Naj povem, da
               je odstotek žensk v Slovenski vojski 15,3%, to je 1108 pripadnic, in da ženske
               sodelujejo tudi v mednarodnih operacijah, in sicer v Alteji, to je operacija Evropske
               unije v Bosni in Hercegovini. Glede na to, število je pa 18 žensk.</p>
               <p>Glede na tisto vprašanje, ki ga je dal gospod Matjaž Han, naj povem, da je vlada
               sprejela sklep o napotitvi štirih inštruktorjev z rotacijo po 2-krat za obdobje šest
               mesecev. Kako bo v prihodnje, kako bo čez eno leto, težko govorim. Odvisno je od
               tega, kakšna bodo priporočila Nata, kako se bo razvijala situacija v Iraku. In na
               koncu bo morala vlada sprejeti neko politično odločitev. Lahko je tudi, da bo rekla,
               da ni več nobene potrebe, da slovenski pripadniki usposabljajo Iračane oziroma iraške
               varnostne sile.</p>
               <p>Mag. Borutu Sajovicu - ne vem, zakaj stalno govorite o vojaški operaciji, ko gre za
               Nato-misijo, za usposabljanje iraških varnostnih sil, katere naloga bi bila, da si
               sami vzpostavljajo red in mir. Ne vem, kdo bo vzpostavljal red in mir. Za mednarodne
               sile se ne strinjate. Američani tudi naj bi ne, Nato tudi ne. Kdo naj potem tam
               vzpostavlja mir, če ne Iračani sami. Za to gre, da jih usposobimo, da bodo zmogli to
               sami. Očitno ne poslušate ali pa se sprenevedate. Ne vem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Majda Širca, izvolite. Replika.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod Erjavec, jaz sem prizanesljiva, ker nočem trošiti časa z vsemi vašimi
               izjavami, jih imam pa kar nekaj, ki govorijo o vseh drugih vaših stališčih, še
               posebej za tisto izvirno, zaradi katere ste sploh postali minister, ko ste naredili
               izpit v državnem zboru 30.11.2004 in ste na hearingu gospodu Aureliu Juriju in
               gospodu Anderliču na vprašanje, kaj menite o agresiji Združenih držav oziroma
               okupacije Iraka in kako bo Slovenija sodelovala v Iraku, dejali: <q>"Jaz ne vidim"</q> -
               citiram - <q>"nobenega razloga, zakaj bi bila naša vojska tam prisotna itn."</q>. Gospod
               Rupel je podobna stališča na hearingu izrekal, ampak tudi, kot pravim, nimam toliko
               časa, da bi jih lahko vse citirala. Je pa nekaj res, stalni argumenti, kdo je avtor
               izvirnega greha, torej odločitve, ali pošljemo našo vojsko na najbolj nevaren konec
               sveta, so prazni. Jaz mislim, da so demagoški <q>"larifari"</q>. Obračanje in kazanje prsta
               na prejšnjo vlado je samo odgovarjanje, da vaša vlada ni nič boljša, če uporabljate
               pač take argumente. Kako ni boljša, če pa jo je ljudstvo izvolilo zato, da bo boljša
               in da bo imela boljše odločitve od prejšnje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa magistra Potrata imate repliko?</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod minister, hvala, ker so vas opozorili na
               vprašanje, ki sem ga zastavila. Ampak jaz se zavedam, da so vojakinje v slovenski
               vojski.</p>
               <p>Tisto, po čemer sem spraševala, pa je, ali je za vojakinje v teh specifičnih
               okoliščinah dovolj dobro poskrbljeno, tako kot smo spraševali v mnenju poslanske
               skupine, ali je dovolj dobro poskrbljeno tudi za vse vojake, če se jim v misiji kaj
               zgodi in potem morajo sami nositi vso odgovornost in skrb, kako najdejo oskrbo in
               zdravje. Za to je šlo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mitja Ljubeljšek. Prosim.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala za besedo. Spoštovani zbor, spoštovani ministri, spoštovani ostali predstavniki
               vlade.</p>
               <p>Ne čudi me vaša današnja razprava, spoštovani podpisniki iz LDS in SD. Predvsem pa
               vaša zahteva za sklic današnje izredne seje. Prav na koncu vaše zahteve za sklic
               izredne seje državnega zbora trdite, da Republika Slovenija s takšno odločitvijo daje
               povsem nov signal o svoji mednarodni vlogi. Prepričan sem, da ta vaša trditev povsem
               drži. Sedanje odločitve kažejo na to, da bo odslej Slovenija kredibilen in
               verodostojen partner v mednarodnih odnosih za stabilizacijo razmer v svetu. Vendar pa
               se, spoštovani kolegi in kolegice, sodelovanje slovenskih vojakov v mirovnih in
               drugih vojaških aktivnostih pod okriljem Nata in Združenih narodov ni začela z
               decembrom 2004, ampak že prej. Napotitev štirih vojakov, prostovoljcev, v Irak je
               posledica tudi aktivnosti in sklepov prejšnje vlade. Nekateri ministri, ki so sedaj
               zagrizeni opozicijski poslanci, kar šest jih je bivših ministrov, in delujejo, kot da
               so se čez noč prebudili v popolnoma drugem svetu, kar me tudi ne moti. Današnje
               dogajanje me še kako spominja na dogajanje iz leta 1991. Zgodba se ponavlja in
               nekateri so isti. Tudi takrat sta LDS in predhodnica sedanje SD predstavila javnosti
               deklaracijo za mir. V objavi je bilo jasno nasprotovanje oblikovanju slovenske
               vojske. Tudi takrat tako kot danes so bili nekateri isti posamezniki najbolj glasni,
               češ, da Slovenija ne potrebuje obrambe, ne potrebuje vojske, da se je treba v glavnem
               pogovarjati, itd. Zanimivo je, da zahtevate pojasnilo vlade le o zadnjih dogodkih,
               odločitvah in sklepih v zvezi z napotitvijo štirih inštruktorjev v misijo
               usposabljanja varnostnih sil v Iraku. Niti slučajno pa vas ne zanimamo predhodni
               dogodki in odločitve prejšnje vlade, ki so bile v tej smeri sprejete že v
               preteklosti. Žal v razpravah mimo tega ne moremo, pa če vam je to všeč ali ne.
               Slovenija je obljubila že julija 2003, o čemer obstajajo dokumenti, da bo sodelovala
               pri usposabljanju iraških varnostnih sil. Celo več, da bo pri izvajanju resolucije
               varnostnega sveta Združenih narodov v Iraku imela tako kot danske vojaške sile status
               okupacijske sile. Za odločitve v preteklosti se del bivše slovenske politike
               spreneveda, celo zanika svoje podpise. Vse to kaže le na to, da prejšnja vlada zanika
               celo tisto, kar nam dokumenti dokazujejo. Ti dokumenti so pred nami in jih ni moč
               zanikati. Prejšnja vlada je sprejela osnovni sklep v zvezi s sodelovanjem Slovenije
               pri usposabljanju iraških varnostnih sil novembra 2004. To je, kar je še posebno
               zanimivo in je treba tudi poudarjati, po volitvah, ki so bile v oktobru 2004 in nova
               vlada še ni bila imenovana, stara vlada bi morala opravljati samo najnujnejša tekoča
               opravila. Tako gre tu za veliko sprenevedanje, ker je sedanja vlada z vso svojo
               odgovornostjo le dokončala postopek, ki je bil začet že v prejšnjem mandatu. Tu se
               kaže, da je sedanja opozicija, LDS in SD, zelo nedržavotvorna in izjemno
               neverodostojna. Ta vlada je pač dokončala postopke, ki so bili začeti že v prejšnjem
               mandatu. Ta vlada je torej v imenu verodostojnosti do mednarodne skupnosti sprejela
               odločitev, za katero ima podlago v ustavi, zakonih in v mednarodnih pogodbah. Če tega
               letos ne bi storila, glede na obljube, ki so bile dane in glede na sklep, ki je bil
               sprejet že novembra 2004, torej v mandatu prejšnje vlade, da bo tudi Slovenija
               sodelovala pri tem projektu, bi bila nedržavotvorna partnerica pri sodelovanju v
               mednarodnih organizacijah. V prejšnjih letih so bile dane obljube, bile so izrečene,
               napisane in podpisane, da če prejšnja vlada teh podpisanih dokumentov ni mislila
               izvajati in z njimi ni mislila resno, potem se kaže to v zelo čudni luči, kot da so
               hoteli zavajati naše partnerje v tujini in zavezništvu. Če je šlo, kot pravijo naši
               južni sosednje, za <q>"nadmudrivanje"</q>, je to zelo nečastno in s takim <q>"nadmudrivanjem"</q>
               se Slovenci nikoli v zgodovini nismo hvalili. Z napotitvijo štirih inštruktorjev se
               ne dviguje nivo ogroženosti, saj smo že v preteklosti pošiljali v tujino slovenske
               vojake. Zavedamo, da se glede na število vojakov, ki jih ima Slovenija v mirovnih in
               drugih vojaških aktivnostih Nata in Združenih narodov, lahko zgodi marsikaj, saj je
               teh vojakov že preko 250. V primeru Iraka gre za minimalno angažiranje, ki je sicer
               tvegano, kot so tvegane vse vojaške dejavnosti na kriznih območjih.</p>
               <p>Spoštovani kolegi in kolegice iz LDS in SD, sprašujem vas, kdo je torej poslal
               vojake v Afganistan. Ali je o tem razpravljal državni zbor na izredni seji, glede na
               to, da je, po moji oceni, misija v Afganistanu veliko bolj nevarna kot v Iraku? Vstop
               v zvezo Nato je podprlo dve tretjini Slovencev, ker smo v tem videli zagotavljanje
               svoje varnosti. Istočasno pa smo s tem sprejeli tudi naše mednarodne obveznosti pri
               naporih mednarodne skupnosti za stabilizacijo razmer v svetu. Ta zahteva podpisnikov
               LDS in SD za sklic današnje izredne seje državnega zbora me ni presenetila. Preseneča
               pa me sprenevedanje o prejšnjih odločitvah, sprenevedanje o danih obljubah, sprejetih
               dokumentih, napisanih in podpisanih. Človek se sprašuje, kako je mogoče zavajati
               samega sebe in javnost, in ali je to tisto stanje, ko vidiš, da ne moreš več ne
               naprej in ne nazaj.</p>
               <p>Ob splošnem kritizerstvu vsega, vsakogar in vse vprek pa samo nekaj. Kar človek
               drugemu vrže v obraz z jezo, ni nikoli čista resnica.</p>
               <p>Predlaganih sklepov podpisnikov sklica izredne seje državnega zbora vsekakor ne bom
               podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Pavel Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsedujoči. Vsi smo istega mnenja, da nobena vojna ni civilizirano
               dejanje, da noben metek iz katerekoli cevi, izstreljen kamorkoli, ni kulturno, ni
               civilizirano, je lahko tudi zločinsko dejanje. Vsi se lahko strinjamo, da nobena
               vojna v zgodovini človeštva ni prinesla blagostanja in ni prinesla napredka, kvečjemu
               zaostanek v družbi. In vsi se lahko strinjamo, da vojna v Iraku pomeni lahko
               popolnoma isto. Po moji oceni vojne v Iraku ni več. To je tudi eden od razlogov,
               zakaj se vojske s tega področja umikajo. Zato, ker je napočil čas, da ljudi na tem
               območju naučimo, da se v prihodnosti terorizma tipa Husein branijo sami. In prav s
               tem namenom naša vlada pošilja štiri pogumne slovenske vojake, ki so se za to
               odločili na prostovoljni bazi, da s svojimi dejanji, s svojim znanjem pokažejo, kako
               se nasilju ubraniti.</p>
               <p>Ampak danes, ko poslušam te bedne razprave, v dobesednem smislu, kolegov iz
               Liberalne demokracije in SD-ja, nehote misli uidejo na osamosvojitev Slovenije, v
               čas, ko so opozarjali veljaki teh dveh strank, kako hudo Slovenija tvega, če se bo
               uprla silam Jugoslovanske narodne armije, kako bo slovenskemu narodu v letih, ki so
               mu sledila, grozno in pošastno, če se ne bodo uklonili barabam, ki so potem bile,
               hvala bogu, premagane. In če bi takrat sledili tistim skromnim in bednim navodilom
               teh strank, bi danes Slovenci morda sploh ne bili več Slovenci <q>"nego Slôvenci"</q>.</p>
               <p>Spoštovane gospe in gospodje! To, kar poslušam, jaz vam odkrito povem, da me je
               sram. Sram me je, ker poslušam iz ust ljudi, ki so, tako ste se opredelili, potomci
               partizanov, narodnih herojev, borcev, ki so nagnali s teh območij nemško vojsko med
               drugo svetovno vojno. Tisti, ki se tako hudo hudičevo pogumno slikate v Dražgošah v
               uniformah borcev z mitraljezi na ramah! In ki danes opozarjate in se bojite, kaj pa
               bo zdaj s Slovenijo zaradi štirih vojakov, ki gredo tja učit miru. In kje so tisti
               heroji, ki se tako veselo in tako pogumno slikajo v tem državnem zboru s pištolicami
               za pasom, pa ne upajo reči, fantje, pojdite, slovenski narod je narod pogumnih mož!
               Je narod tistih, ki so se že uprli, ne samo nemški vojski, tudi jugoslovanski. Kje je
               zdaj tisti pogum, spoštovane gospe in gospodje ali pa tovariši, če želite, ki ste ga
               podedovali od borcev? Kaj se je zgodilo z vašimi geni, ki so nosili to hrabrost? Kje
               so? Zakaj danes strašite slovenski narod s terorizmom nekega - ne vem česa, smrti ne
               vem koga -, ko pa dobro veste, da tega ne bo. Zakaj niste to opozarjali takrat, ko je
               Ropova vlada poslala ljudi na Kosovo in v Bosno? Zato, ker ste rekli, saj tam smo
               skoraj doma. Kaj pa Afganistan? Takrat so šli naši vojaki dol, ko je bil Bin Laden
               tam doma. Od tam je vodil vse svinjarije tega sveta, ki jih je v zadnjem obdobju
               počel, pa nihče od vas ni opozoril slovenske javnosti, da se nam pravzaprav še huje
               lahko godi takrat kot pa zdaj. In nihče od vas, spoštovani, ni nikdar omenil, da je
               pravzaprav to, kar je Rop storil, ko se je pogajal z Dansko, naredil pravilno - saj
               je vendar samo upravičil tisto, kar so Slovenci na referendumu o odločitvi za Nato
               povedali sami. Ja, Slovenci smo toliko pogumni, da nismo zapečkarji, da ne gledamo
               vojne zgolj na televiziji, da se ne znamo braniti zgolj samo z besedami in se ne
               gremo ringaraja, tako kot otroci. Rop je začel to. In jaz sem bil takrat ponosen, ko
               je prvič spoštovani bivši premier Slovencem povedal in tudi svetu, smo toliko
               pogumni, da smo se odločili za Nato, da smo se odločili za odgovornosti in tudi
               obveznosti. Zakaj sedaj ta premik? Zato, ker ga ni izpeljala Ropova vlada, čeprav ga
               je začela. In če bi ga, bi danes govorili o štirih pogumnih vojakih, Ropovih
               <q>"soldatih"</q>, ki gredo tja učit <q>"soldate"</q> druge države, za to bi bili pogumni in
               ponosni. Ker pa to ni vlada Antona Ropa, je treba zganjati ta cirkus. Mene osebno je
               sram. Sram, ker sem vendarle verjel, da ste potomci slavnih herojev NOB. Jaz sem
               ponosen tudi na partizane, vi, gospodje, ste pa te gene izgubili v razvoju človeštva.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rop, imate repliko.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala gospod podpredsednik. Dolite vendarle, da dam krajšo repliko. Ne samo
               zaradi tega, ker je gospod Pavel Rupar tukaj govoril, ampak tudi zaradi tistega, kar
               je bilo prej povedanega, pa je morda dobro o tem kaj tudi v okviru te diskusije
               razpravljati. Ne nazadnje je o tem govoril tudi predsednik vlade. Govoriti o tem, da
               ni nobene razlike med pošiljam vojske v Bosno in Hercegovino, v Makedonijo, na
               Kosovo, v Afganistan, nobene razlike med temi, če hočete, lokacijami, med temi
               področji in pošiljanje vojske v Irak, pomeni, da zgrešimo razloge, zakaj smo se
               odločili v ostalih primerih, da v okviru zveze Nato ali v okviru sil Evropske unije
               pošljemo svojo vojsko na ta področja in prispevamo tudi mi, tudi Slovenija, k nivoju
               in zagotavljanju varnosti v Evropi in v svetu. Bistvena razlika je. V Bosni in
               Hercegovini, na Kosovu je Slovenska vojska in tudi slovenska policija delovala tako
               in na ta način, da je zagotavljala mir in stabilnost pri projektih, za katere smo
               verjeli, da so dobri, da so primerni in smo jih podprli. Ko smo se odločali za
               Afganistan, se je Slovenija odločila, da pristopi v protiteroristično koalicijo. Mi
               smo bili prepričani, in jaz sam sem še danes prepričan, da je bila intervencija zveze
               Nato v primeru Afganistana upravičena, da je bila smiselna, da je v tistem primeru
               šlo za boj proti terorizmu. To je bilo smiselno in mi smo stali za to odločitev. Naša
               vlada, pa tudi vlade prej, ki so se zato odločile, so menile, da je pošiljanje
               slovenske vojske na ta področja smiselno, ker gre za zagotavljanje varnosti v svetu,
               in ker smo bili prepričani, da mora Slovenija dati svoj prispevek. Zakaj se nismo
               odločili, da pošljemo svojo vojsko v Irak? Iz preprostega razloga, zato ker smo bili
               prepričani takrat, zato ker smo bili prepričani po tem in ker smo prepričani tudi
               danes, da je bila intervencija v Irak nesmiselna, neupravičena in škodljiva. Ne gre
               samo za vrednostne ocene, ampak gre za dejstva. Posledice intervencije v Iraku so
               hude. Gre za 35 tisoč mrtvih, gre za destabilizacijo regije. Slovenska vlada je
               takrat povedala, da meni, da ta intervencija ni smiselna, da pa razume, da je prišlo
               na tem področju do krize in da je potrebno na druge načine in na drugačen način
               sodelovati tudi v primeru Iraka. Torej šlo je za bistveno vsebinsko razliko. Ne
               nazadnje danes smo slišali, da je tudi Colin Powell, zunanji minister v Bushevi
               administraciji, ocenil, da je šlo v tem primeru za napake in da ni bilo smiselno.</p>
               <p>Če se je slovenska vlada odločila, da pošlje vojsko tudi v Irak, potem meni, da je
               bila intervencija v Iraku upravičena, smiselna in da mora zato Slovenije tam
               sodelovati. In zato <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Čas replike je potekel, gospod Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim gospod Rupar, kaj želite? Replike na repliko ni. Besedo ima gospod Aleš Gulič.
               Prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, jaz bi se rad vrnil pravzaprav v samo razpravo, ker sedaj je
               bilo seveda že toliko odzivov na vse, kar se je dogajalo, in bi začel tam, kjer smo
               danes pravzaprav najprej slišali predsednika vlade.</p>
               <p>Njegovi razlogi, načela, izhodišče, ki jih je navedel, so nedvoumna osnova za to, da
               bi moral sam po vsej tej razpravi, ki smo jo danes slišali, preklicati odločitev o
               napotitvi vojakov v Irak. Ob tem bi pa seveda lahko dodali še kaj drugega. Recimo, v
               času od napada na Irak se je izkazalo, da je temeljil na napačnih, zlaganih,
               prirejenih podatkih, da torej ta vojna in vse njene posledice temeljijo na lažeh.
               Kakorkoli je že na začetku morda še bilo kaj dvoma o tem, sedaj ga ni več.</p>
               <p>Druga stvar, na katero bi rad opomnil vse tiste, ki so služili kdaj, kadarkoli, v
               katerikoli vojski, naj se spomnijo, kako je s prostovoljnostjo v vojski. Te nikoli ni
               bilo in je nikoli ne bo. Če ni bilo prijaznega pritiskanja na prostovoljce, tako
               imenovane, je bil pa kakšen drugačen pritisk. Saj ni vedno palica, saj je tudi
               korenček, boljša plača, ugodnosti, ne vem kaj vse, zato si to prostovoljnost
               zataknite za uho tako, kot smo si jo morali mi kdaj v jugoslovanski ljudski armadi
               ali kasneje v TO.</p>
               <p>O tem izvozu demokracije seveda lahko zelo na hitro potegnemo tudi paralelo s
               kakšnim <q>"kultur kregarstvom"</q> v 20. stoletju, v letih 1939., 1945. O tem, kako
               okupacijske sile danes delujejo tam in koga bodo našli inštruirali in kako
               inštruirali, si lahko ogledate vsaki dan posnetke: pretepanje otrok, mučenje,
               prostitucija, narkomanija. Vse sorte se prenese tja dol. Okupacija uničuje Irak,
               uničuje ves svet, uničuje Ameriko, predvsem pa uničuje ljudi. Tudi nas. Jaz verjamem,
               da ti, ki bodo odšli dol, niso dobili za inštrukcije 1001 noč, ampak kaj drugega.</p>
               <p>Slovenija se seveda v tem trenutku še vedno lahko odloči, ker vse, kar se je
               dogajalo od začetka napada, pa do danes, pa tudi to, kar se je od 12. januarja naprej
               dogajalo v Iraku pa tudi pri nas, govori o nečem drugem, kot pa o pravilnosti te
               odločitve. Če ne verjamete meni, jaz upam, da ste ministri poslušali vsaj svoje
               poslance, gospoda Soka, Janca, Petka, Petana, Grimsa, Černača, gospo Irgl, Bajca,
               Ziherla, ki so vam navajali podatke, ki govorijo pravzaprav v prid temu, da je treba
               ta ukaz ali karkoli že preklicati. Če pa že to ne, se pa spomnite vsaj tega in si,
               recimo, danes zvečer poglejte film Hair, Strawberry Statement ali pa, tisti, ki imate
               radi kaj bolj novega, Devided States of America, gospoda Saše Podgorška. Vse to je
               zelo poučno in tudi kaj o nas pripoveduje. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister dr. Rupel, imate besedo, prosim.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa, gospod predsedujoči. Seveda bo ta moja razprava na nek način povezana s
               tem, kar je bilo slišati v poprejšnji razpravi s strani poslancev tako opozicije kot
               tudi naše koalicije. Vendar bi se rad koncentriral na neko načelno vprašanje. In
               sicer, mislim namreč, da bi bilo smiselno se odreči - vsak od nas pravzaprav, da bi
               se lahko odrekel stari retoriki. Namreč, ko zdajle prebiram nekatere zapisnike, ko se
               spominjam nekaterih razprav in ko še enkrat predelujem v svojem spominu to celo našo
               debato, vidim, da je v tej debati cela vrsta nekih starih sestavin, retorike iz
               starih časov. Gospod Kumer je po mojem - jaz si tega ne znam drugače razlagati -
               našel nek star dokument, nek star papir, nek star govor tam iz 70. ali pa 80. let, ko
               je govoril o odnosu do Združenih držav Amerike, amerikanizma, do ameriških
               predsednikov in tako naprej. Zdi se mi, kot da sem že spet nekje tam v razpravah z
               vidika neuvrščenosti, celo, bi rekel, z nekega stališča Jugoslavije, jugoslovanske
               ljudske armade in tako naprej. Jaz bi predlagal, da se tej stari, osiveli in
               nepotrebni ter neuporabni retoriki odpovemo.</p>
               <p>Rad bi predlagal tudi to, gospod predsedujoči, da bi se odpovedali neracionalnim
               razpravam. Jaz obžalujem, da tu ni z nami gospoda Mogeta, ki je tu pred nami razvil
               neko zgodovinsko tezo o krivicah, ki so se dogajale v zadnjih pet tisoč letih
               Indijancem v Južni Ameriki v raznih vojnah in tako naprej. V resnici moram reči, da
               me je zelo zbodla njegova izjava, da je bil holokavst majhna reč. Moram reči, da od
               izjave iranskega predsednika Ahmadinedžada naprej nisem slišal takšne izjave, in
               moram reči, da v tem parlamentu doslej nisem slišal nobenega odgovora na to precej
               problematično izjavo. Jaz ne verjamem, da je kolega Moge vse, kar je izrekel, tudi
               resno mislil, in verjamem, da mu je ta izjava na nek način ušla. Mislim pa, da se
               moramo disciplinirati, da v tej razpravi ne bi uporabljali neracionalnih iztočnic in
               da ta razprava ne bi bila iracionalna. Skratka, govoriti o suženjstvu, o ropanju
               Mehike in Indijancev in tako naprej, v zvezi z napotitvijo štirih inštruktorjev v
               neko vojaško šolo, to se mi zdi res, moram reči, izkoriščanje te ustanove, tega
               državnega zbora, te priložnosti, ki jo imamo.</p>
               <p>Skratka, predlagal bi, če je le mogoče, da bi se disciplinirali in da bi se zedinili
               okrog tega, kakšne sklepe naj sprejmemo. Imamo predlog odbora za zunanjo politiko, ki
               se mi zdi zelo racionalen. Gre za dva sklepa. Predlagam, da čim prej preidemo k
               razpravi o teh dveh racionalnih sklepih in da ne zapravljamo časa in energije za
               nepotrebne razprave. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa, gospod minister. Kot veste, sem tudi sam opozoril, da se držimo tega,
               prvič, ko smo prešli iz Iraka v Sudan, in potem naprej po kontinentih. Zato ima
               gospod Dušan Kumer besedo oziroma repliko in nato repliko gospod Moge. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovani minister, jaz vam lahko dam adremo tekstov iz leta 2004,
               2005 med katerimi boste našli tekste tudi uslužbencev zunanjega ministrstva, ki so
               jih pisali v zvezi s tem. Razumem pa vašo zagato, da ste v zadnjem letu, letu in pol
               bili angažirani z drugimi stvarmi, s predsedovanjem OVSE-ja in niste mogli toliko
               spremljati zadev doma v državi. Tako ne gre za tekst iz 70-ih let, gre za
               najaktualnejše tekste in pisali so jih ljudje, ki se na to spoznajo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Moge. Prosim. Replika.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa. Minister, verjetno me niste dobro razumeli. Jaz obžalujem, kar se je
               zgodilo pri holokavstu, ampak kar je človeštvo, sploh Evropa, prej napravilo v
               osvajalnih pohodih, da so podjarmili celo Ameriko, celo Avstralijo, da so sužnje
               vozili iz Afrike, koliko so jih tam pobili, jaz sem rekel, da je to glede števila
               žrtev, ki jih je bilo pri holokavstu, malenkost, kot to, kar so naši pradedje in
               dedje delali. To sem mislil reči. In zdi se mi, jaz z vami itak ničesar ne delim,
               razen v preteklosti sem neko stranko delil dolgo z vami in vas poslušal, ampak
               mislim, da ste s svojim mišljenjem zašli v čisto en drug tok in najine poti se več ne
               morejo združiti, in tudi ne razumete poante, ki sem vam jo povedal. Dandanes
               suženjstvo velja za nekaj nečloveškega, nad katerim se vsi zgražamo, pa še pred
               dvesto, tristo leti veljalo kot političen model, v katerem smo živeli. In govorim, da
               bo človeštvo pri tem, ko dobiva vedno novo in novo orožje, s katerim lahko ena država
               uniči cel svet, če ga bo dobila, se bo morala drugače začeti obnašati in spore na
               drug način reševati, bolj po diplomatski poti, na druge stvari kot pa z vojnami. To
               je bila poanta tistega, kar sem vam mislil povedati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bojan Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavniki vlade, kolegice in
               kolegi!</p>
               <p>Danes govorimo o štirih predstavnikih slovenske vojske, tako imenovanih
               inštruktorjih, ki odhajajo v Irak. Tako bi nekateri želeli, da zveni ta razprava.
               Samo o štirih posameznikih in o teh posameznikih razpravlja vlada, razpravlja državni
               zbor, pa saj to ni pomembno, pa je. Zame ni pomembno, ali so štirje ali jih je pa 40
               ali 400. Ni zelo pomembno, ali gredo ti štirje prostovoljci, častniki in podčastniki
               v Irak prostovoljno. O prostovoljnosti znotraj vojske je govoril eden izmed
               predhodnih govornikov. Ne pristajam tudi na trditev, da smo se z odločitvijo za Nato
               odločili tudi za sodelovanje v Iraku.</p>
               <p>Če bi takrat povprašali ljudi na referendumu, ali s tem, ko vstopamo v Nato, gremo
               tudi v vojno, v Irak, bi bil odziv oziroma sporočilo naših volivk in volivcev na
               referendumu verjetno bistveno drugačen, kot je bilo na vprašanje, ali smo za članstvo
               v Nato. Kam odhajajo ti štirje naši prostovoljci in kot kaj? V Iraku imamo
               okupatorja, ki osvobaja Iračane. Pa ti Iračani tega najbolje ne razumejo. Imamo
               vojsko, ki je v sozvočju z osvoboditelji, tako imenovanimi osvoboditelji. In imamo
               upornike, ki nikakor nočejo svobode in so pripravljeni na, meni sicer nedoumljive,
               nerazumljive akcije. In ti naši štirje vojaki bodo iraško vojsko učili, kako se
               upreti upornikom, ki jim življenje ne pomeni nič ali skoraj nič. Bojim se, da je
               scenarij naslednji. Najprej gredo v Irak ti trije inštruktorji, v upanju da se jim ne
               bo nič zgodilo, in to upam tudi jaz. Hkrati pa bomo s tem dejanjem, s tem početjem
               nekako ustvarjali naklonjeno klimo za sodelovanje Slovenije v Iraku.</p>
               <p>Drugi korak je sodelovanje v vojnih operacijah, kajti vojna bo še dolga in Amerika
               bo zahtevala tudi žrtve drugih, ne le svojih državljanov v Iraku. In tako bomo do
               vratu v vojni, če bo ta najbolj črn scenarij. Pa se vprašam zakaj? Zato, da bomo všeč
               vodilni sili Nata. Danes so mnogokrat uporabljali primerjavo pogovorov, predstavnikov
               bivše vlade o sodelovanju v okupaciji Iraka, v sodelovanju tako imenovane <q>"skupine
               voljnih"</q>. Primerjavo ste delali s početjem sedanje vlade, ampak mene to govorjenje,
               mene to pogovarjanje, dogovarjanje v bistvu niti ne zanima zelo. Mene zanimajo
               dejstva. Do tega trenutka v Irak ni odšel noben slovenski vojak, pa naj se je
               slovenska vlada ali pa predstavniki vlade dogovarjali, kar so se hoteli, tudi z
               Dansko vlado ali s komerkoli. Dejstvo je, da v tem trenutku v Iraku nimamo
               pripadnikov Slovenske vojske. Po novem jih bomo imeli. In to ni nadaljevanje politike
               prejšnje vlade in ne more uspeti, prepričati nas tukaj v parlamentu, pa tudi javnost,
               slovensko, da je to zgolj nadaljevanje politike, če govorimo o dejstvih. Mnogi so
               govorili, da nima smisla razpravljati v tem državnem zboru, ker je zadeva že
               odločena. Dejstvo je, da je odločena, vlada se je odločila, zelo naiven bi bil, če bi
               pričakoval, da se bo sklep spremenil, da ga boste preklicali in da se boste na
               podlagi opozoril opozicije pa tudi civilne družbe v Sloveniji odločili drugače. Ampak
               prav je, da se o tem govori in prav je, da je o tem razprava v državnem zboru. In
               tudi, ko nekateri govorijo o tem, da bi se morala vlada najprej posvetovati s
               parlamentom, posvetovati z opozicijo, res bi bilo prav, da bi ta postopek tekel tako,
               kot mnogi govorijo. Rezultat pa bi, po mojem prepričanju, bil podoben temu, ki ga
               imamo danes.</p>
               <p>Poudarjam, po svojem prepričanju je odločitev slovenske vlade velika napaka.</p>
               <p>In ko govorijo o tem, da smo nekateri izgubili gene skozi nekaj preteklih let, samo
               to naj rečem, partizani so se borili na svoji zemlji, za svojo, našo svobodo.
               Partizani niso bili sestavni del okupacijskih sil.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Gospod minister, kolegice in kolegi! Glede na to,
               da je danes ponedeljek in imamo običajno ob takšnih dnevih poslanke in poslanci drugo
               delo, delo v volilni enoti, nisem pričakoval, da bomo danes na tej seji, ker pač
               nekatere stvari planiraš vnaprej, pa kljub tem sem jih poskušal realizirati, zato sem
               bil med ljudmi in z ljudmi. Bil sem z državljankami in državljani naše države. Ko smo
               se pogovarjali o obveznosti, ki jih imam danes zaradi izredne seje so mi rekli
               takole, da imamo v državi kovače, ki kujejo, da imamo šivilje, ki šivajo, da imamo
               zdravnike, ki zdravijo in da imamo učitelje, ki učijo, in tako dalje. Povedali smo mi
               pa tudi, da so ponosni, da imamo profesionalne prostovoljne vojake, ki se ne
               vojskujejo, ampak delujejo v humanitarnih akcijah tako rekoč po celem svetu. Rekli
               so, da so ponosni na takšno vojsko in na takšne vojake, ki kuje, ki šiva, ki zdravi
               in uči. In na takšne vojake, kolegice in kolegi, smo seveda lahko ponosni tudi mi v
               naši državi.</p>
               <p>Osebno sem prepričan, da je to bistveno večji prispevek k legalni izvoljeni,
               legitimno izvoljeni iraški vladi, da pošljemo ljudi, ki bodo pomagali ustvarjati
               državo, ki je komaj nastala po toliko letih diktature, kot pa, da bi poslali tanke,
               bombe, pline in tako dalje. To bi ubijalo narod. Sedaj pa pošiljamo ljudi, da bodo
               lastni domači narod učili, kako se ubraniti pred ekstremisti in militantnimi
               skupinami. Jaz sem celo prepričan, celo več, da tudi militantne in ekstremistične
               skupine, ki ustvarjajo takšne pogoje, ko pobijajo svoje lastne sonarodnjake, bodo v
               naši državi videle prijatelje, ker želimo pomagati na humanitarni način. Sigurno si
               nihče, tako ne od iraškega naroda kot seveda pri nas, ne želi takšnih pobojev, kot so
               bili, 50 milijonov približno v drugi svetovni vojni, 300 tisoč mrtvih na Balkanu,
               Srebrenica in tako dalje, danes 35 tisoč mrtvih v Iraku. S politiko, ki jo pelje
               slovenska vlada do pomoči tistim, ki so pomoči potrebni, je, dobra politika. Ne
               nazadnje bi lahko rekel, da je ta naša vojska, ki dela na tem področju, približno ena
               gasilska četa, ki dela prostovoljno in ki dela takrat, ko ljudem pomaga, ko so ljudje
               v stiski. S tem pa seveda izpostavi tudi svoje lastno življenje. Zato mislim, da je
               bila ta odločitev humana in humanitarna. Mislim, da je bila prava.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler. Izvolite prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Želim poudariti, da je tudi ob zelo ohlapni razlagi težko soglašati s stališčem, da
               vlada ni bila dolžna iskati predhodnega soglasja v državnem zboru, da bi lahko
               sprejela odločitev o napotitvi štirih vojakov inštruktorjev v Irak. Biti si moramo na
               jasnem, za nobeno mirovno misijo ne gre. Glede na to, da državni zbor določa temeljne
               usmeritve za organizacijo in izvajanje obrambnih aktivnosti, pa bi normalno
               pričakovali, bilo pa bi tudi politično modro, da vlada to soglasje sama poišče. Torej
               se posvetuje in si prizadeva ustvariti oziroma doseči soglasje med parlamentarnimi,
               političnimi strankami za ta korak. Še posebej zato, ker je zadeva politično
               kontroverzna. Kot so pokazale številne raziskave javnega mnenja, večina vprašanih
               državljank in državljanov tega koraka izrazito ne podpira.</p>
               <p>Ta korak napotitve štirih naših vojakov bo povsem zanemarljivo prispeval k umirjanju
               v Iraku, če sploh bo. Dejansko pa pomeni pomembno politično gesto. Ta politična gesta
               odmika Slovenijo od njene prejšnje drže do zadeve Irak in jo premešča iz tako
               imenovane stare Evrope v tako imenovano novo Evropo, po Ramsfeldu namreč. Dejanski
               namen tega manevra je političen in posredno pomeni naknadno opravičevanje ameriškega
               vojaškega posega v Iraku. In mi smo očitno pristali na to vlogo. Pred napadom
               ameriško britanskih sil na Irak, ta ni bil žarišče mednarodnega terorizma, je pa to
               postal po napadu. Delovanje upornikov v Iraku je dejansko posledica delovanja
               okupacijskih sil. Za oboje so odgovorni v prvi vrsti Američani. S tem, da pritegujejo
               tudi druge, tudi slovenske vojake, prelagajo politično breme, za katero so sami
               odgovorni. To je premik Slovenije k drži, ki je ne podpirajo Francija, Nemčija,
               Španija, Belgija. Ta naša nova drža pa pomeni tudi, bodimo si odkriti, slabo
               popotnico k predsedovanju Slovenije Evropski uniji. Doslej ni bilo jasnega odgovora,
               ali res ni bilo mogoče sodelovati pri inštruiranju iraških varnostnih sil v tretji
               državi. Ali se ni bilo mogoče pridružiti Franciji, ki na svojem ozemlju in v
               Jordaniji uri iraške vojake? Ali se ni bilo mogoče vključiti in sodelovati z Nemčijo,
               ki iraške vojake uri na svojem ozemlju in v Združenih arabskih emiratih? Tudi sam
               Nato organizira tečaje za častnike v Natovem kolidžu v Rimu in v Ober AMRG-ju v
               Nemčiji. Očitno zato v tej vladi ni prave volje. Ta vlada je pristala na bedno vlogo,
               pomagati skonstruirati opravičilo za agresijo na Irak, ki jo je vlada ZDA
               opravičevala z utemeljitvami, ki so se pozneje pokazale kot neresnične in zlagane. V
               tem pogledu je bil danes že omenjen več kot zgovoren nedavni intervju nekdanjega
               državnega sekretarja Colina Powella. Rekel je, da je zanj to bil madež, ki še danes
               boli. Naša vlada pa o tem madežu danes govori kot o verodostojnosti naše države.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav tudi z moje strani in hvala lepa dosedanjemu podpredsedniku
               za vodenje seje. Na vrsti je gospod Franc Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa. Bom zelo kratek. Danes se dosti razprav vrti okrog tega, ali je bila
               tista iraška vojna potrebna ali ne. To vprašanje danes ni racionalno. Tam je vojna
               bila, tam je okupacija. In potezo naše vlade, da se je odločila poslati štiri
               inštruktorje usposabljat iraške sile, da bi same prevzele odgovornost za mir v
               državi, razumem kot pomoč k temu, da okupacija čim prej mine in da tista vojna
               preneha - in nič drugega. Prav tako sem prepričan, da obstoječa vlada ne beži od
               odgovornosti za to odločitev. In v tem smislu je prav gotovo ne more in je ne kani po
               mojem prepričanju prelagati na kogarkoli, prej ali kasneje. Tako da so ti očitki brez
               pomena in v tem smislu tudi mi soglašamo s tem, da je ta odločitev bila taka, kakršna
               je bila, in bomo kot člani te koalicije prevzeli ustrezen del odgovornosti,
               sorazmeren del odgovornosti za to odločitev - in konec. Dramatizacija tega ni
               potrebna, izgubljamo preveč časa okrog tega, lahko se do onemoglosti ponavljamo v
               svoji kritiki, soglasju ali nesoglasju, ampak rezultat bo enak, taka odločitev je
               padla, se bo izvedla in nobena tragedija ni. Podobno kot se nihče mnogo ne grize, če
               gre odprava v Himalajo, kjer je riziko daleč večji, pa gre prav tako za simbolično
               dejanje in, bi rekel, za Slovenijo v svetu, če lahko tako rečem, pa je tveganje
               veliko, pa ni nobenega panike. Ali marsikje drugje, kjer imamo 300, 500 mrtvih v
               prometu, ni panike, zdaj je pa ena velika panika. Pri tem ne mislim, da se bo komu
               kaj zgodilo, ampak vojska je vedno tveganje, doma, v tujini, kjerkoli. Mi smo člani
               Nata, ta del tveganja smo prevzeli in jaz razumem to kot povsem normalno dejanje, ki
               se ga nismo mogli odreči in bi ga morali kot svojo obveznost ali način prispevka pri
               sodelovanju v silah Nata prej ali slej uresničiti. Smo ga pač v tem trenutku in ne
               bom treba kasneje. Gre za majhno število, resnično gre tudi za politično odločitev in
               za neke vrste demonstrativno dejanje, ampak mi smo majhna dežela in ne moremo jih 400
               poslati. S tem svojim prispevkom pa dokazujemo, da smo resno mislili z vstopom v Nato
               in se pač za vsako ceno ne moremo izogniti svojemu prispevku.</p>
               <p>Je pa še ena stvar, na katero bi rad opozoril. Namreč, spraševati javno mnenje o
               tem, je iracionalno in to se nikjer na svetu ne dela. Vlade o tem odločajo in ljudje
               potem na volitvah konsekvence izvajajo, če jih ali pa ne. Če vprašamo ljudi, ali so
               za to, da bi ne plačevali davkov, bo 90% za to. Če bi jih vprašali - in kar je
               najbolj hudo, ali smo za to, da branimo domovino, mater vojaka, ki naj bi šel na
               fronto z veliko verjetnostjo, da pade pri tej obrambi, bi dobili odgovor te matere,
               da ne soglaša. Kar je povsem razumljivo in racionalno pričakovati in razumevajoče
               lahko sprejemamo tako njeno odločitev. Ampak z vidika države so taka vprašanja na
               cesti ljudem neprimerna in se ne delajo nikjer. O tem odločajo nekje na vrhu. In
               potem seveda požanjejo plus ali minus, ko se stvari končajo. Tako vidimo mi, v naši
               stranki, tudi to zadevo in zato temu ne nasprotujemo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Ivan Grill.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo. Lep pozdrav vsem skupaj. Jaz bom nekoliko krajši glede na to, da
               nimamo dovolj časa v naši poslanski skupini. Jaz verjamem, da je mir za vse nas ena
               vrednota, ki jo vsi spoštujemo, in verjamem, da si miru tudi vsi želimo. Ne verjamem,
               da si tega ne želijo tudi ženske in otroci v Iraku. In prav presenečen sem nad tem,
               da spoštovane kolegice in kolegi iz LDS in SD skušate s svojim delovanjem
               onemogočiti, da bi tudi Slovenija prispevala k temu, da se mir zagotovi tudi v Iraku.
               Ali vas mogoče vodijo podobni razlogi kot leta 1990, ko smo se v Sloveniji odločali,
               da se osamosvojimo, ko so nekateri člani iz vaših političnih opcij nasprotovali, da
               se Slovenija osamosvoji? Če se pač takrat ne bi nekaj pogumnih in vseh ostalih
               Slovenk in Slovencev, ki so se temu pridružili, uprli vojaški armadi, bi tudi v
               Sloveniji imeli nad 10 tisoče mrtvih, kot smo bili priča na Hrvaškem oziroma v Bosni
               in Hercegovini.</p>
               <p>Danes smo bili deležni poslušati številne neresnice s strani opozicije, da bomo
               pošiljali v Irak v vojno svoje vojake, kljub temu da smo že tisočkrat imeli možnost
               slišati, da Slovenija prispeva štiri inštruktorje v Irak izključno samo z nalogo, da
               bodo usposabljali iraške pripadnike varnostnih sil, da bodo le-ti lahko zagotavljali
               varnost v svoji državi. Res je, da je vsaka misija izpostavljena določenem tveganju,
               saj se lahko kjerkoli na svetu zgodi nesrečna ali teroristična akcija, ampak
               tovrstnim nevarnostim se ne more izogniti nobeden. Potemtakem bi morali onemogočiti
               obisk v Iraku tudi novinarjem, potem gospodarstvenikom, humanitarnim delavcem in še
               komu. Trdim, da so vse te skupine izpostavljene bistveno bolj, kot bodo naši
               inštruktorji v varovanih območjih. Zanimivo pri tem je tudi to, da se v zvezi z
               nevarnostjo novinarjev, gospodarstvenikov, humanitarnih delavcev v Iraku in tudi na
               ostalih območjih nobeden iz vrst LDS-a in SD-ja ne beli glave, da jim vaši pomladki
               pred odhodom ne prižigajo sveč in ne strašijo varnosti z polivinilastimi vrečami.
               Očitno ta tematika ni primerna za izvajanje demagogije, ki smo jim priča.</p>
               <p>Naj na koncu samo še enkrat poudarim, da je bila vlada Republike Slovenije
               racionalna, da je bila njena odločitev lahko Sloveniji v ponos, saj bo Slovenija na
               ta način dejansko v mednarodni javnosti prikazala svojo verodostojnost in tudi samemu
               članstvu Natu in prizadevanju OZN, da se varnostne razmere v Iraku čim prej
               stabilizirajo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Lahovnik, replika? Prosim lepo.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Spoštovani gospod Grill, naj vam pojasnim, da se mi zdi vaše primerjanje z
               osamosvojitvijo današnje seje pod nivojem, zdi se mi popolna zloraba. Vsi poslanci
               LDS-a smo takrat glasovali za samostojnost Slovenije in mimogrede, če že gremo v
               zgodovino, pa da to enkrat razčistimo; poglejte si, kdo je prvi predlagal plebiscit,
               in vam bo marsikaj jasno. In leta 1990, ko je takratna ZSMS -liberalna stranka
               zmagala na prvih državnozborskih volitvah, je zmagala kot tretji blok in s popolnoma
               jasnim programom. Zato nehajte te nebuloze o osamosvojitvi, ker ste smešni in
               patetični in s tem samo dokazujete, da nimate nikakršnih vsebinskih argumentov za to,
               da ste slovenske vojake poslali v Irak. In Irak nima s slovensko osamosvojitvijo
               nobene zveze, kvečjemu to, da je takrat, ko je šlo za slovensko osamosvojitev,
               slovenska osamosvojitev je imela podlago v samoodločbi slovenskega naroda takrat, ki
               je bila izražena na plebiscitu. To, da je pa ameriška vojska in da so neke tuje
               vojske v Iraku, pa ni imelo podlago niti v resoluciji Združenih narodov. To je to, to
               so dejstva, vse ostalo ste že smešni s to osamosvojitvijo, ko zlorabljate slovensko
               osamosvojitev enkrat zato, da utemeljujete reforme, drugič zato, da utemeljujete
               pošiljanje slovenske vojske v Irak. To je čista zloraba slovenske osamosvojitve, kar
               počnete.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima dr. Gantar. Prosim mir.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala, gospod predsednik. Nisem dobro slišal, bom<gap n="...."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dr. Gantar, ja, ker je prišlo do neke menjave.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Gospod podpredsednik. Seveda razlog za moje nasprotovanje odločitvi vlade seveda ni,
               da je pošiljanje vojakov v Irak napačna odločitev, torej ni v tem, ker gre za nevarno
               misijo. Jaz sem že takrat, ko smo razpravljali o vstopu Slovenije v Nato, govoril, da
               pač menim, da Slovenija navkljub svoji majhnosti se ne more skriti nekam, ne more
               nekako biti skrita in upati, da jo globalni dogodki, konflikti ne bodo oplazili, da
               je ne bo nihče opazil, da bo nekako prekrmarila te nemirne čase in dobe, ne da bi se
               ji bi bilo treba prit tem angažirati. Slovenija glede na svojo velikost in glede na
               to, kako se pač nosi in ceni, mora sodelovati v razreševanju globalnih problemov in
               zato seveda slovenski vojaki so sodelovali in sodelujejo in verjetno bodo še
               sodelovali v misijah, ki so tudi nevarne. Misija v Afganistanu je nevarna in seveda
               je prav, da so tam, in prav je, in normalno je, prav ni, normalno pa je, da so seveda
               izpostavljeni tveganjem. Gre za čisto drugo stvar - ali je takšen angažma naših
               vojakov pravičen in upravičen? Pošiljanje ljudi, vojakov v nevarna območja, s silo
               posegati v življenju in ureditev drugih ne more biti samo stvar politično taktičnega
               premisleka, ampak mora biti tudi etnično vprašanje, in ali gre v tem primeru za
               pravičen razlog, za pravo stvar. Spomnimo se, intervencija v Irak se je zgodila n
               podlagi neutemeljenih obtožb, da Irak posreduje orožje za množično uničevanje. Tega
               niso odkrili. Ta intervencija torej temelji na laži in zavajanju, je torej utemeljena
               na laži. To je izpostavil Colin Powell, še posebej v intervjuju pred 14-imi dnevi na
               BBC-ju World, kjer je povedal, da je to dejansko njegov eden največjih madežev, in je
               povedal, da je to močno vplivalo na njegovo kariero in na njegovo samorazumevanje.
               Tudi drugi razlogi, da Husein podpira Al Kaido so seveda iz trte izviti in se že
               davno ne uporabljajo več. Nasprotno. Huseinov režim s svojo politiko do fundamelistov
               je bil absolutno nasproten Al Kaide in Huseinov režim je bil meta Al Kaide, pač pa je
               res nekaj drugega. Intervencija v Irak je povzročila, da so se ostanki tega režima
               povezovali z Al Kaido in danes je Irak vir terorizma, takrat ni bil. Torej, prav
               nekaj nasprotnega, intervencija je povzročila točno to, kar je želela, v narekovaju
               <q>"preprečiti"</q>. Kaj je torej vodilo to intervencijo, kakšna pravična stvar? Slišali smo
               najvišjega predstavnika ameriške administracije v govoru narodu <q>"adicted to oil"</q>,
               odvisni od nafte. To je bil razlog. In ta razlog je tisti razlog, ki ga Slovenija ne
               more sprejeti kot razlog, da gre v Irak. Nimamo tega razloga in nimamo pravice, da
               gremo v Irak. In dejansko ste hkrati govorili - zdaj zato govorite zdaj, kaj jaz vem,
               Huseinov režim, za katerega seveda ni vredno dodati niti ene besede, je pobijal, je
               izvajal etična čiščenja. Seveda, izvajal jih je. Toda, tako kot je vprašal BBC-jev
               novinar Powella, lahko vprašam tudi vas: koliko drugih takšnih podobnih režimov, ki
               še to delajo, pa ste napadli. Drugi diktatorji, drugi morilci svojih lastnih ljudi so
               imeli to srečo, da niso imeli nafte. Celo so sodelovali ali še sodeluje z njim! In to
               je ta umazanost in razlog, zaradi česar Slovenija ne bi smela iti notri.</p>
               <p>Še eno stvari bi rad posebej omenil. Ker se govori o tem, da je slovenski narod s
               46% glasoval za vstop v Nato in sedaj pravite, ker smo stopili v Nato, je to
               odločitev, ki smo jo dolžni izpeljati. Spomnite se vsi tisti, takrat seveda s to
               kampanjo ni kaj dobro kazalo do točke, ko je prišel v Slovenijo Joscko Fischer
               zaprisežni zagovornik Nata in zaprisežen nasprotnih intervencije v Iranu in ko je
               rekel, ko boste stopili v Nato, vam to ne pomeni, da morate iti v Irak. In isto je
               povedal tedanji generalni sekretar Nata, Robertson in to je v veliki meri odločilno
               obrnilo mnenje Slovencev. In to je bil razlog, da so tak močno, bi rekel, podprli
               vstop v Nato, in prav je, da so ga podprli.</p>
               <p>Še eno stvar bi rad povedal. Antiamerikanizem nam očitate. Strinjanje ali
               nestrinjanje s posameznimi ukrepi konkretne ameriške administracije nima nič z
               antiamerikanizmom. Svojega odnosa do ZDA ne smemo vezati in ne moremo vezati ne na
               to, ne na ono ameriško administracijo ali njene konkretne poteze. Poglejmo si, ker
               sicer bi danes lahko 60% ameriških državljanov razglasili za Antiameričane. Za to vam
               povem, da dejansko nimate razlogov, s katerim bi lahko to utemeljili, razen enega
               samega razloga, in to je nedržavotvornost, služiti interesom drugih držav in drugih
               interesov in zapostavljati interese svoje lastne države. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister Mate se je javil k razpravi, verjetno.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, predsedujoči. Spoštovane poslanke in poslanci. Pozorno poslušam že celo
               popoldne razpravo in zdi se mi, da nekako ne znamo ločiti dveh zadev. Ena stvar so
               koalicijske sile, ki so začele z vojno v Iraku, druga stvar pa je usposabljanje
               vojakov, iraških vojakov znotraj ene baze, pod okriljem Nata, s podporo resolucije
               Združenih narodov.</p>
               <p>Tukaj se veliko govori o nedržavotvornosti vlade, o dejstvih, ki so pomembna, o
               dejstvih, da bomo usposabljali vojsko, ki služi in sodeluje s tako imenovani
               okupatorskimi silami, vendar bi moral opozoriti še na eno drugo dejstvo.</p>
               <p>Slovenska država se je že leta 2003 odločila brez misije Nata, brez prisile Nata, da
               bo sodelovala pri usposabljanju policistov, iraških policistov, resda na ozemlju
               tretje države, vendar slovenski policisti od 1.2.2004 dalje usposabljajo iraške
               policiste, nedaleč stran od iraške meje. Do sedaj so usposobili že več kot 30.000
               policistov. Večina teh gospodov, ki so jih usposobili naši policisti, tudi naši
               policisti v tem centru, je dnevno vpletena ali udeležena v terorističnih napadih, ki
               jih posamezne skupine uprizarjajo na policijske postaje. Takratna opozicija in
               sedanja vlada nikakor ni nasprotovala takšnemu pošiljanju slovenskih policistov, da
               usposabljajo iraške policiste, ki bodo sposobni sami vzpostavljati in vzdrževati red
               in mir v svoji državi. Zato je v lanskem letu vlada podaljšala čas trajanja te
               misije. Začetni čas trajanja je bil eno leto, nadalje se je podaljšalo, tako da bodo
               slovenski policisti še dalje usposabljali iraške policiste za potrebe vzdrževanja
               reda in miru znotraj svoje države. In enak namen, popolnoma enak namen ima pošiljanje
               štirih inštruktorjev slovenske vojske v Irak, kjer bodo usposabljali iraške
               policiste, ne bodo usposabljali koalicijske sile, ne bodo sodelovali v borbenih
               akcijah, ne bodo sodelovali pri zagotavljanju reda in miru znotraj Iraka, ampak gre
               za usposabljanje iraških vojakov, da bodo sposobni delovati sami znotraj svoje države
               in da bomo s tem prispevali k temu, da bodo tako policijske kot vojaške sile Iraka,
               Iračanov usposobljene za to, da bodo lahko same vzdrževale red in mir na svojem
               ozemlju in da se bodo lahko umaknile tudi takšne sile, kot so danes bile tukaj
               imenovane, ki delujejo sporno na tem ozemlju. In to so dejstva. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vseeno bi rad predstavnike vlade opozoril, da naj naslednjič točno
               preverijo, kdo je pooblaščen za nastopanje ali ne, kajti, striktno gledano, gospod
               minister Mate, vi ne bi smeli govoriti. Ampak ker gre v skupni čas vlade, boste to
               verjetno kasneje za nazaj sanirali.</p>
               <p>Besedo ima gospod Rudi Veršnik.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Spoštovani ministri, spoštovani predstavniki vlade, kolegice in
               kolegi! Moram priznati, da sem ob današnji razpravi kar malo razočaran. Sprožamo
               takšna vprašanja, da se upravičeno sprašujem, ali smo sploh zreli, da imamo svojo
               državo. Vprašanja se nanašajo na to, ali smo za to, da pomagamo Iraku, da se končno
               sam brani. Obnašamo se pravzaprav kot noj, ki tišči glavo v pesek in čaka, da gre
               fronta mimo. Odločili smo se, da vstopimo v EU in tudi v Nato. Vsi vemo in ne bi rad
               ponovno spominjal, kakšen velik konsenz je bil dosežen ob sprejemanju tega.</p>
               <p>Danes delamo tragedijo, ko v okviru te skupnosti EU, Nata pošiljamo štiri
               profesionalce, poudarjam profesionalce, na to krizno območje z namenom usposabljanja
               in zagotavljanje reda in miru na njihovem območju. Razumeti moramo, da so ljudje, ki
               so se zapisali poklicnemu udejstvovanju v vojski, so se tudi zapisali riziku, ki ga
               ta služba prinaša. Tako kot prinaša nekemu poštarju, ki nosi denar, riziko na
               izplačilne dneve, da ga bo kdo oropal, tako prinaša tudi riziko aktivna vključitev v
               vojno, da boš tudi pod vplivom nekih kriznih dogajanj. In s tem so se ti gospodje že
               sprijaznili.</p>
               <p>Trdim, da se danes pogovarjamo oziroma se govori v tem parlamentu, da gre praktično
               za politično gonjo proti vladi, proti ministrstvom, ki odločajo o napotitvi vojske,
               da se pri tem zavaja javnost, povzroča nemir med ljudmi in škodi državljanom in
               državi. Lepo prosim, zavedajmo se tega, da to ni diskusija o čemerkoli, temveč da
               ljudje, javnost to zadevo spremlja, vsak pravzaprav po svoje, vendar pa ni dobro, da
               dramatiziramo stvari, za kar ni popolnoma nobene potrebe. Vlada se je odločila, da bo
               to storila. Prevzela je vso odgovornost in pustimo ji, da bodo, če prej ne, leta
               2008, ko bodo volitve, volivci v končni fazi rekli, se strinjamo s tem, ali pa, se ne
               strinjamo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Imate še dobro minutko, na vrsti je gospa Alenka Jeraj.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Bom skušala čim hitreje povedati.</p>
               <p>Torej, biti del mednarodnih organizacij, ne prinaša s seboj samo prestiža in biti
               pomemben med pomembnimi, ampak tudi odgovornost. Sami pričakujemo, da bo v primeru
               ogroženosti tudi Slovenija deležna zagotavljanja varnosti. Zato je pričakovati - in k
               temu smo se seveda obvezali z vstopom v določene mednarodne institucije -, da želimo
               tako obrambo, kadar jo bomo potrebovali.</p>
               <p>Pred dobrim desetletjem so bile take razmere tudi v Sloveniji in v času
               osamosvajanja smo pričakovali pomoč večjih in močnejših in se s hvaležnostjo potem
               obračali na vse tiste države, ki so ponudile svojo pomoč. Ravno zato pa mora to biti
               opomin, ne pa izgovor za nedejavnost, da poskušamo tudi mi pomagati ljudstvom, ki
               trpijo zatiranje in so se morda znašli v podobni situaciji kot mi. Biti globalno
               odgovoren ne pomeni potovati kot turist po evropskih in drugih prestolnicah, ampak
               pomeni, da podpreš urejanje<gap n="..."/> <stage>/opozorilni znak za konec/</stage> z odgovornostjo.</p>
               <p>Morda samo tole še: upam sicer, da nikoli več, morda pa bomo podobno pomoč še kdaj
               potrebovali tudi sami in kdo bo takrat naš zaveznik, če se danes želimo izmakniti<gap n="..."/>
               <stage>/Izklop mikrofona./</stage></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Žal je bila tehnika neusmiljena. Besedo ima mag. Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Moja ocena je, da je dobro, da smo danes
               opravili tole diskusijo v državnem zboru, da je pokazala argumente ene in druge
               strani v zvezi z odločitvijo vlade. Jaz bi rad posebej poudaril, da sem prepričan, da
               je Slovenija sprejela dobro odločitev, ko se je leta 2003 odločila, da preko
               referendumov preveri svoje dolgoročne politične cilje, dva izmed najpomembnejših
               ciljev, to je vstop v Evropsko unijo in v zvezo Nato. Odločitev za razvoj in varnost
               je to bila in jaz sem prepričan, da je zelo malo tistih v tem državnem zboru, ki
               mislijo drugače.</p>
               <p>Sem pa tudi prepričan, da je bila dobra odločitev v Sloveniji takrat, ko smo se
               odločili, da bo Slovenija edina od novih članic zveze Nato, od sedmih članic, edina
               med temi, ki ni poslala svojih vojakov v Irak, ki jih ni poslala. Ni jih poslala
               predvsem zaradi tega, o čemer sem prej govoril, ker je menila, da ni opravičila za
               to, da se je napadlo Irak, ker ni dokazov, da se je tam dogajalo tisto, kar se je
               očitalo, in čas je pokazal, da je bila takrat to prava odločitev. Jaz se bojim, da bo
               čas pokazal, da je ta odločitev, ki jo je sprejela slovenska vlada sedaj, slaba, da
               ni dobra in da bo imela negativne posledice. Dobro je, da smo danes poslušali
               predsednika vlade, ki je tukaj govoril o argumentih, pomembnih argumentih, ki so
               temelj za to, da se je slovenska vlada, da se je on in vsi akterji se odločali za ta
               korak.</p>
               <p>Gre za tri sklope argumentov. Prvi argument, ki po mojem absolutno ne drži, je, da
               je razlog za to odločitev, obveznost, ki izhaja iz dejstva, da smo vstopili v zvezo
               Nato. Jaz sem prepričan, da je danes diskusija jasno pokazala, da vstop v zvezo Nato
               ni razlog za to, da smo se odločili, da pošiljamo vojsko v Irak. Tudi ne drži teza
               predsednika vlade - o tem sem že danes govoril - da je Bosna in Hercegovina, da je
               Kosovo, da je Afganistan in Irak, da je to vse eno in isto, in da je zato popolnoma
               normalno, da tudi v Irak pošiljamo vojsko. Je bistvena razlika, je vsebinska razlika
               in o njej je prav, da govorimo in danes smo slišali, kakšno je stališče te vlade v
               zvezi z agresijo na Irak.</p>
               <p>Drugi argument, ki je bil naveden, je bil, da je eden od pomembnih temeljev
               diskusija v Istanbulu in sklepi v Istanbulu. To ne drži. Istanbul je bil kompromis
               med tistimi državami, ki so menile, da je nastop in vstop v Irak upravičen, in
               tistimi, ki so menili, da ni upravičen. In Slovenija je šla tudi takrat s temi.</p>
               <p>Tretji argument, ki smo ga danes slišali, je bil, da bi morale varnostne sile,
               iraške varnostne sile usposabljati drugače sami, doma. Danes smo tukaj kar nekaj
               argumentov slišali o tem, kje in kako nekatere druge države usposabljajo varnostne
               sile in to ne v Iraku, nič pa nismo slišali o tem, kakšna, katera in kdaj so bila
               prizadevanja vlade v to smer, da bi se pridružili morda tem državam. Torej, zelo malo
               pravih argumentov. Danes smo želeli slišati, kaj so ključni razlogi za napotitev
               slovenskih vojakov v Irak. Slišali smo jih. Precej šibki so.</p>
               <p>Zakaj se je Slovenija v zadnjem letu, verjetno edina država na svetu, ki se je
               odločila za pošiljanje vojske v Irak. Ne vem, me prav zanima, če je še kakšna država
               v zadnjem letu se odločila na novo, na novo odločila, da pošlje vojsko v Irak, se je
               pa kar precej držav odločilo, da zmanjšuje število vojske in vojakov v Iraku. Namesto
               odgovorov na vprašanje smo kar precej veliko izgovorov slišali, namesto argumentov
               smo poslušali obtožbe, namesto razgovora o položaju Slovenije, potem ko je vlada
               sprejela to odločitev, smo poslušali o preteklosti. Škoda. Škoda, da nismo več
               vsebinske diskusije opravili. Torej, napotitev slovenske vojske v Irak je nedvomno
               pomembna politična odločitev. Z današnjo sejo pa je ta napotitev tudi del odločitve
               državnega zbora, potem ko bodo sklepi sprejeti, ki so danes tukaj predlagani, boste
               svoj del odgovornosti, nedvomno svoj del odgovornosti prevzemali in prevzeli tudi vsi
               poslanci koalicije, ki boste glasovali za ta sklep. Torej skupaj boste odgovarjali za
               ta sklep vlade.</p>
               <p>Še enkrat poudarjam, za takšno odločitev ni in ne more biti razlog ne članstvo v
               zvezi nato ne politika prejšnje vlade. Gre preprosto za vašo lastno odločitev, gre za
               vašo odgovornost, gre za odločitev, ki je nepotrebna, ki je slaba in jaz v dobro
               Slovenije upam, da se bo končala brez škodljivih posledic. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Med tem časom, samo da povem, gospod minister smo dobili retroaktivno
               pooblastilo za gospoda ministra Mateja, da lahko nastopa, tako da smo tudi to zadevo
               sanirali. Besedo ima minister doktor Rupel.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa, spoštovani predsedujoči! Spoštovane poslanke, poslanci! Cveta Zalokar
               Oražem je v enem svojih nastopov povedala, da je mogoče oziroma dokazala, da je
               mogoče voditi polemiko zoper neko politiko tudi s poezijo oziroma z nekim posebnim
               izborom iz poezije, s satirično poezijo, s karikaturo tako rekoč. Jaz seveda ne bom
               komentiral vsebine, moram pa reči, da metoda ni dobra. Čustveno in ideološko
               razpravljanje v zvezi z zelo pragmatičnimi, praktičnimi, tudi političnimi temami,
               polemiziranje na takšen način ni najboljše čustveno, ideološko, pristransko,
               strankarsko navijanje v zvezi z resnimi temami, ko gre zatorej tako resno odločitev -
               ne nazadnje se vsi strinjamo, da gre za resno odločitev - najbrž ni primerno. Kolega
               Gantar je prav tako zašel v svoji razpravi, ko je govoril o propagandi oziroma o
               zbiranju stališč za kampanjo za Nato oziroma proti Natu. Povedal je celo neko
               domnevo, ki sem jo prvič slišal in ki se mi zdi moram reči neverjetna, da sta namreč
               Fischer in Robertson obrnila javno mnenje, torej javno mnenje o slovenske javnosti o
               naklonjenosti do članstva v Natu. Tudi ta debata, ne glede na to, da je šla v napačno
               smer, se mi zdi, da zavaja in nas vodi drugam, kot bi bilo potrebno, je na nek način
               poseg v preteklosti in tako naprej. Ampak glede na to, da se te debate oziroma te
               problematike dobro spominjam, moram vendar reči odločno besedo. Takrat sem bil
               zunanji minister in, moram reči, sem imel v vladi, ki jo je vodil kolega Rop in v
               kateri je tudi kolega Gantar, velike težave z navijanjem za Nato oziroma s
               pridobivanjem pozitivnih stališč v zvezi s slovenskim članstvom v Nato. Moram reči,
               da sem brez posvetovanja s svojimi kolegi takrat dosegel, da sta Slovenijo v tistem
               času obiskala Fischer in Robertson in da sta na nek način pomagala pri vzbujanju
               pozitivnega javnega mnenja o Natu. To je sicer res, res je pa predvsem to, da je Nato
               zmagal s tako prepričljivo večino zaradi tega, ker se je vlada povezala z opozicijo.
               Spomnite se, da smo takrat ustanovili odbor za Nato, v katerem so sodelovali vladni
               predstavniki in tudi predstavniki opozicije. In ko je slovenska javnost ugotovila, da
               gre pravzaprav za neko važno politično zadevo, za katero stojita tako vlada kot
               opozicija, takrat se je seveda stvar obrnila; ne zaradi tega, ker je slučajno prišel
               na obisk eden ali drug državnik, ampak zaradi tega, ker so Slovenci dokazali celemu
               svetu, da znajo o določenih zunanjepolitičnih strateških zadevah odločati skupaj. Da
               znajo stopiti skupaj, da znajo biti složni, da znajo, skratka, govoriti z enim
               glasom.</p>
               <p>Torej, mislim, da je v zunanjepolitičnih zadevah in v zadevah strateških odločitev
               ter takrat, kadar posluša naše razprave tudi tujina, dobro govoriti čim bolj enotno
               in doseči soglasje. Jaz ne zanikam potrebe in pozitivnega efekta kritike, mislim pa,
               da je konfrontacija oziroma strankarsko navijanje, ko gre za zunanjepolitične teme in
               zunanjepolitične zadeve, deplasirano oziroma je zgrešeno. Prav tako mislim, da
               traktat gospoda Lahovnika o plebiscitu in osamosvajanju, o tem, kdo je predlagal
               plebiscit, kdo je bil zraven pri osamosvajanju, kakšna je bila logika tiste stranke,
               ki se je takrat imenovala ZSMS, se pravi, za svobodo mislečega sveta, in tako naprej.
               Te debate so lahko zanimive, čeprav moram reči, da se čudim, od kod gospodu
               Lahovniku, ki ni bil zraven takrat, takšno znanje; najbrž je bral kakšen priročnik za
               mlade aktiviste. No, moram reči, da tudi traktat o plebiscitu in osamosvajanju
               ničesar ne prispeva, na noben način ne pripomore k temu, da pridemo do nekega
               racionalnega sklepa o zunanjepolitični temi ali pa, če hočete, obrambni temi, ki je
               danes na sporedu. Mislim, da polemike z Združenimi državami Amerike, pa tudi polemike
               z invazijo v Iraku ne služijo ničemur. Ne pogovarjamo se niti o odnosu do Amerike
               niti o odnosu do Busha, niti ne do agresije Združenih držav Amerike, če hočete, ali
               pa o vlogi koalicije v Iraku, ampak se pogovarjamo o misiji Nato. Nato je tista
               organizacija, katere člani smo. Naj je komu to všeč ali ne, gospodje, člani Nato smo!
               Spadamo v zahodno civilizacijo. Ne se bati zahodne civilizacije, ne se bati tega, kar
               se je nagrmadilo v evropski kulturi zadnjih dva tisoč let! Zakaj bi to zanikali?
               Zakaj bi v imenu, ne vem, nekega globalnega humanizma sedaj zavračali to, na čemer
               smo zrasli in kar navsezadnje moderna Slovenija tudi predstavlja, navsezadnje vsi.
               Liberalna tradicija in konzervativna tradicija v slovensko političnem življenju
               vendarle sloni na teh dvatisočletnih koreninah, ki se začenjajo tam pri krščanstvu,
               ki se nadaljujejo v humanizmu, renesansi, prosvetljenstvu itd. Zakaj govoriti zoper
               to civilizacijo, za božjo voljo, ko brez te civilizacije ne znamo niti kihniti?</p>
               <p>Res moram reči, da obžalujem, da se je opozicija odločila prekršiti temeljno pravilo
               politične morale v demokraciji. Namreč, o zunanji politiki in o obrambi je treba
               govoriti z enim glasom, kritika je zaželena, kakor sem rekel, ne pa strankarsko
               navijanje, ne pa zavajanje, ne pa stranpoti, ne pa deplasirano govorjenje o zadevah,
               ki s temo, o kateri danes govorimo, nimajo nobene zveze. Zakaj govoriti o ameriški
               viziji Iraka, zakaj govoriti o članstvu v Nato? Mi govorimo o tem, da kot člani Nato
               pošiljamo štiri inštruktorje v neko vojaško šolo, da bodo Iračani lahko navsezadnje
               po volitvah decembra sami odločali o svoji obrambi, sami znali urejati svoje
               življenje.</p>
               <p>Tako se mi zdi ta debata, jaz se opravičujem, če sem, bi rekel, nekoliko glasneje
               govoril, kot sem sicer vajen, ampak ta debata nas res nikamor ne vodi, in jaz samo to
               upam, da bomo vztrajali pri tistih dveh točkah, ki jih je predlagal odbor za zunanjo
               politiko, in da bomo potem navsezadnje s tem današnjim manj koristnim kot koristnim
               razpravljanjem končali. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K repliki sta se prijavila dva poslanca - dr. Gantar, potem pa dr.
               Lahovnik. Prosim, dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala. Zelo hitro. Gospod zunanji minister je začel z očitki nam, predvsem LDS, da
               niso pragmatični, končal je pa, kaj jaz vem, z brezupno ideološko pridigo, ne vem, če
               je poslušal sam sebe, naj se posluša.</p>
               <p>Kar zadeva to. Mislim, malo čudno je - te ocene, kar naenkrat nas gospod zunanji
               minister ocenjuje: jaz sem zašel s poti itd., prvič sliši in podobne zadeve. Ja,
               gospod, tukaj bomo pohvalili gospoda zunanjega ministra, povabil je Fischerja,
               Joschka Fischerja v Slovenijo, to je bila zelo dobro poteza, ker prav Fischer je bil
               in simbol, bi rekel, nasprotovanja vojaškemu angažmaju ZDA v <q>"koaliciji voljnih"</q> v
               Iraku in hkrati seveda zagovornik Nata. To je pomembno, odločilno, po mojem mnenju
               vplivalo poleg drugih stvari na to, da se je to javno mnenje obrnilo. Sam seveda vem,
               da se je tudi on angažiral, tako kot marsikdo od nas v tem, tudi jaz, v zagovarjanju
               vstopa v Natu in v Nato smo vstopili kljub njegovemu angažmaju in zagovarjanju, ne pa
               zaradi njegovega angažmaja in zagovarjanja. Zakaj je to pomembno, zakaj je aktualno
               danes - zato, ker smo marsikoga volivca prevarali oziroma ste ga prevarali, ker danes
               govoriti, če smo vstopili v Nato, moramo v Irak; takrat smo rekli, če smo vstopili v
               Nato, je to individualna odločitev in nima zveze z Irakom. In to smo danes, to ste
               danes prekršili. Samo toliko. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še doktor Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa! Spoštovani gospod zunanji minister, ne potvarjajte besed! Jaz sem se
               odzval kot replika na izvajanje poslanca iz stranke, ki vas je imenovala, predlagala
               za zunanjega ministra. Rekel sem, da ko zmanjka tej vladi argumentov, kot je bilo v
               primeru reform, ko smo se kritično odzvali, pač rečejo, da jih je treba podpreti.
               Tako kot je bilo to za časa osamosvojitve in to primerjajo z osamosvojitvijo in enako
               je danes. Ko vam je zmanjkalo argumentov, zakaj je treba iti v Irak, in so očitno
               naši argumenti, zakaj je to slabo za Slovenijo, zakaj je to slabo za državljanke in
               državljane te države, ko vam ti argumenti zmanjkajo, začnejo zopet z osamosvojitvijo.</p>
               <p>Strinjam se, to nima nobene zveze in vi ste samo potrdili moje argumente. Prosim pa
               vas, ker vidim, da danes - mislim, da že drugič ali tretjič greste osebno na mojo
               mladost, meni sicer to laska, priznam tudi, da nima toliko političnih izkušenj, kot
               jih imate vi, moje spoštovanje, vi ste živ primerek, da Darwinova teorija drži, da ne
               preživijo niti najpametnejši, niti najmočnejši, ampak najbolj prilagodljivi. S tega
               vidika ste vzor mnogim mladim, moj ne; veste, kar se pa političnega prepričanja tiče,
               pa lahko o tem razpravljamo. Jaz moram reči, da res nisem tako izkušen, ampak vem,
               kje je kdo bil in kaj je kdo zagovarjal. Zmeden sem edino pri vas. Pri vas pa res
               zadeve tako nihajo kot barva vaše kravate, črno - rdeče. Pa prosim, da ne jemljete to
               osebno.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lepo prosim, prosim lepo, izogibajmo se osebnih komentarjev in poskušajmo
               ostajati pri temi današnje razprave. In k besedi vabim gospoda Terčona.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej, čeprav malo pozno, jaz sem hotel najprej
               pozdraviti gledalce na tretjem kanalu TV Slovenije. Tega seveda ni, vemo, čeprav ste
               obljubljali na veliko, da kako bomo gledali v živo in kako bo to pošteno, ko bodo vsi
               gledalci lahko si ustvarili vtis, kdo kaj pravi. Tega prenosa prve izredne seje, ki
               jo je zahtevala opozicija - če prav vem - v tem mandatu, ni niti na drugem programu
               in niti na prvem, čeprav bi lahko bil. Seveda, ko smo pričakovali velik športni
               dogodek, smo gledali mašo. Zdaj, ko bi lahko gledali parlament, gledamo športni
               dogodek. Napredujemo. Razumem, zakaj je to tako. To je zato, da se v javnosti
               povzroči čim manjša stranka škoda zaradi napotitve vojakov s strani vlade v Irak. To
               je pač tema, kjer vlada v javnosti izgublja.</p>
               <p>Jaz mislim, da je vlada pripravila tudi skrbno načrtovan scenarij. Vlada je vedela,
               da je javnost proti napotitvi, zato se je na to pripravila. Zdaj nam sicer zunanji
               minister govori, da bodimo pri zunanji politiki enotni, pri obrambi enotni, vlada ni
               nobenega vprašala tukaj na parlamentarnem nivoju, opozicije, lahko bi predlagali
               kakšno zaprto sejo, pa se bi pogovorili, ampak vlada ni nič tega naredila. Sama je
               odločila, sedaj pa pravi bodimo enotni, prej pa ni nikogar nič vprašala. Kot sem
               rekel, je to skrbno načrtovala. Ker je vedela, da bodo reakcije: ali pride v
               parlament in se začne meniti ali pa samo napoti, je pripravila nek scenarij. Tukaj je
               šlo za grdo manipulacijo, moramo reči. Ko je padla novica ven, v prvi vrsti je to
               odločitev predsednika vlade, ki je poslal zunanjega ministra na tiskovno konferenco -
               sedaj hodi v žerjavico bolj ali manj obrambni minister - je bilo pričakovano, da bo
               opozicija skočila gor, in tudi je, tudi javnost se je zdramila. Našli so neke
               dokumente, kako se je prejšnja vlada nekaj pogovarjala, celo hvalili so prejšnjo
               vlado, kako je to načrtovala, minister Rupel se je celo bivšemu predsedniku
               zahvaljeval in tako naprej. Sporno, kar je pri tem, je to, da s tako lahkoto gospod
               minister za obrambo, ki bi bil v prvi vrsti dolžan skrbeti za zaupne dokumente,
               umakne zaupnosti za čisto politično manipulacijo. Seveda so skrbno poiskali dokument,
               kjer je bilo največ napeljanega in pogovarjanja o angažmaju Slovenije v Iraku. Seveda
               se je prejšnja vlada o tem pogovarjala, prav je, da se je pogovarjala. Pogovarjala se
               je tudi o drugih stvareh, vendar je bila načelna in ni sprejela te odločitve. To
               odločitev je sprejela ta vlada. In ko je prišla ta novica, se je začelo pogovarjati
               predvsem, ali je res prejšnja vlada hotela napotiti, ker se je umaknila oznaka
               zaupnost z dokumenta, kdo ima prav, Rop ali Erjavec in tako naprej. To je logika, če
               bi rekel v prispodobi, ni kriv tisti, ki je ukradel kokoš, ampak krivi so tisti, ki
               so se pogovarjali, kaj bi bilo, če bi ukradli kokoš. To je ta logika, ki je bila
               sedaj lansirana zato, da se čim bolj nevtralizira ta negativen odziv v javnosti te
               sporne odločitve. Najbolj sporno pri tem je seveda, da se s tako lahkoto umika
               stopnjo zaupnosti in to najpristojnejši organi. Kaj bi bilo, če bi tudi ostali to
               delali, ki so za to pooblaščeni, ali pa bi mi ostali to delali, s tem da bi skušali
               kompromitirati nekega političnega konkurenta?</p>
               <p>Ko se primerja Irak z ostalimi državami, kjer je Slovenska vojska angažirana, je pa
               treba povedati, da gre tukaj za bistveno razliko. V vseh ostalih primerih gre bodisi
               za soglasje širše mednarodne skupnosti, Združenih narodov, bodisi Nata. V tem primeru
               je pa šlo za agresijo Bushove in Blairove administracije na Irak, ki sedaj uspešno
               vpletajo tudi ostale države. In tukaj niso angažirane samo države Nata, tudi druge
               države. Je pa res, da nekatere pomembne države Nata niso angažirane. Edina
               obrazložitev je solidarnost, naše mednarodne obveznosti in tako naprej. Mi v to
               enostavno ne verjamemo, ne moremo verjeti in smo pričakovali, da nam bo vlada
               povedala prave razloge za napotitev teh štirih vojakov v Irak. Vsekakor odgovorov
               nismo dobili in obvelja, da je bila ta poteza prenagljena, nespametna in vsekakor
               nekoristna za slovensko državo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Repliko ima minister Erjavec. Hkrati pa naj povem, da je tudi izčrpan
               seznam vseh poslank in poslancev, kar pomeni, da ima tudi še vlada lahko zadnjo
               besedo, preden preidemo na razpravo in glasovanje o amandmajih.</p>
               <p>Minister Erjavec.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Zahvalil bi se poslancu Terčonu na njegovo izvajanje za očitanje, da naj bi ukradel
               kokoš. Naj rečem, da je vlada zelo transparentno ravnala. Vlada je dala predlog o
               napotitvi štirih inštruktorjev v Irak in tudi sočasno predlagala sklep, da se umakne
               oznaka zaupnosti, zato da je javnost seznanjena.</p>
               <p>Glede oznak zaupnosti, ki sem jih umaknil, naj povem, da sem jih umaknil zato, da bi
               pokazal, da je kokoš ukradel nekdo drug, ki je vztrajno še tri dni po seji vlade
               dejal, da se ni nikdar, nikoli, nikjer pogovarjalo o tem, da bi napotovali slovenske
               vojake v okviru koalicije sil na jugu Iraka. In zaradi tega je bilo potrebno po treh
               dneh umakniti to oznako zaupnosti in ne gre za nobeno mednarodno korespondenco, ampak
               gre za dopisovanje med ministrom za obrambo, tedanjim, in pa tedanjim predsednikov
               vlade. In ta umik oznake zaupnosti ni bil storjen zato, da bi minister za obrambo
               iskal argumente za odločite vlade. Tukaj je jasno, vlada stoji za to odločitvijo.
               Povedali smo, da je Slovenija edina od novih članic, ki nič ne prispeva pri
               usposabljanju iraških varnostnih sil, da sklep prejšnje vlade o napotitvi v tretje
               države ni mogoče uresničiti in da smo zato iskali druge možnosti. Ena od možnosti je
               bila, da bi to usposabljanje izvajali v Sloveniji, vendar varnostne ocene so
               pokazale, da to pomeni višjo stopnjo ogroženosti. Zato se za tako rešitev nismo
               odločili. Zato smo se odločili za tisto odločitev, ki so jo sprejele tudi večina
               novih članic v zvezi Nato. To pa je, da usposabljajo iraške varnostne sile v Iraku.
               Zato sem umaknil oznako zaupnosti, da bi pokazal, kdo je tisti, ki krade kokoš, in ki
               niso znane v slovensko javnost po svojih namerah.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Repliko ima mag. Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala. Jaz seveda ne bi rad razpravljal o tem, kdo je kaj ukradel, ker
               tukaj ne gre za to. Ne gre za to, da bi kdo kaj ukradel, ampak gre za pomembno
               politično odločitev in način, kako se vodi ta diskusija, je slab in ne pove nič o
               argumentih, zakaj ste se za to odločili. Sicer pa, jaz nisem nikoli uporabil te
               besede. Sedaj bom prebral, da bo enkrat za vselej jasno. V tem najinem srečanju na
               POP-u je bilo rečeno: <q>"Gospod Rop, kako odgovarjate na očitke največje vladne
               stranke, da ste se že leta 2004 dogovorili o sodelovanju slovenskih vojakov v danskem
               kontingentu?"</q> Torej, jaz se, prvič, nisem o tem nikoli dogovoril, niti vlada ni
               nikoli te odločitve sprejela in na to sem rekel: <q>"Nikoli in nikdar takšne odločitve
               vlada ni sprejela."</q> In seveda je otročje, da je v nadaljevanju minister za obrambo
               rekel, da sem se o tem dogovarjal, o tem se nisem dogovarjal, sem povedal, da sem se
               pogovarjal, dogovarjal pa sem se o misiji policijskih enot, ki naj bi bila misija
               celotne Evropske unije. O tem obstoji ta zapis, ampak ni pomembno, tudi če sem se
               pogovarjal, tudi če sem se dogovarjal, nismo nikoli sprejeli te odločitve in ta
               odločitev je odločitev te vlade. Nič vam ne pomaga, če se zgovarjate na prejšnjo
               vlado. Če želite, jaz sprejmem vso politično odgovornost za to, da sem, ko so me
               predsedniki vlad iz celotne Evrope od vseh držav, ki so napotili svojo vojsko v Irak,
               spraševali, če bi mi poslali svojo vojsko v Irak. Ja seveda, da sem se pogovarjal z
               njimi - ja kaj pa naj bi rekel? Da se o tem ne pogovarjam, zlasti, če sem želel, da
               bi naše gospodarstvo sodelovalo pri obnovi Iraka? Torej, sploh ne gre za to. Gre za
               legitimno odločitev te vlade, za katero mora prevzeti politično odgovornost.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ja, gospod Kovačič, proceduralno.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Gospod podpredsednik, vprašal bi, kateri razlogi
               so vas vodili k temu, da ste storili izjemo in dovolili repliko na repliko?
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Kovačič, to ni bila replika na repliko. Kot sem razumel, je gospod minister v
               svoji razpravi omenjal tudi stvari iz razprave gospoda Ropa. Prosim lepo, kdo zdaj
               sejo vodi, vi ali jaz? Gospod Bajc, še eno takšno pripombo, pa vas bom dal odstraniti
               iz dvorane. Ja, tako. Zaključujem razpravo. Potekel je rok za vlaganje amandmajev in
               prehajamo na odločanje. Gospod Erjavec, želite še besedo? Ja, prosim lepo, da se
               drugič pravočasno prijavite k besedi. Prosim, imate besedo, gospod Erjavec.</p>
            </sp>
            <sp who="SDZ4:ErjavecKarl">

               <speaker>KARL EJRAVEC:</speaker>

               <p>Hvala, predsedujoči, hvala za besedo. Ja, ugotavljam, da je bila razprava v državnem
               zboru koristna, da se je javnost lahko še podrobneje seznanila z argumenti za
               odločitev vlade o napotitvi štirih inštruktorjev v Irak. Žal pa poslanci, ki so
               želeli izredno sejo državnega zbora, niso postregli z nobenimi argumenti, zakaj naj
               bi bila odločitev vlade nepotrebna, nepremišljena, nevarna, razen seveda argumentov
               ustrahovanja Slovenk in Slovencev. Nobena država, ki sodeluje v tej Nato misiji, ni
               bila tarča terorističnega napada zaradi usposabljanja iraških varnostnih sil. Ocena
               nevarnosti terorizma v Sloveniji se z napotitvijo inštruktorjev v Irak ni spremenila.
               Ocena ogroženosti ostaja enaka. Naši argumenti za napotitev inštruktorjev v Irak pa
               so, da je organizacija Združenih narodov pozvala svoje članice za pomoč pri
               stabilizaciji Iraka. Poziv je pokrit z resolucijo Varnostnega sveta. Nato je na vrhu
               v Istanbulu sklenil, da bo nudil pomoč v obliki usposabljanja iraških varnostnih sil
               in tudi pomoč v opremi ter s finančnimi sredstvi. Tu je Slovenija v tem drugem delu
               bila zelo konstruktivna, imela je donacijo 5,2 milijona, imela 100.000 evrov donacije
               za sklad za financiranje tega usposabljanja. Pomagala je sofinancirati transport
               madžarskih tankov prek slovenskega ozemlja. In naj povem, članstvo v Natu nas sicer
               res ne zavezuje, da moramo poslati inštruktorje v Irak, zavezuje pa nas solidarnost
               znotraj članic Nata, da sodelujemo pri tej misiji. <stage>/Nemir v dvorani./</stage> Bi,
               prosim<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, malo pozornosti!</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Kot sem povedal, zavezuje pa nas solidarnost znotraj članic Nata, da sodelujemo pri
               tej misiji. Če članice Nata zanikajo odgovornosti oziroma dolžnosti do Nato zveze, se
               postavlja vprašanje smiselnosti obstoja take zveze in tudi smiselnost našega članstva
               v Natu. Gre za vprašanje partnerstva znotraj zveze Nato, gre za vprašanje, ali
               članice Nata združujejo enake vrednote, kot so pravna država, demokracija,
               spoštovanje človekovih pravic in temeljnih svoboščin. Gre za vprašanje, kaj, če nihče
               ničesar ne bi naredil v Iraku - kaj bi bilo potem z Irakom? Naj bi mar še naprej
               trpeli Iračani pod diktaturo Sadama Huseina? Ne nazadnje nas združujejo grožnje,
               terorizem, uporaba sredstev za množično uničevanje.</p>
               <p>Spoštovani! Razprava je pokazala, da nekateri ne poznate vloge zveze Nato v sodobnem
               svetu, ki je presegel obdobje hladne vojne. Danes je Nato politična organizacija, ki
               želi zagotavljati globalni mir. Ni naključje, da na vsakem zasedanju ministrov za
               obrambo in zveze Nato sodeluje tudi Rusija, ki ugotavlja, da nas združujejo enake
               vrednote in žal tudi enake grožnje. Govoriti, da je misija Nato okupacijska misija,
               je brez podlage. Kako naj bo misija Nato okupacijska misija, če je pokrita s kar
               štirimi resolucijami Varnostnega sveta Organizacije združenih narodov? Govoriti, da
               je prava odločitev to, da Slovenija kot edina nova članica ne sodeluje z zvezo Nato
               pri usposabljanju iraških varnostnih sil, je neresna in kaže, po mojem mnenju, da
               nekateri, ki so sprejemali odločitev za vstop v Nato, niso resno mislili.</p>
               <p>Odbor za zunanjo politiko je danes imel ponovno razpravo o sklepu vlade glede
               napotitve štirih inštruktorjev v Irak. Tudi ta razprava je pokazala, da tisti, ki ste
               želeli izredno sejo državnega zbora, niste predstavili nobenega argumenta, zakaj naj
               bi bila odločitev vlade neprimerna, nepremišljena, slaba, nevarna. Zato podpiram oba
               predlagana sklepa odbora za zunanjo politiko, da državni zbor Republike Slovenije
               ugotavlja, da je bila odločitev vlade Republike Slovenije o napotitvi štirih
               inštruktorjev v Irak sprejeta v skladu z ustavo in v skladu z veljavno zakonodajo.
               Podpiram pa tudi sklep, da vlada Republike Slovenije po treh mesecih po napotitvi
               štirih inštruktorjev državni zbor obvesti o dejavnostih in izkušnjah slovenskih
               vojakov. Pri tem pa še vabim tiste, ki bi želeli, ko bo prišel čas, da bom kot
               minister za obrambo uresničil svojo obljubo, da obiščem vse kraje, kjer imamo naše
               pripadnike, da tisti iz opozicije, ki še vedno dvomite v odločitev, da se mi takrat
               pridružite, da na licu mesta samem pogledamo, kaj se tam dogaja, kaj počnejo naši
               inštruktorji in kakšno vlogo odigrava Slovenija pri tem. Prepričan sem, da ko boste
               na licu</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p><gap n="..."/> mesta, tako kot sem bil prisoten v Afganistanu, kjer je celo predsednik Hamid
               Karzaj se zahvalil Sloveniji kot majhni državi, da prispeva k stabilnosti
               Afganistana, da prispeva k globalnemu miru. In zato gre pri tej zadevi. Zato sem vam
               danes zelo hvaležen, da ste sklicali to izredno sejo, da se lahko naše državljanke,
               državljani prepričajo o velikem poslanstvu, ki ga upravlja Slovenska vojska. In jaz
               upam, da ste ponosni na vse pripadnice in pripadnike slovenske vojske, ki čuvajo in
               branijo naš mir daleč od naših meja.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem zaključujem razpravo. Lepo prosim. Nimate besede na tribuni.
               Gospod, lepo prosim, da spoštujete naš poslovnik državnega zbora, če ne, vas bom
               moral dati odstraniti s tribune. Lepo prosim, da se usedete in v miru še naprej
               spremljate sejo, takšna so pravila. Ne morete govoriti s tribune. Prosim,
               varnostnike, da gospoda odpeljejo stran.</p>
               <p>Prehajamo na odločanje<gap n="..."/> Gospod, lepo prosim. Nismo na dvorišču, ampak smo v
               državnem zboru Republike Slovenije. Lepo prosim, da gospoda odstranite s tribune.
               Nadaljujemo z razpravo o vloženih amandmajih. Žal mi je, da je prišlo do tega
               neljubega dogodka, ampak tudi to se dogaja. Imamo dva amandmaja na predlog dveh
               sklepov odbora za zunanjo politiko. Amandmaja sta vložila poslanski klub LDS in pa
               poslanska skupina SD. Sprašujem predlagatelje, če bi želeli predstaviti sklep, s tem
               da seveda imamo samo še, če se ne motim, dobro minuto za LDS oziroma v razpravo dajem
               kar oba amandmaja. Želi kdo razpravljati o amandmaju za novi tretji predlog sklepa?
               Ja, gospod Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. V svojem imenu. Spoštovane kolegice in kolegi!</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ne, ne, gospod Barovič imate še čas za razpravo, tako da to še ni obrazložitev
               glasu. Ali lahko razpravljate glede na<gap n="..."/>?</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>No, saj bom glede na racionalnost in upam, da bo kratek, jasen in jedrnat in tudi
               naši kolegi, vsi smo že utrujeni v tem mesecu dni srečevanj.</p>
               <p>Poglejte, spoštovane kolegice in kolegi, Slovenska nacionalna stranka je svoja
               stališča danes že predstavila. Kar se pa amandmajev tiče, veste, ravnokar ko sem
               poslušal spoštovanega gospoda ministra, Slovenska nacionalna stranka je povedala, da
               bo v večini po odločitvi podprla predloge, ki so bili podani kot sklic te seje. Sedem
               jih je, če se ne motim, od tega jih je prvih šest zelo pomembnih. Prvih šest
               predlogov govori o tem, da je prav, ne samo za primer Iraka, ampak nasploh, da se o
               obrambni politiki, o napotitvi poklicne vojske, ki je sicer poklicna vojske, katere
               poklic je bojevanje in sama odloča, vendarle v tem državnem zboru spregovorimo kakšno
               besedo večkrat. Poudarjam, prvih šest točk je zelo pomembnih.</p>
               <p>Sam osebno bi amandma k tretjemu predlogu sklepa podprl, pa vendarle zadnja razprava
               mi je povedala, da slovenski vojaki niso samo v Iraku, še enkrat, čeprav je to
               vsebina današnje seje, slovenski vojaki so v Afganistanu, slovenski vojaki so na
               Kosovem, slovenski vojaki so v Bosni in Hercegovini. In jaz se bojim, da je ta
               izredna seja danes ne strah ali pa razčiščevanje našega pojmovanja in gledanja na
               slovensko vojsko, temveč notranjepolitični boj dveh ali treh ali štirih, mi je čisto
               vseeno, opcij, kar pa ni pošteno. V svojem imenu povem, da se bom vzdržal pri obeh
               amandmajih, še enkrat pravim, zaradi tega, ker bi se vsebina teh amandmajev morala
               dotikati vseh slovenskih vojakov vsepovsod. Še enkrat pa poudarjam, ne pozabite,
               poklicna vojska je nastala na pobudo tega državnega zbora, tudi ljudi, ki so rekli
               <q>"da"</q> Natu, in danes je poklic vojaka vojskovanje. Če so se sami odločili bodo šli in
               bodo to naredili. Prav pa je, še enkrat pravim, da spoštujemo v tem državnem zboru
               vsaj osnovna določila šestih točk, o katerih smo se danes cel dan pogovarjali.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Torej, prehajamo na odločanje o amandmaju za novi tretji predlog sklepa.
               Prvo sprašujem, ali želi kdo obrazložiti glas v imenu poslanske skupine. Dr. Lahovnik
               v imenu LDS.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci! Naš amandma predlaga, da vlada prekliče
               sklep k napotitvi, da državni zbor poziva vlado Republike Slovenije, da prekliče
               sklep o napotitvi štirih inštruktorjev slovenske vojske v Irak. To utemeljujemo z
               naslednjim.</p>
               <p>Prvič. Nobena resolucija Organizacije združenih narodov ali kakršenkoli drug podoben
               dokument Slovenije ne zavezuje k temu, da bi bila vojaško prisotna v Iraku. Gre za
               suvereno odločitev Janševe vlade, ki se je za to odločila, po našem mnenju, iz povsem
               napačnih razlogov.</p>
               <p>Drugič. Dejstvo je, da o napotitvi slovenskih vojakov v Irak nikoli ni odločal niti
               ni bil s tem seznanjen svet za nacionalno varnost. O tem tudi predhodno nismo
               razpravljali v državnem zboru Republike Slovenije, čeprav gre za izjemno pomembno
               odločitev. Gre za odločitev, ki pomeni velik zasuk ne le v obrambni, pač pa tudi v
               slovenski zunanji politiki. Moramo se zavedati, da v Iraku vojaško niso prisotne
               nekatere pomembne članice Evropske unije, kot so Francija, Nemčija, da se je od tam
               umaknila Španija, da se to pomlad od tam postopoma očitno umika tudi Velika
               Britanija. Skratka, niso bili predstavljeni argumenti, čemu sedaj ta zasuk tudi v
               slovenski zunanji politiki.</p>
               <p>Kar se tiče varnostne situacije ni bila nikjer celovito predstavljena. Bili so
               podani argumenti enostavno, da se v Sloveniji zaradi prisotnosti slovenskih vojakov v
               Iraku varnostna situacija ni spremenila. Kljub temu lahko v medijih beremo, da zaradi
               varnosti imena inštruktorjev ostajajo skrivnosti. To lahko razumemo vendarle - kaže,
               da vse ni čisto tako ne nevarno oziroma če so ob objavi imen lahko ogrožena tudi
               življenja družinskih članov inštruktorjev in inštruktorji sami, potem vendarle
               pomeni, da se je varnostna situacija v Sloveniji spremenila. Na to, da je bilo to
               vprašanje izjemno lahkotno obravnavano, kaže tudi dejstvo, da je na odboru za zunanjo
               politiko vprašanje varnostne situacije obrazložil šef obveščevalno varnostne službe
               ministrstva za obrambo, ne pa predstojnik Sove, kar bi bilo običajno. Takšen pristop
               je ne samo pomanjkljiv, pač pa z vidika varnosti državljank in državljanov izjemno
               lahkomiseln, zato predlagamo v amandmaju, da državni zbor pozove vlado Republike
               Slovenije, da to odločitev pretehta. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima magister Grims v imenu SDS.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. V SDS seveda takega amandmaja ne bomo podprli. Razlogov za to je
               več. Prvo je vprašanje obveznosti, ki jih imamo do mednarodne skupnosti. O tem je
               bilo danes veliko govora, vendar se je zamolčalo, da smo na to še kako jasno
               opozorili že tedaj, ko je bil pred nami referendum o vstopu v zvezo Nato, ko smo
               povedali, da je skupna obramba, skupna obveznost tisto, kar nas seveda tudi zavezuje,
               in da to obveznost zavestno in dogovorno tudi sprejemamo. Zdaj je pred nami, da to
               tudi uresničimo.</p>
               <p>Drugo, kar nas prepričuje, pa je dejstvo, da nasprotniki sploh niso predstavili
               nekih dejanskih novih argumentov in so pravzaprav svoje pomanjkanje argumentov skoraj
               vso razpravo prikrivali z precej žaljivimi izjavami. Veste, da ko sem povedal nekaj o
               tem, kar se na lastna ušesa slišal na odboru danes dopoldne, je eden od poslancev LDS
               to pospremil z besedami, da gre za gnusno laž, če se ne motim, naj mi bo oproščeno,
               če uporabljam njegov izraz, ki bi bil primeren kakšnemu paglavcu, zagotovo pa ne
               poslancu v državnem zboru. Upam, da bodo takrat v LSD, ko bomo spet imeli razpravo o
               spoštovanju drug do drugega tudi malo pometli pred svojim pragom.</p>
               <p>In pa obenem bi opozoril tudi na neprimerno primerjavo, primerjavo s holokavstom, ki
               je bila ravno tako dana s strani enega od poslancev LDS, in ne moremo se znebiti
               vtisa, da se vse to, kar se je danes dogajalo in tudi marsikaj drugega, dela zgolj
               zaradi pridobivanja poceni političnih točk, obenem pa se gre preko tiste meje, ko se
               dela tudi škodo naši skupni domovini Sloveniji, in te pravice pa po našem trdnem
               prepričanju nima res nihče izmed nas. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Juri v imenu SD.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Že tretjič predlagamo, da se s podporo temu amandmaju, sklep vlade o
               napotitvi vojakov prekliče. Gospod minister za obrambo je dejal, da ni slišal danes,
               tokom sedmih ur, pravih argumentov, zakaj bi naj bila odločitev vlade slaba. Jaz sem
               tudi pozorno poslušal in lahko povem, da tudi v imenu naše poslanske skupine in vseh
               predlagateljev nismo slišali argumentov, zakaj bi bila odločitev dobra. Javnost bo
               ocenila, kdo je imel prav. Zagotovo se niso razjasnili vsi razlogi in vse okoliščine,
               ki so do tega privedle. Nismo slišali niti, razen splošnih stavkov, o tem, da moramo
               biti verodostojni in državotvorni, kakšne so koristi od te misije. Predsednik
               republike je vsaj, ko je misijo podprl, rekel, da pričakuje podporo Združenih držav
               Amerike pri misiji v Darfurju. Pustimo, ali je to sporno in koliko, vendar je o neki
               koristi govoril. Danes vlade o tem nisem slišal. Vlada ni dobila konsenza, ker ga
               tudi poiskala ni, s strani politične opozicije in tudi javnosti ni prepričala.
               Odločitev, ki jo je sprejela, je nevarna, je neodgovorna. Mi pošiljamo na zelo vroče
               krizno žarišče štiri naše ljudi, ki bodo v slovenski uniformi, s slovensko zastavo,
               kar bo simbolno veliko pomenilo. Na ta način <q>"mahamo"</q> mednarodnemu terorizmu,
               opozarjamo, da smo tudi mi na tej sceni, in posledice so lahko hude. Iz tega naslova
               pozivamo še enkrat vlado, naj vendarle premisli in prekliče preden je prepozno.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Sok v imenu NSi.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. V imenu Nove Slovenije lahko ugotovim, da smo danes tukaj veliko
               govorili in nič novega povedali. Vse to, kar je danes bilo slišati, je slovenska
               javnost že slišala, že ve. Mogoče je novo samo to, kar je povedal minister za
               notranje zadeve, da že dolgo usposabljamo iraške policiste, pa se ob to nihče ne
               spotika.</p>
               <p>Kar se pa tiče tega amandmaja, je seveda jasno, da ga v Novi Sloveniji ne bomo
               podprli. Mislimo, da tudi opozicijska LDS in SD nista resno mislili s tem amandmajem.
               Ta amandma sicer pravi, naj vlada Republike Slovenije prekliče svojo odločitev. Vlada
               je sprejela svojo odločitev na podlagi veljavnega zakona, zakona, ki je bil sprejet v
               prejšnjem mandatu. Državni zbor ni razpravljal niti takrat, ko smo napotili naše
               vojake na Kosovo, niti takrat, ko smo jih napotili v Afganistan. Naenkrat pa, ko se
               je prejšnja pozicija znašla v opoziciji, pa je vse drugače. Je pa treba zakon
               spremeniti in vladi onemogočiti, da na podlagi zakona sprejema odločitve, za katere
               ima pravno podlago v zakonu. Taka odločitev bi seveda bila neodgovorna, takšna
               odločitev bi bila neresna, praktično bi s takšno odločitvijo Republiko Slovenijo
               blamirali pravzaprav ne samo pred Evropo, ampak pred celim svetom, predvsem pa pred
               Natom, v katerega smo s tako odločnostjo tudi prek referenduma vstopili in postali
               člani.</p>
               <p>Torej, nikakor ne bomo podprli tega niti amandmaja k sklepu številka 4. Hvala lepa.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V svojem imenu bi želel obrazložiti glas še gospod Juri. Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Rad bi spomnil kolege, seveda v podporo temu amandmaju, da sem tudi
               problematiziral naše sodelovanje pri usposabljanju iraških varnostnih sil s policijo.
               Ampak policija, žal, tudi pod poveljstvom Združenih držav Amerike uri varnostne sile
               v tretji državi, konkretno v Jordaniji. In iz tega naslova lahko potegnemo črto, da
               to sodi v sklop konsenza in kompromisa, ki je bil dosežen.</p>
               <p>Kakšni so razlogi danes, da lahko vlada prekliče sklep. Od takrat, ko ga je
               sprejela, do danes se je precej zaostrilo palestinsko vprašanje, iransko jedrsko
               vprašanje in ne nazadnje vrenje v islamskem svetu zaradi spornih karikatur. Varnostna
               situacija v Iraku je še vedno zelo napeta, zelo zaostrena, dnevno umirajo ljudje, in
               mislim, da ima vlada vse razloge, praktične in pragmatične, da zamrzne, če že ne more
               preklicati sklepa. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi, spoštovani gospod
               minister in ostali! Seveda bom podprl amandma. Tudi že vnaprej pripravljen in prebran
               zaključni govor ministra Erjavca me ni prepričal, da ima vlada kakršenkoli racionalen
               razlog, da bi napotila te štiri inštruktorje v Irak. S tem pa tudi ne mislim, da nima
               argumentov, verjetno jih ima, vendar jih ne želi izdati. Kakšni so motivi, o tem se
               bo še marsikaj videlo in slišalo. Vemo pa, da ne morejo biti taki, ki bi lahko
               utemeljili pred slovensko javnostjo takšen ukrep. Sklicevanje na Afganistan, na
               katerega se radi sklicujete, je skrajno nekorektno. Amerika je bila napadena. Čeprav
               se Američani niso sklicevali na 5. člen atlantske pogodbe, so nekatere države, recimo
               Nemčija, smatrale, kot da je to 5. člen, in so se angažirale na ameriški strani v
               Afganistanu. Tako so ravnale še marsikatere države članice Nato in tudi Slovenija.
               Zato je prav, da so naši vojaki tam, da opravljajo svoj posel in se seveda
               izpostavljajo tudi nevarnosti. Zato, gospod minister, in s tem utemeljujem svoj
               razlog - smo ponosni na slovenske vojake in vojakinje, ne moremo pa biti ponosni na
               tvorce slovenske varnosti, zunanje in obrambne politike in upamo, da se ti vojaki,
               vojakinje, zaradi tega, ker se bodo znašli na napačnem kraju, v napačnem času in
               zaradi napačnih razlogov, da zaradi tega dejansko ne bodo preveč tvegali. Hvala lepa.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Odločitev vlade glede napotitve štirih inštruktorjev slovenske vojske v
               Nato misijo usposabljanja iraških varnostnih sil v Iraku izhaja iz same resolucije
               Organizacije združenih narodov, kamor Slovenija že dolga leta sodi, izhaja pa tudi iz
               odločitev zvezo Nato, kjer je Slovenija včlanjena tudi že nekaj časa.</p>
               <p>Ne razumem, kako lahko nekateri poslanci in nekatere politične stranke zagovarjajo
               pozive, da Slovenija naj ne bi spoštovala mednarodnih zavez pa tudi ne svojih lastnih
               zavez, ki jih je sama sprejela. Kako lahko tako sploh govorite. Ali ne daste ničesar
               na čast in na to, da beseda nekaj velja? Obljuba tudi terja izpolnitev obljube. Kako
               bi se pa mi Slovenci počutili, če bi nam druge države, zlasti tiste, ki so Slovenijo
               najbolj podpirale in jih pomagale pri naših prizadevanjih za osamosvojitev, pred
               15-imi leti tedaj odrekle pomoč? Takrat, ko nam je bilo težko in je bila politična
               usoda Slovenije in življenjska usoda prebivalcem Slovenije negotova in ogrožena? Kaj
               bi si mi o taki nenačelni državi mislili? Ali vam je vseeno. Kaj pa bi si lahko drugi
               mislili o nas, zaradi takšne nenačelnosti in sebičnosti, ko ne znamo prisluhniti
               klicu na pomoč, ko to pomoč in sodelovanje drugi potrebujejo? In na to sebičnost naj
               se ne odzovemo, torej na takšno sebičnost in nesodelovanje pozivate poslanci nekateri
               tukaj v državnem zboru.</p>
               <p>Meni vsekakor ne bi bilo vseeno, da bi nas drugi imeli za sebičneže in
               neverodostojneže, ki nam za druge ni mar in ki nam lastne obljube ter zaveze niso
               svete. Ob tem bi me bilo pošteno sram, zato seveda predlaganega amandmaja ne morem
               podpreti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa za besedo. Jaz bom pa ta amandma podprl v kontekstu tistega, kar sem že v
               prejšnjih razpravah govoril.</p>
               <p>Rad bi pa, zaradi vzetja iz konteksta tega, kar sem govoril, na tem mestu še enkrat
               povedal, da če je bil kdo prizadet zaradi omembe holokavsta v mojem govoru, da se tem
               iskreno, iskreno opravičujem. Izvzeto je bilo iz konteksta, jaz sem holokavst omenil
               samo kot enega izmed presedensov v človeškem ravnanju, do katerega nikoli ne bi smelo
               priti. Govorim, da ni bil holokavst edina reč, ko so se nekateri narodi ali pa
               civilizacije izbrisale z obličja zemlje, ampak da jih je bilo več in vsled tega, da
               se to ne bo nikoli več ponovilo, nisem za to, da se konflikti rešujejo v tretjem
               tisočletju z orožjem.</p>
               <p>Sam sem zelo dobro poznal židovsko zgodovino oziroma poznam njihovo matrarijo v
               srednjem veku. To, kar se je dogajalo v II. svetovni vojni v Mariboru, sem ohranil
               edino sinagogo kot podpredsednik izvršnega sveta, kajti mislili so jo spremeniti v
               kavarno, da je ostala, in sedaj to prvovrstni spomenik teh sinagog v Evropi. Ostalo
               jih je samo nekaj. Bil sem v Jeruzalemu, poklonil sem se žrtvam teh, ki so izgubili
               življenje v holokavstu, in prosim, da mi teh etiket danes več ne dajete. Niste me
               prav razumeli. Jaz sem omenil to samo v tem kontekstu, da so pred holokavstvom bili
               še drugi poboji civilizacij in narodov. In ti pogoji niso vredni človeka. In dokler
               bom pač živel, se bom takemu načinu reševanja političnih sporov izogibal.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, čeravno ste obrazložitev glasu izkoristili za repliko. Besedo ima gospod
               Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Predloga amandmaja ne bom podprl. Danes ni bilo ponujenega nobenega
               dodatnega argumenta s strani predlagateljev, ki bi napeljeval, da bi bil kakorkoli
               upravičen tak sklep. Slovenija svoje zaveze, svoje dolžnosti mora izpolnjevati in
               tudi prav je, da pomaga iraškemu ljudstvu pri tem, da postane sposobno vzdrževati red
               in mir v svoji državi v korist Evrope in sveta.</p>
               <p>Ob tem se čudim neverodostojnosti oziroma celo zanikanju tega, kar je prejšnja vlada
               na tem področju že storila. Odločitev vlade ima dolgo brado in se pravzaprav
               sprašujem, o čem, kaj je kolega Tone Rop na Danskem sploh pogovarjal. Ali je šel na
               Dansko, da bi danskemu premierju izjavil izrek iz Hamleta: <q>"Nekaj gnilega je v deželi
               Danski."</q> Mislim, da bi bil bolj verodostojen in edino s tem bi bil verodostojen, če
               bi že takrat izjavil: <q>"Nekaj gnilega je v stranki LDS."</q> Kajti, to ste danes
               dokazovali. In zajedljivost, cinizem in sprenevedanje so najvišje vrednote, ki ste
               jih danes zastopali tukaj iz LDS-a in Socialne demokracije.</p>
               <p>Spraševati se, ali bodo krste iz Iraka promocijsko gradivo za Slovenijo, je <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, to ni polemika, to je obrazložitev.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> razprave in netenja nestrpnosti v tem parlamentu. Zato sem proti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno prosim, ne replicirati, ne polemizirati, ampak obrazložiti.</p>
               <p>Na vrsti je gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom glasoval za ta amandma.
               To je najbrž jasno tudi glede na prejšnjo razpravo. Bi pa rad vendarle nekaj zadev
               dodatno utemeljil, ker se je še kaj slišalo po tistem, ko smo razpravljali.</p>
               <p>Gospod minister je dejal, da ni bilo nobenih novih argumentov. Jaz se s tem
               popolnoma strinjam. Nenavadno bi bilo, da bi se v zadnjem trenutku pojavljali novi
               argumenti. Vsi argumenti so bili stari. Največ argumentov za to, da se podpre
               odločitev, kakršna je predlagana v amandmaju, so ravno razprave koalicije, vladajoče
               koalicije. Ne bom rekel, da so bili hoteno povedani kot argumenti zato, da se amandma
               podpre, ampak bili so verodostojni podatki, bile so razprave, ki so bile usmerjene v
               ohranitev življenja, v humanost, v svobodo. Vse to pa naši inštruktorji tam ne bi
               počeli v sestavu sil, ki so tja prišle zaradi tega, ker je bila že ta vojna od samega
               začetka zlagana. Zlagana in osnovana na lažeh obveščevalnih služb Združenih držav
               Amerike, ki so stregle željam njihovega predsednika. Zato me tudi za te podatke o
               naši varnosti malo skrbi, kaj če so tudi ti prirejeni željam kakšnih predsednikov.</p>
               <p>V glavnem hotel bi ponoviti to tudi, ker se je pojavljalo v razpravi, da gre za
               protiamerikanizem. Moja odločitev bo seveda takšna, kakršna bo, predvsem zaradi tega,
               ker mi je seveda Amerika ravno tako ljuba kot katerakoli druga dežela. In
               <gap n="..."/><stage>/Opozorilni znak za konec razprave./</stage><gap n="..."/> moj odnos do Amerike seveda ni vezan na
               trenutno vlado, kot ni moj odnos do Slovenije vezan na trenutno vlado. Hvala lepa.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Pajk.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Glasoval bom proti amandmaju, pa povem, zakaj. Velikokrat bo še
               potrebno povedati, da bodo nekateri razumeli, da enostavno je bil vstop v Nato
               izglasovan z voljo ljudi in da takrat, ko smo vstopili v Nato, je pač življenje
               takšno, da na eni strani daješ, na drugi strani pa dobivaš. In Nato nam daje
               kolektivno varnost in prav je, da tudi mi nekaj prispevamo Natu nazaj.</p>
               <p>Zdaj, ker se gre ravno za Irak, ti štirje inštruktorji, ki gredo v Irak, so dvojni
               prostovoljci. Prvič zato, ker so prostovoljno izbrali poklic vojaka, ki je nevaren,
               in drugič zato, ker so med prostovoljci še enkrat prostovoljci.</p>
               <p>Dejstvo je, da gredo v Irak kot inštruktorji in da bodo izobraževali iraške vojake,
               da se utrdi v Iraku demokracija. Tudi nam ne sme biti vseeno, ali so v Iraku razmere
               stabilne ali niso. Mislim, da moramo biti zelo zavzeti za to, da se tudi v Iraku
               razmere uredijo in zato bom pač, še enkrat povem, proti amandmaju.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Tako kot sem uvodoma rekel, ko sem predstavljal stališče
               Slovenske ljudske stranke, in podoben predlog sklepa je bila že v gradivu
               predlagateljev, sam, pa tudi kolegi, ne bomo podprli tega predloga amandmaja k
               sklepom. Danes smo slišali vsega po malem od enih, ki zagovarjajo, enih, kdaj so se
               pogovarjali, enih, kdaj so se dogovarjali, in podobno. Veliko več smo slišali
               tistega, kar sploh ni bil predmet točke dnevnega reda odločitev vlade oziroma kako je
               sprejela sklep, da napoti štiri vojake oziroma podčastnike in častnike na misijo v
               Irak.</p>
               <p>Osebno ocenjujem, da je prav, da se je zgodila ta izredna seja, da ne glede na
               skepso, ki sem jo izrazil tudi o predstavitvi stališča Slovenske ljudske stranke, da
               verjetno tudi po sedem in polurni razpravi bodo stališča pozicije in opozicije ostala
               taka, kot so bila na začetku te seje državnega zbora. Na koncu naj rečem, glede na
               to, tako kot sem tudi pri predstavitvi stališča SLS rekel, vlada ni kršila ustave,
               vlada ni kršila zakona o vladi Republike Slovenije, ko je sprejemala ta sklep, in
               zaradi tega še zmeraj stojim na stališču, da je legitimno in legalno sprejela sklep o
               napotitvi; pri čemer bi pa rad to poudaril, da osebno sem prepričan in poznavajoč
               tudi informacije, mislim da se boste, večina, s tem strinjali, da varnost vojakov, ki
               se odpravljajo na misijo v Irak, je bistveno boljša in večja, kot je vojakov, ki so
               na misiji v Afganistanu.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še dr. Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci! Predsednik vlade, gospod Janša, je javno
               izjavil za televizijo, da je Slovenija edina članica Nata, ki ne sodeluje v
               aktivnostih za zagotavljanje stabilnosti v Iraku oziroma pri usposabljanju iraških
               vojaških varnostnih sil. In je na ta način tudi utemeljeval odločitev slovenske vlade
               za napotitev slovenskih vojakov v Irak.</p>
               <p>V današnji razpravi se je pokazalo, da to ne drži, da je deset članic Nata, ki niso
               prisotne v Iraku, in glede na to, da je očitno gospod Janša razpolagal z napačnimi
               podatki, da sta ga napačno obvestila in informirala tudi očitno tako zunanji minister
               kot obrambni minister, bom kot konstruktivna opozicija podprl amandma, s katerim mu
               omogočamo, celotni vladi, popravni izpit, da bo lahko ponovno pretehtala odločitev,
               ki jo je očitno sprejela na podlagi napačnih predpostavk. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Glasujemo. Hvala lepa. Navzočih je bilo 70 poslank in poslancev, za je
               glasovalo 21, proti 46.</p>
               <p><stage>(Za je glasovalo 21.)</stage> <stage>(Proti 46.)</stage></p>
               <p>Ugotavljam, da amandma za novi tretji predlog sklepa ni sprejet.</p>
               <p>Sedaj bomo odločali o amandmaju za novi četrti predlog sklepa in ga dajem v
               razpravo. Želi kdo besedo oziroma, ker časa ni več, kdo želi obrazložiti glas? Glede
               na to, da ima samo še ena stranka ali dve čas za razpravo in noben ne želi
               razpravljati, razpravo zaključujem in sprašujem, kdo želi obrazložiti glas v imenu
               poslanske skupine. Zaenkrat imam prijavljena dva, in sicer gospoda Jerovška in
               gospoda Jurija.</p>
               <p>Prosim, gospod Jerovšek. Se odpovedujete.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Samo je bil kolega Juri prvi. Glejte, moram reči, da v poslanski skupini SDS
               vsebinsko pravzaprav ne nasprotujemo takšnemu sklepu, vendar v tej današnji razpravi
               ob tem in ob dosedanjem ravnanju prejšnjih vlad pa seveda tega sklepa ne bomo podprli
               zaradi tega, ker ta sklep implicitno sugerira, kot da je vlada, ki je nadaljevala
               postopke prejšnjih vlad in delovala in odločala v skladu z veljavno zakonodajo in
               ustavo, storila nekaj napačnega.</p>
               <p>Tak predlog takega amandmaja temelji na dvojni morali predlagateljev in dvoličnosti.
               Predlagatelji, ko so bili v poziciji vladnih strank in odgovornosti za to državo, so
               ob podobnih napotitvah oziroma niso sporočali državnemu zboru, niso obveščali. Celo
               več, ustavno sodišče je v obrazložitvi nekega sklepa ugotovilo, da je sklep o nudenju
               zračnega prostora za prelete letal, ko še Slovenija ni bila članica Nata, bil
               protizakonit in da je šlo za kršitev zakonodaje in ustave Slovenije. Kot sem že danes
               omenil, mi takrat nismo problematizirali, tudi danes ne bi problematizirali, če ne bi
               bili soočeni z dvojno moralo in dvojna morala je Evropi naredila ogromno slabega.
               Najhujše stvari so bile utemeljene na dvojni morali, zato seveda smatram, da se je
               nujno odpovedati tej dvojni morali. In očitati tisto, kar sam nisi storil, kar niste
               zgradili pozitivne prakse, pozitivnega premera. Če bi bila ta izgrajena danes, potem
               bi bilo seveda drugače. V taki konstelaciji seveda ne moremo podpreti tega sklepa.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Juri v imenu SD.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala gospod predsednik. Prav zaradi tega, ker potrebujemo novo, dobro prakso,
               vlagamo ta sklep v izogib novim situacijam, kakršno doživljamo danes in smo jo
               doživljali od takrat, ko je javnost izvedela za sklep vlade o napotitvi štirih
               vojakov.</p>
               <p>Ko gre seveda za pomembne operacije na kriznih območjih, ki terjajo naše vojaško
               sodelovanje, mislim, da moramo ustvariti in poiskati širši konsenz. Ne moremo samo na
               osnovi sklepa vlade, pa kakorkoli že utemeljen z zakonom, seveda sprejemati tako
               pomembne in lahko tudi usodne odločitve. Torej predlagamo, da se svet za nacionalno
               varnost sestane in da se tudi državni zbor predhodno obvesti. S tega naslova tudi
               predlagamo, da vlada naj razmisli, ali je potrebna korekcija obstoječega zakona.
               Kajti, če smo prišli do te situacije, v kateri štirje vojaki bodo odpotovali brez
               konsenza politike in brez razumevanja javnosti, kar bo vplivalo zagotovo na njihovo
               počutje in tudi na njihovo varnost, moramo izboljšati sistem, da se do teh situacij
               ne bo spet prihajalo.</p>
               <p>Zato prosim gospodje, če ste v dobri veri, seveda in če menite, da bi z takšnim
               pristopom prispevali k temu, da bo javnost bolj obveščena, da bodo tudi opozicijske
               stranke primorane, po vašem mnenju, k večji odgovornosti, seveda se bo poiskal ta
               konsenz. Če pa boste to zavrnili, pomeni, da zaupate slepo v odločitve vlade, da
               mislite, da je to prav, da lahko odpošilja jutri tudi večji kontingent, kar na
               bojišče seveda, in prevzemate s tem samo vi odgovornost, ampak razrešujete
               odgovornost celoten državni zbor in druge inštitucije, ki morajo pri temu odločati.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Anderlič v imenu LDS.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Ko podrobno pogledamo predlog tega amandmaja, se vidi, da je preprosto nadomestilo
               nečesa, kar bi bilo logično, da poteka že vseskozi in ob vsakem vprašanju. Če je res
               Sova tisti organ, ki pripravlja varnostne ocene o tem, kaj naj bi se dogajalo v
               širšem okolju, torej v mednarodnem prostoru, potem bi bilo prav, če že gospod
               predsednik vlade, kot piše danes STA, Janša Podbregarju ne dovoli ponovnega obiska v
               Kartumu, pomeni, da gre tam za resno varnostno problematično okolje. In seveda ne
               dovoli niti šefu Sove, da gre tja, kaj šele, da bi preveril, ali so razmere take, da
               bi slovenski predsednik lahko tam posredoval. Še toliko bolj, ko govorimo o Iraku in
               sodelovanju Slovenije kot države v teh procesih, je jasno, da moramo imeti v vidu vse
               okoliščine. In ena od teh je prav gotovo varnostna ocena, ki jo od Sove zares v tem
               parlamentu nismo slišali. In če jaz razumem tako, kot se svet za nacionalno varnost
               razume prav, potem pomeni, da na tem svetu za nacionalno varnost, preden pride do
               kakršnihkoli odločitev, preverijo, kaj ima povedati z varnostnega vidika - govorim
               tako za mednarodno okolje kot tudi za položaj Slovenije znotraj tega - ravno
               varnostno-obveščevalna služba. Tu očitno prevladuje prepričanje, da je zadosti, da se
               zatekamo k starim načinom, da torej vojska in vojaške službe povedo, za kaj gre,
               civilni sektor in civilna dimenzija tu ni pomembna. Mislim, da je to narobe. In tako
               kot je danes bilo razumljeno s strani poslancev slovaškega parlamenta, kot je bilo
               prejšnji teden razumljeno s strani predsednika švedskega parlamenta - torej, vsi ti
               so bili na obisku v slovenskem parlamentu v zadnjih nekaj dneh -, se ne zgodi, da o
               teh vprašanjih, torej o vprašanjih, o katerih danes razpravljamo, ne bi razpravljal
               tudi parlament. Vi pa ne želite niti, da se svet za nacionalno varnost sestane
               <stage>/opozorilni znak za konec/</stage>, da obvesti poslance o svojih zaključkih. To je nekaj, kar
               pomeni temeljno odrekanje pravice poslancem, izvoljenim s strani ljudstva, da tudi
               sami odločajo<gap n="..."/> <stage>/Izklop mikrofona./</stage></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Čas je, žal, potekel. Torej, glasujemo. Navzočih je 71 poslank in poslancev, za je
               glasovalo 24, proti 46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da amandma za novi četrti predlog sklepa ni sprejet.</p>
               <p>In končno prehajamo o odločanju o dopolnjenem predlogu sklepa v zvezi z odločitvijo
               Vlade Republike Slovenije za sodelovanje Republike Slovenije v Nato misiji
               usposabljanja varnostnih sil v Iraku, kot ga je predlagal odbor za zunanje zadeve.
               Gre za en predlog, en sklep, ki je sestavljen iz dveh delov, zato ga v celoti dajem
               za možnost obrazložitve oziroma formalno moram ponovno vprašati: želi kdo, seveda iz
               tiste poslanske skupine, ki ima še čas, razpravljati o tem predlogu? Ja, gospod
               Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Postopkovno vprašanje. Gradivo, ki smo ga prejeli. Vprašanje, ga bom
               postavi. Gradivo za izredno sejo, ki smo ga prejeli pravi: <q>"Predlogi sklepov za
               odločanje na seji državnega zbora..."</q> - torej v gradivu, ki smo ga prejeli, zahteva
               za sklic, in potem je navedenih sedem predlogov, še enkrat, ponavljam, piše:
               <q>"Predlogi sklepov za odločanje na seji državnega zbora."</q> Po moji, bom pa rekel kar
               trboveljski logiki, to pomeni, da naj bi obravnavali predloge sklepov sedmih točk, ki
               so dani v ta material. Nenadoma pa izvem, da bomo govorili in odločali o dveh
               dopolnjenih predlogih sklepov v zvezi z odločitvijo vlade odbora za zunanjo politiko,
               če se ne motim, da ne rečem še, da je vse to prišlo na mizo danes.</p>
               <p>In zdaj, ali mi lahko, prosim, postopkovno razložite, zakaj piše v materialu
               Predlogi sklepov za odločanje na seji državnega zbora, če bomo odločali o nečem
               povsem drugim? Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za vprašanje. Gre za naslednji postopek. Predlagatelj je predlagal sedem
               sklepov, o katerih naj bi danes odločali. O teh sklepih je razpravljal odbor za
               zunanje zadeve in sklepov ni sprejel, je pa sprejel dva nova sklepa. Torej, po moji
               logiki bi se moral naslov teh dveh sklepov imenovati Spremenjen in dopolnjen predlog
               sklepov in tako naprej, ampak so me strokovne službe obvestile, da gre za poslovniško
               dikcijo, tako da odločamo o teh dveh predlogih oziroma o enem predlogu odbora za
               zunanje zadeve, ki je sestavljen iz dveh delov. Želi kdo obrazložiti glas v imenu
               poslanske skupine? Ne. V svojem?</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Jaz bom glasoval za predloga odbora.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Štebe, ali lahko drugič počakate, da vam dam besedo, lepo prosim?</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Se opravičujem.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Štebe, prosim.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Glasoval bom za predloga sklepov odbora za zunanjo
               politiko zato, ker menim, da sedanja vlada pravzaprav nadaljuje, verodostojno in
               konkretno, s konkretnimi napotitvami v Irak tisto kar se je prejšnja vlada
               dogovarjala. Ravno ta verodostojnost in globalna prisotnost ne glede na to, kakšni
               izzivi in morebitne okoliščine pri takšni misijo so, bo državi Sloveniji in njenemu
               gospodarstvu in tudi ostalim strukturam omogočila, da bodo kasneje lahko pridobivali
               tudi pomembne posle.</p>
               <p>Prejšnji premier gospod Rop je navedel kot enega glavnih razlogov možnost
               gospodarskega sodelovanja. Vzpostavljanje neposrednega stika z domačini, s
               prebivalci, v tem primeru z varnostnimi silami, ki jih bodo naši prostovoljci,
               inštruktorji usposabljali, upam na strokoven in kompetenten način, nam bo prineslo ne
               samo verodostojnost v državi Irak, ampak tudi v mednarodni skupnosti. Država Irak je
               v prehodnem stanju s prehodno vlado in s prehodnim parlamentom in sedaj je najbolj
               pomembno, da se ustvarijo ustrezni pogoji za uvedbo prave demokracije in jaz želim
               iraški vladi oziroma državljanom uspeh v tem res enkratnem poizkusu uvedbe
               demokracije v islamski, arabski državi. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Dovolite, da obrazložim moj glas proti prvemu in drugemu sklepu, ker
               razumem, da ste dali na glasovanje oba sklepa skupaj.</p>
               <p>Skratka, prvi sklep govori o tem, da se je vlada odločila prav. Cel dan smo
               govorili, pa ne samo mi, več kot 60% skoraj 70% Slovenk in Slovencev isto, da vlada
               nima prav, ko se je za to odločila. Glasovala bom proti pa ne samo zaradi tega, ker
               legitimnosti morebiti bi lahko iskali njen prav, ampak zaradi tega, ker sklep govori,
               da v skladu z zunanjepolitičnimi usmeritvami Republike Slovenije - sedaj, katere so
               te usmeritve? Ali tiste usmeritve, o katerih je govoril minister za zunanje zadeve
               takrat, ko je 2004 leta postal minister, ko je naredil izpit na <q>"hearingu"</q> dejal, da
               nova koalicija nima namena spremeniti dosedanjega stališča glede slovenskega
               prispevka pri reševanju iraške krize oziroma napotitve slovenskih vojakov v Irak in
               da Slovenija je v glavnem ravnala prav, da je ostala zunaj koalicije in da ne vidi
               razloga, da bi se to spremenilo. Skratka, katerim stališčem in katerim
               zunanjepolitičnim usmeritvam Republike Slovenije sedaj sledimo? Če so se ta
               spremenila, tak sklep ne morem podpreti in mu bom nasprotovala in si tudi izpisek iz
               glasovanja za spomin sprintala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bevk sicer v imenu poslanske, ampak imate samo 2 minuti, ker smo
               sedaj že pri individualnem odločanju oziroma obrazložitvi.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa. Socialni demokrati smo prepričani, da je bila odločitev vlade o napotitvi
               slovenske vojske v Irak, neprimerna, nepotrebna in tvegana. Smo nezadovoljni in
               zaskrbljeni nad samovoljnim ravnanjem vlade, ker se pri tako pomembni odločitvi, ki
               pomeni bistveni odstop od dosedanje politike do iraške vojne, ni posvetovala z
               opoziciji niti ni seznanila državnega zbora, kaj šele, da bi se o tej odločitvi
               posvetovala in vsaj poskušala doseči politični konsenz.</p>
               <p>Menimo, da bi se moralo o odločitvah, ki se dotikajo nacionalne varnosti, doseči
               nacionalno soglasje. Tako pa bo šla Slovenska vojska v Irak z bremenom politične
               neenotnosti in brez podpore javnega mnenja. Ni dobro, da o tej odločitvi ni
               razpravljal svet za nacionalno varnost in je bila sprejeta tako hitro in
               nepremišljeno.</p>
               <p>V poslanski skupini menimo, da bi lahko Republika Slovenija k stabilizaciji razmer v
               Iraku pristopila tudi na drugi način in ne neposredno z napotitvijo slovenske vojske
               v državo, kjer vladajo vojaške in vojne razmere z elementi državljanske vojne.</p>
               <p>Glede na najnovejšo afero britanskih vojakov, včeraj smo na televiziji videli, kako
               pretepajo iraške civiliste, ali pa glede na ravnanje ameriških vojakov v Abu Graibu,
               bi slovenske inštruktorje za usposabljanje varnostnih sil prej potrebovali v kakšni
               drugi državi kot pa v Iraku.</p>
               <p>V zaključku današnje razprave pa vas, spoštovane kolegice in kolegi, sprašujem, če
               morda kdo ve, kam se je izgubil tretji parlamentarni program nacionalne televizije?
               Poštenemu najditelju se že vnaprej prav lepo zahvaljujem in prosim, da ga proti
               simbolični nagradi dostavi na, Kolodvorska št. 2-4.</p>
               <p>V poslanski skupini Socialnih demokratov bomo torej glasovali proti prvemu sklepu
               vladne koalicije, kajti menimo, da ta sklep, ta odločitev ni v skladu z
               zunanjepolitičnimi usmeritvami Republike Slovenije. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj ponovno poudarim, da glasujemo o tem predlogu v celoti, ni razdeljen
               na dva različna dela. Gospod Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod predsedujoči. Jaz sem mislil razdeliti svoje razmišljanje v dva
               dela in prvotno je bilo zamišljeno, izgleda, da bi glasovali o sklepih ločeno. V tem
               primeru, če bi bilo ločeno, bi drugi sklep podprl. Sedaj pa seveda moram reči, da ne
               bom podprl predloga sklepov iz naslednjih razlogov. Trenutno je, izgleda, brezupno
               kakorkoli razmišljati, da se ne bi zgodila želja, da ti štirje ljudje brez imena in
               priimka, to drugo je po mojem v redu, gredo v Irak. V tem trenutku jim lahko samo
               zaželimo z oziroma na to, ker so nahrbtniki, izgleda, zapakirani, da jim zaželimo
               srečno pot in predvsem srečno vrnitev. Čez tri mesece bomo morda izvedeli, kako se
               jim godi, potem bomo pozabili to sejo zbora in sklepe, o katerih smo glasovali.
               Razen, če se ta naša želja, mislim, da iskrena vseh, po enem letu ne bo uresničila,
               da bi šlo karkoli narobe. Potem bo ta seja in sklepi izredno pomembna, predvsem
               tisti, ki ne bodo izglasovani. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani! Sklep je pač napisan v dveh delih. Jaz tega predloga ne bom podprl;
               prvega zaradi tega, ker govori o veljavnih zunanjepolitičnih usmeritvah Republike
               Slovenije, ki so po mojem zdaj bistveno spremenjenje. Gre za drugačen odnos. Drugega
               pa ne bom podprl zaradi tega, ker je napisan tako, da varnostno izziva. Tukaj piše,
               da mora: <q>"Državni zbor Republike Slovenije poziva vlado Republike Slovenije, da po
               treh mesecih po napotitvi pripadnikov državni zbor obvesti o dejavnostih in izkušnjah
               slovenskih vojakov ter morebitnih posebnih varnostnih izzivih."</q> Kaj je to? Ne vem.
               Ali je to kakšna nova šifra, novorek? Če bi to kdo uspel razložiti, potem bi se dalo
               o tem tudi pozitivno odločati, ampak mislim, da te priložnosti ne bo imel.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Barovič, proceduralno?</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Dajem postopkovni predlog. Glede na izkušnje izpred, mislim, da meseca ali meseca pa
               pol, z nekega delovnega telesa v tem državnem zboru, za katerega velja enak pravilnik
               oziroma poslovnik, smo mi o enem odloku, ki je bil v celoti, lahko glasovali o vsakem
               elementu oziroma o vsaki točki znotraj tistega odloka. Zato predlagam, glede na to,
               ker poslušam, kaj drugi povedo, predlagam postopkovno, da odločamo o vsaki točki
               dopolnjenega predloga sklepa v zvezi z odločitvijo vlade Republike Slovenije za
               sodelovanje Republike Slovenije v Nato misiji usposabljanja varnostnih sil v Iraku,
               posebej. Torej o sklepu pod točko ena posebej in sklepu pod točko dva posebej.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Če bi smiselno uporabili poslovnik, bi seveda odločali v celoti, ker je
               to en sam predlog, kot da bi, recimo, odločali o kakšnem drugem aktu. Ampak ne vidim
               pa nič narobe, če tudi sprejmemo ta sklep. Da skrajšam postopek, sprašujem, ali kdo
               nasprotuje takšnemu sklepu? Torej sklepu<gap n="..."/> Nasprotujete? Potem pa dajem ta predlog
               na glasovanje.</p>
               <p>Glasujemo o predlogu gospoda Baroviča, da odločamo o predlogu ločeno, torej o 1.
               točki predloga in pa o drugi točki predloga ločeno. Glasujemo. Hvala lepa. Navzočih
               je 65 poslank in poslancev, za je glasovalo 54, proti 7.</p>
               <p><stage>(Za je glasovalo 54.)</stage> <stage>(Proti 7.)</stage></p>
               <p>Ugotavljam, da je predlog gospoda Baroviča sprejet. Ampak to ne pomeni, da ne moremo
               oziroma ne, da bo zadeva bolj jasna, nadaljujemo sedaj z obrazložitvijo glasov samo
               glede prvega sklepa. Bi želel še kdo obrazložiti sklep glede prvega? Mag. Grims,
               potem pa gospa Lavtižar Bebler.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala. Poglejte, glasoval bom za predlagani sklep. Glede retoričnega vprašanja, ki
               smo ga danes že tolikokrat slišali, kako je s spremembo politike, pa tukaj očitno gre
               še za en nesporazum, in če je zadnji, naj ga pojasnim. Prav s temi sklepi in s tem
               današnjim dejanjem in s tem, kar je odločila vlada, vendar uresničujemo tisto
               politiko, o kateri se je prejšnja vlada dogovarjala. Resda, hvala bogu, je sedanja
               vlada našla možnost, da jo je uresničila na manj problematičen način, tako da
               sodeluje z novo demokratično izvoljeno vlado in v okviru misije Nato in ne gre za
               okupacijske sile, vendar uresničujemo tisto politiko o kateri se je prejšnja vlada že
               dogovarjala. In bodite vendar ponosni na to, bodite ponosni na svoj prispevek, ki ste
               ga nekoč dali, ki je konec koncev tudi omogočil večjo uveljavitev Slovenije v
               mednarodnem svetu in pa njeno vključitev v zvezo Nato. Sedaj gre samo za uresničenje
               besed, torej za doslednost v dejanjih, ki ste jih začrtali že vi. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Sama ne bom podprla tega prvega predloga sklepa iz
               dveh razlogov.</p>
               <p>Prvi je ta, da nobeno pristojno telo v državnem zboru ni izpeljalo postopka
               ugotavljanja, ali je dejansko odločitev vlade v skladu z veljavno zakonodajo. Vlada
               je sicer nekajkrat se sklicevala na 84. člen zakona o obrambi, vendar 84. člen zakona
               o obrambi govori o mirovnih misijah. Tukaj ni govora o mirovni misiji. Tega postopka
               ugotovitve, da je to dejansko izpeljano z veljavno zakonodajo, ni bilo.</p>
               <p>Drug razlog pa je seveda ta, da tudi ni v skladu z zunanjepolitičnimi usmeritvami
               Republike Slovenije, ker so se te usmeritve, očitno, spremenile čez noč. Zato jaz
               tega sklepa ne bom podprla. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Tudi jaz tega sklepa ne bom podprl. Že dolga leta sem v odboru za zunanjo politiko.
               Seveda lahko novim članom, ki so v tem mandatu stopili v ta odbor, z vso avtoriteto
               povem, da gre za pomembno spremembo v zunanjepolitičnih usmeritvah Republike
               Slovenije. Mi smo jih določali sproti znotraj tega odbora. V prejšnji vladi, v kateri
               so sodelovali tudi Socialni demokrati, smo o tem veliko govorili. In seveda v
               socialni demokratski uniji, ki ste sestavljali to vlado, ne bi nikoli dali pristanka
               k takim odločitvam, kakršne sprejema danes vlada.</p>
               <p>Torej gre za novo usmeritev, ki ste jo odločili vi, na vladi in v koaliciji. Iz tega
               naslova seveda ne gre za nadaljevanje prejšnje politike vlade, zato tega sklepa ne
               bom mogel podpreti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še dr. Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci! Sam omenjenega sklepa ne bom podprl iz
               dveh razlogov. Ne strinjam se, da je napotitev slovenskih vojakov v Irak skladna z
               zunanjepolitičnimi usmeritvami Republike Slovenije.</p>
               <p>Druga stvar. Sem tudi v resnih dvomih, ali je v skladu z veljavno zakonodajo. Jaz
               nekako do danes sem imel tukaj manj dvomov, danes jih imam več. To pa utemeljujem z
               naslednjim. Ugotovil sem, da je na odboru za zunanjo politiko varnostno situacijo v
               Sloveniji obrazložil šef varnostno-obveščevalne službe ministrstva za obrambo.
               Kolikor razumem zakonodajo, je bil to varnostno situacijo dolžan obrazložiti
               predstojnik Sove. Mislim, da se je postopek v tej fazi resno kršil in da s tega
               vidika so tudi vsi ukrepi, ki iz tega izhajajo, problematični. Tako da z obeh vidikov
               ne morem tega sklepa podpreti, ker menim, prvič, da ni skladen z dosedanjimi
               zunanjepolitičnimi usmeritvami Republike Slovenije, in drugič, ker mislim, da je
               sporen tudi z vidika veljavne zakonodaje. Na te moje pripombe pa danes v razpravi
               sploh ni bilo odgovorjeno, predvsem kar se tiče vloge predstojnika Sove, ki ni bila
               nikakršna v tem postopku. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Moram izjasniti svoje zdaj pa res začudenje in končno tudi nerazumevanje.</p>
               <p>Poglejte, v prvem sklepu piše, da <q>"državni zbor ugotavlja, da je odločitev vlade o
               napotitvi vojakov"</q> in tako naprej, <q>"sprejeta v skladu z veljavno zakonodajo."</q>
               Maloprej je spoštovana kolegica rekla, da to ne gre, zato ker v skladu z, ne vem,
               enim od 80 členov ni mirovna misija. Ampak ko prebiram magnetogram z dne 24.
               februarja 2004, pa bom prebral spet citat gospoda Jelka Kacina, ki je kot predsednik
               odbora za zunanje zadeve citiral dobesedno Dorijana Maršiča. Stavek glasi: <q>"Dorijan
               Maršič je povedal, da atlantsko zavezništvo ni sodelovalo v napadu na Irak in tudi v
               povojni obnovi Iraka ni neposredno udeleženo."</q> Zdaj pa res več ne vem, kdo komu -
               Dorijan Maršič, veste, je bil naš spoštovani kolega v prejšnjem mandatu. Zdaj pa ne
               razumem, oprostite, in kako naj se jaz, moji kolegi, kdorkoli v tem državnem zboru
               zdaj pošteno odloči. In kako, ne nazadnje, lahko mene kot poslanca nekdo sprašuje ali
               pa daje meni v presojo, ali je nekaj sprejeto v skladu z zakonodajo. Jaz take farse,
               oprostite, govorim v svojem imenu, v življenju še nisem videl.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Celotno početje je dokaj nenavadno. Več kot očitno je, da ste sfižili namen te
               izredne seje. Da ste preprosto iz gradiva, ki je bilo predloženo, argumentirano in
               predlagani so bili tudi sklepi, kar bi pomenilo, da gre za akt, o katerem
               razpravljamo, ste vi naredili dva sklepa, ki sta med sabo tako rekoč izključujoča.
               Gre po principu korenčka in palce, palce in korenčka: <q>"Tako je, mi smo tako odločili,
               to je prav."</q> To je prvi sklep. Drugi sklep pa pravi: <q>"No, boste pa že malce
               informirani, ker ste predstavniki ljudstva in nekaj vztrajate, težite, da bi bilo
               prav, da ste informirani o teh stvareh"</q>. Lepo vas prosim, to ne gre skupaj. Odrekanje
               parlamentu, da je informiran, da je vključen v oblikovanje državne zunanje politike,
               če hočete, je nekaj, kar je v nasprotju z ustavo, je v nasprotju z opredelitvami, ki
               jih je ta država v preteklih letih sprejemala. In je v temeljnem nasprotju s
               poslanstvom poslancev. Poslanci, poslanke dobivamo dnevno vprašanja, ljudje se
               obračajo in konec koncev njih predstavljamo po nekem prepričanju volivcev in volivk,
               drugi po nekem drugem, mi po nekem tretjem prepričanju. In to prepričanje govori, da
               bi morali ugotoviti v državnem zboru, ali so razmere takšne, da je potrebno
               spremeniti politiko na tem področju in poslati vojake na vojno področje. Tega ne
               želite in zato se teh dveh sklepov ne da podpreti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolegice, kolegi! Jaz sem se pa dal prepričati, da je
               sklep vlade, ki ga je sprejela, zakonit in vam bom prebral tretji odstavek 84. člena
               zakona o vladi, ki je bil objavljen v Uradnem listu leta 1994, ki pravi <gap n="..."/> Gospa
               Beblerjeva, cel čas sem bil tiho, ko ste vi govorili, pa čeprav ste <q>"čvekala"</q> tudi
               vmes.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p><gap n="..."/> vlada odloča o sodelovanju slovenske vojske pri izvrševanju obveznosti prevzetih
               v mednarodnih organizacijah ter sprejema letne načrte usposabljanja vojske izven
               države in tujih vojaških enot v Republiki Sloveniji v skladu z mednarodnimi
               pogodbami. Vlada odloča tudi o sodelovanju slovenske vojske pri izvrševanju priprav
               in nalog skupne obrambe v skladu z načrti z državo ali državami, s katerimi je država
               v zavezništvu na podlagi mednarodnih pogodb.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim lepo, naj se debata nadaljuje izven te dvorane. Na vrsti je
               gospod Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo. Jaz bom te sklepe podprl. Rad pa bi nekaj pojasnil. Na zaprti
               seji komisije za nadzor varnostno-obveščevalnih služb so bili tudi predstavniki SOVE,
               ki so razložili vso situacijo, bili so tudi predstavniki vojaške
               varnostno-obveščevalne službe in zraven je bil tudi kolega Anderlič, ki je to
               razpravo <gap n="..."/><stage>/oglašanje iz klopi./</stage><gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo, kaj bi bilo možno, da obrazložite glas? To velja za vse, ne samo za
               gospoda Petka.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p><gap n="..."/> slišal in je na koncu tudi izjavil, da se počuti varnega.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dobro bi bilo, da pri obrazložitvi glasu zvemo tudi, kako bo kdo
               glasoval. In še gospod Ziherl.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Tudi sam bom podprl oba amandmaja, in sicer me predvsem veseli, da
               je situacija v Iraku tako zrela, da bomo lahko tja napotili samo inštruktorje, torej
               ljudi, ki bodo se ukvarjali več ali manj s teoretskim delom, vežbanjem. Me veseli, da
               ne bo potrebno tako, kot je obljubljala prejšnja vlada, ko je obljubljala vod
               operativcev, ki bi jih lahko tudi doletele bitke in ki bi bili veliko bolj ogroženi.
               Varnostna situacija se sigurno ni bistveno spremenila in en sam razlog vidim, zakaj
               se skrivajo imena teh štirih inštruktorjev, predvsem zaradi tega, da bodo družine
               imele doma mir, ne pred Al Kaido, ne pred teroristi, ampak pred kakšnimi preveč
               zagretimi mirovniki, kakršnega smo imeli danes tudi na primer tukaj. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Glasujemo. Hvala lepa. Navzočih je 70 poslank in poslancev, za prvi sklep je
               glasovalo 45, proti pa 24.</p>
               <p><stage>(Za je glasovalo 45.)</stage> <stage>(Proti 24.)</stage></p>
               <p>Kar pomeni da prvi sklep ni sprejet. Pardon. Se opravičujem, je sprejet.</p>
               <p>Odločamo o drugem sklepu. Kdo bi želel obrazložiti glas v imenu poslanske skupine? V
               svojem imenu? Gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ta drugi sklep je tako <q>"kar nekaj"</q>, pa pravzaprav kar precej hinavski, če ne celo
               dvoličen, kajti drugi sklep narekuje vladi, da državni zbor pride in da poroča, kako
               se počutijo, kaj delajo vojaki v Iraku. O tem, kako se počutijo, bo državni zbor
               lahko obveščen, o tem, ali tja sploh lahko gredo, pa državni zbor ne odloča in s tem
               ni seznanjen, razen če ne pač izsili kakšne seje. Tudi dikcija tako imenovanih
               varnostnih izzivov je seveda precej farsična, ker vemo, da ne gre za izzive varnosti,
               ampak gre za nevarnost. Jaz se bom pri temu sklepu in pri temu glasovanju vzdržala,
               ker o tem, da bodo vojaki pisali dnevnik in poročali v državnem zboru o njihovem
               počutju, se mi zdi, kot rečeno, že dvolično, da se post festum v državnem zboru
               seznanjamo z nečim, o čemer bi morali odločati, že preden so oni tja sploh odšli.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Barovič</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. V svojem imenu, kolegice in kolegi, še enkrat trdim, da sem bil danes ves
               čas v tem času, če me slučajno fizično ni bilo na tem mestu, sem bil v pisarni in
               poslušal razprave, zaveden.</p>
               <p>Ves čas je tekla razprava, in to zelo, še vedno trdim, da je bila koristna, aktivna
               okoli predlogov 7-ih členov, ki smo jih dobili v osnovnem materialu. O vseh točkah
               smo govorili. Nihče nas ni korektno in konkretno opozoril, da govorimo samo o dveh
               členih dopolnjenega predloga in da naj bomo na ta dva člena dopolnjenega predloga
               pozorni, ker sta to edina dva člena, o katerih lahko govorimo. Nihče. In če tudi jih
               pogledamo, kakšni so, je sploh nesmisel, da tule sedimo. Če je ugotovitev pristojnega
               odbora, da je vlada ravnala na osnovi z veljavno zakonodajo, kar verjetno morajo
               potrditi tudi naše strokovne zakonodajne službe, ki so vedno prisotne na sejah
               matičnega delovnega telesa, mi povejte smisel današnjega sedenja, razpravljanja in
               prepirov.</p>
               <p>Še enkrat pravim, nobenega smisla nima, Nato ste izbrali vsi vi, dobro veste,
               kateri. In še enkrat poudarjam tisto, kar sem danes že enkrat povedal, vsi tisti, ki
               ste takrat rekli <q>"da"</q>, boste seveda položili za vsako žrtev, ki bo, svoj račun.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Jaz bom seveda sklep podprl, ampak bolj kot to, da vlada obvešča državni
               zbor, je pomembno to, kako bo vlada poskrbela, da bodo ti fantje, ki so se odločili
               kot profesionalci, ki vedo, kaj delajo, varno prispejo, varno opravijo svojo nalogo
               in se vrnejo domov. To je bolj pomembno, kot to, da bomo mi v državnem zboru ta
               scenarij danes ponovili potem na novo.</p>
               <p>Ti fantje in ta država od tega ne bo imela nič, razen stroške. Vem pa to, da
               katerakoli vlada bi bila danes, tudi če bi bil mag. Rop naprej predsednik vlade, ne
               glede na to, da je morda zastavil stvar drugače je ne bi mogel izpeljati, kot jo je
               ta vlada, pa je čisto vseeno, katera vlada je to bila.</p>
               <p>Situacija in okoliščine so take in tako bi morala vsaka vlada ravnati, ne, da mi
               iščemo tukaj toplo vodo in delamo iz teh štirih fantov neko predmetnost za nabiranje
               lastnih interesov. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, predsedujoči. Sklep bom podprl, čeprav osebno niti ne vidim potrebe, da bi nas
               ti štirje vojaki dnevno obveščali, kako se imajo. Predvsem za to ne, ker je gospod
               minister Erjavec prvi minister od vseh, ki si je ne le želel, pač pa tudi upal
               obiskati vse naše misije na področjih, kjer so naši vojaki in mu s tega mesta tudi
               čestitam. Prepričan sem, da bo tudi toliko pogumen, da bo šel sam pogledat, kako je v
               Iraku s temi našimi vojaki. Jaz bi pa tu pozval najbolj pogumne tega državnega zbora
               - Aurelia Jurija, gospoda Lahovnika in tudi druge, da se temu obisku pridružijo.
               Čeprav osebno si zelo, zelo težko predstavljam enega Lahovnika v čeladi, ampak,
               kakorkoli že<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Rupar, lepo prosim, takšne pripombe ne sodijo v državni zbor.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Dovolite mi, da tudi sam izrazim pripravljenost obiskati vojake, ko bo za to čas.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Saj veste, kaj zdaj sledi. Besedo ima dr. Lahovnik, pa smo spet tam. Dr.
               Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Ne, saj ne bom repliciral, brez skrbi. Jaz, ko prebiram ta sklep, imam težavo.
               Namreč, prvič ni dovolj ekspliciten tukaj, če beremo piše, da po treh mesecih po
               napotitvi pripadnikov Slovenske vojske v Irak državni zbor obvesti o dejavnostih in
               izkušnjah slovenskih vojakov, ne piše več katerih vojakov in kje, ter morebitnih
               posebnih varnostnih izzivih. V nadaljevanju ni niti jasno, za katere varnostne izzive
               gre, ni niti za kje. Skratka, ali gre za situacijo v Iraku, za ogroženost teh
               vojakov, ali gre za varnostno situacijo v Sloveniji, ali gre za položaj slovenskih
               državljanov v tujini, ki so lahko izpostavljeni mednarodnemu terorizmu. Skratka,
               povsem nejasno zapisane neke besede, tako mi tukaj ni jasno, kaj s tem sklepom
               pravzaprav želimo. Dejstvo pa je, da se mi zdi samoumevno in bi se mi zdelo
               samoumevno, tudi praksa je in pravila te hiše so, da bi predstojnik slovenske
               obveščevalno-varnostne agencije sproti obveščal državni zbor o varnostni situaciji,
               tudi zaradi napotitve slovenskih vojakov v Irak ali pa, če hočete, predvsem zaradi
               tega v zadnjem obdobju, ampak se to ni zgodilo. Mislim, da je takšen sklep, prvič,
               povsem nejasen in gre v bistvu bolj za neke vrste umetniški vtis, da zdaj poskušamo
               <q>"eks post"</q> nekako razložiti smiselnost nekega odhoda, češ, saj se bo o nečem pa
               državni zbor vendarle obveščalo, čeprav se ga ni obvestilo takrat, ko bi vlada lahko
               še spremenila svojo odločitev, in je seveda takšen sklep nesmiseln in nepotreben in
               ga ne morem podpreti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Tega sklepa ne bom podprl iz enega preprostega razloga, ker mislim,
               da ni potreben. Zaenkrat ta državni zbor še ni informacijski center vlade, ampak je
               zakonodajno telo, v katerem se sprejemajo odločitve. In danes smo cel dan poslušali,
               da je vlada sprejela suvereno, politično, legalno odločitev. Jaz seveda nisem
               pristaš, in to sem tudi povedal v svojem nastopu, čeprav je minister rekel, da so to
               retrogradnostna 70. leta, ko so se nekateri štipendirali v Ameriki. Ampak
               legitimnosti pa ta državni zbor seveda ne rabi dajati pri takšnih odločitvah. Zato se
               mi in prvi in ta drugi sklep zdita povsem nesmiselna, zato tudi tega ne bom podprl.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Jelinčič Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Dejstvo je, da govorimo in glasujemo o vojakih, ki
               gredo v Irak. Mislim, da je to vsakemu pametnemu tukaj jasno, drugače ne vem, kaj
               počne v tem državnem zboru.</p>
               <p>Drugo dejstvo je, da gredo tja profesionalci. In profesionalci pišejo poročila,
               morajo pisati poročila, kajti vsak profesionalni vojak je obenem tudi obveščevalec za
               lastno državo. Tako pač v vojski to gre. In pametno je, da se njihovih imen ne
               objavi, ne samo pametno, to je v skladu z vojaško doktrino, ki je nekateri pač ne
               poznajo, ker niso služili vojske in potem pač ne morejo vedeti nekih stvari.</p>
               <p>Glede informacij se je treba zavedati, da imamo v državnem zboru komisijo za
               kontrolo obveščevalnih služb, ki je ves čas obveščena o varnostni situaciji. In če bi
               bila varnostna situacija ogrožena, bodite prepričani, da bi komisija to sporočila
               državnemu zboru in bi imeli zaprto sejo, na kateri bi o tej zadevi razglabljali. Zato
               mislim, da je marsikaj bilo izrečenega iz popolnoma nestrokovnega stališča in zaradi
               nepoznavanja.</p>
               <p>Sam bom ta sklep podprl. In če bomo lahko poslanci šli v Irak, grem jaz z največjim
               veseljem zraven, da vidim, kakšna je razlika od takrat do danes. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Juri in potem gospod Peče.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Že na odboru za zunanjo politiko sem opozoril, da je bil ta sklep že sprejet s strani
               samega odbora na prejšnji seji. Iz tega naslova nisem videl potrebe, da bi ga tudi
               danes na državnem zboru. Kajti informacija bo romala na pristojna delovna telesa, na
               odbor za zunanjo politiko in na odbor za obrambo, in se z informacijo po treh mesecih
               ne bomo obremenjevali vsi. Tako da ne vem, ali je koristno, da tak sklep podpremo.
               Vsekakor je koristno, da vemo, kaj se bo dogajalo v teh treh mesecih, kakšno je
               stanje, in tudi v upanju, da ne bomo morda primorani izvedeti kaj več prej. Ali da ne
               bodo primorani naši štirje vojaki izvedeti, da se kaj neljubega dogaja pri nas.</p>
               <p>Tako da vsekakor ni škodljivo, če mi ta sklep podpremo. Informacija je koristna,
               zaradi tega tudi nismo razumeli na odboru za zunanjo politiko, čemu pet predlogov
               sklepov, ki smo jih predlagali, ni dobilo podpore; koristili so samo temu, da dobimo
               večje vedenje o tem, kaj je botrovalo sklepu vlade. Tako da bom osebno ta sklep
               podprl. Ampak pravim, tudi če ne bo podprt, velja že sklep odbora za zunanjo
               politiko, ki poziva vlado, da po treh mesecih obvesti odbor o stanju na terenu.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Podpredsednik Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala za besedo. Sklep, ki je pred nami, tako kot prejšnji sklep, več ne sledi toku
               razprave, ki se je odvijala danes v popoldanskih urah. Žal se je državni zbor
               odločil, da ta isti državni zbor kot samostojna veja oblasti ne sme razpravljati in
               ne sme odločati o zunanjepolitičnih usmeritvah Republike Slovenije. Prav tako se je
               ta isti državni zbor odločil, da sam sebi odvzame pristojnost o vojaških misijah
               Republike Slovenije. Zgleda pa, da si bo dodeli pristojnost govoriti oziroma
               poudarjati o dejavnosti vojakov Republike Slovenije, ki so poslani v tujino. Delim
               mnenje predhodnika, da to seveda ni škodljivo. Ocenjujem pa, da bi bilo veliko
               modreje, če bi si državni zbor vzel oziroma obdržal tiste pristojnosti, ki mu jih
               daje ustava Republike Slovenije, torej samostojne veje oblasti. In da bi državni zbor
               v naši državi opravljal tisto funkcijo, za katero je tudi po ustavi poklican, torej
               da bi odločal o pomembnih stvareh, ne pa razpredal izključno o tem, kako so bile
               posamezne naloge narejene, ne pa o tem, katere bodo te naloge. Sam se bom glasovanja
               vzdržal. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Kolegice in kolegi, gospode minister, predstavniki
               vlade! Sam bom ta predlog sklepa podprl. Med drugim bi pa rad povedal tole. Ob dnevu
               spomina na holokavst židovskega naroda in vseh žrtev koncentracijskih taborišč je
               županja Premoli iz Doline pred kratkim rekla naslednje: V uničevalnih taboriščih je
               umiralo na milijone ljudi <gap n="..."/>" itd. Naši vojaki tokrat odhajajo, po mojem
               prepričanju, na eno humanitarno nalogo. Vesel sem, da bomo tudi s tem delom dali en
               kamenček v mozaik svetovnega miru. Pravzaprav lahko rečemo, da sta oba obrambna
               ministra, tako prejšnji kot sedanji, peljala zelo pametno, taktično politiko do tega,
               kar naša vojska dela okrog. Čeprav je profesionalna vojska in čeprav bi lahko šla
               tudi v bojne naloge, pa odhaja izključno samo v humanitarne naloge, kjer pomaga
               narodom, da do takšnih holokavstov, kot so bili, ne bo več prihajalo.</p>
               <p>In v tem primeru je to pošiljanje naših štirih vojakov, kjer bodo, tako kot sem že
               prej v razpravi izjavil, kovali, kjer bodo šivali, zdravili in učili izmučeni iraški
               narod. Naj bo to njihovo delo čim lažje in čim bolj uspešno.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Glasujemo. Hvala lepa. Navzočih je bilo 62 poslank in poslancev, za je
               glasovalo 43, proti 6.</p>
               <p><stage>(Za je glasovalo 43.)</stage> <stage>(Proti 6.)</stage></p>
               <p>Ugotavljam, da je tudi drugi sklep sprejet.</p>
               <p>S tem zaključujem to točko dnevnega reda.</p>
               <p>Zaključujem 17. izredno sejo Državnega zbora Republike Slovenije in vam vsem skupaj
               želim prijeten večer. Hvala.</p>
               <stage type="time">(Seja je bila končana 13. februarja 2006 ob 20.23. uri.)</stage>
            </sp>
         </div>
      </body>
   </text>
</TEI>