<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-34-2007-12-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C98732858F1A2834C12573CA0038F439</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=C98732858F1A2834C12573CA0038F439</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-34-2007-12-14.DZ" n="34">
               <name>Redna</name>
               <date when="2007-12-14"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-34-2007-12-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 34. seje</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.00 uri.</stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan. Spoštovane kolegice, kolegi.</p>
               <p>Pričenjam z nadaljevanjem 34. seje Državnega zbora Republike Slovenije.</p>
               <p>Obveščen sem in vas obveščam, da se današnjega zasedanja ne morejo udeležiti
               naslednji poslanci: kolega Feri Horvat, Jože Horvat, Ivan Jelen in Vili Rezman.</p>
               <p>Mi pa na podlagi sprejetega dnevnega reda seje, prehajamo na <title>6. TOČKO</title>, to
               je na <title>DRUGO OBRAVNAVO PREDLOGA ZAKONA O PREPREČEVANJU NASILJA V DRUŽINI, V OKVIRU
                  REDNEGA POSTOPKA</title>.</p>
               <p>Seznanjam vas, da imamo za to točko na razpolago 5 ur in 25 minut časa. Predlog
               zakona je v obravnavo Državnemu zboru predložila Vlada Republike Slovenije. Z nami je
               gospa Marjetka Cotman, ministrica za delo, družino in socialne zadeve, ki bo imela
               tudi prvo besedo.</p>
               <p>Izvolite, gospa ministrica.</p>
            </sp>
            <sp who="SDZ4:CotmanMarjeta">

               <speaker>MARJETA COTMAN:</speaker>

               <p>Hvala, gospod predsedujoči. Cenjene poslanke in poslanci.</p>
               <p>Zakon o preprečevanja nasilja v družini, je prvi zakon v slovenskem prostoru, ki
               jasno opredeljuje različne vrste nasilja v družini. Dolgo pričakovani predlog zakona
               določa vlogo, naloge, mrežo in sodelovanje različnih državnih organov in nevladnih
               organizacij pri obravnavanju nasilja v družini ter ne nazadnje opredeljuje ukrepe za
               varstvo žrtve nasilja v družini. Vsaka žrtev bo imela poslej pravico do spremljevalca
               in pravico do brezplačne pravne pomoči. Otroci, ki so najranljivejša družbena
               skupina, bodo poleg invalidov, starejših in oseb s posebnimi potrebami najbolj
               zavarovani. Zakon namreč določa, da je otrok žrtev tudi, če je le navzoč pri
               izvajanju nasilja nad drugimi družinskimi člani. Poleg tega bo moral vsakdo, ki sumi,
               da je otrok žrtev nasilja, to prijaviti centru za socialno delo, policiji ali
               tožilstvu, četudi ga zavezuje poklicna molčečnost.</p>
               <p>Zakon uvaja tudi posebno prepoved pred izpostavljanjem otrok množičnim medijem v
               primerih nasilja v družini, kar je velikega pomena, saj smo dolžni otroka zavarovati
               pred nepotrebnim vnovičnim doživljanjem nasilja, izpostavljanju pritiskom medijev in
               stigmatizacijo v družbi.</p>
               <p>Zakon pa se ne posveča zgolj žrtvi, temveč tudi povzročitelju nasilja, ki prav tako
               kot žrtev potrebuje strokovno pomoč, da spremeni vedenjske vzorce. Nasilnežu bo
               sodišče na predlog žrtve lahko prepovedalo vstop v skupno stanovanje in ga po potrebi
               prepustilo v izključno uporabo žrtvi. Ta poudarek je pomembna novost s ključnim
               sporočilom, da ni več žrtev tista, ki se mora umakniti iz stanovanja in oditi v varno
               hišo, materinski dom, temveč se bo poslej moral umakniti povzročitelj nasilja.
               Centrom za socialno delo se s tem zakonom nalaga, da bodo morali začeti voditi lastno
               evidenco o nasilju v družini, saj bodo le tako lahko pravočasno ukrepali in zaščitili
               vse, ki so tega potrebni. Doslej je tovrstno evidenco vodila policija.</p>
               <p>Zakon obenem predvideva tudi redno strokovno izobraževanje vseh tistih, ki se
               ukvarjajo s problematiko nasilja in predpisuje multidisciplinarni pristop pri
               obravnavi žrtve, kar se je v evropskem prostoru izkazalo za zelo ustrezno in
               učinkovito. Zakon ne uvaja kazni, kar je njegova prednost. Z njim se Slovenija
               približuje modernim demokratičnim državam, ki pripisujejo velik pomen temeljnim
               človekovim pravicam. Kazni ostajajo določene v kazenskem zakoniku, ki ga Ministrstvo
               za pravosodje prav v tem času spreminja in napoveduje tudi strožje kazni za
               nasilneže. S sprejemom tega zakona boste Slovenkam in Slovencem dali dve jasni
               sporočili. Prvič, da nobena oblika nasilja ni sprejemljiva v slovenskem prostoru; in
               drugič, da si družina kot najpomembnejša celica družbe prva zasluži zakon, ki jo bo
               obvaroval pred nasiljem za štirimi stenami, za katerega razen trpečih ne vem nihče.
               Predlog zakona, ki je pred vami, spoštovane poslanke in poslanci, se tako osredotoča
               na širše področje civilnega prava in delovanje socialnih služb, ki lahko dolgoročno
               rešijo težave žrtev nasilja, s tem pa slovenski zakon predstavlja novost tudi v
               evropskem prostoru, ker se osredotoča na izvenkazensko področje in ker daje zelo
               velik poudarek varstvu žrtvam nasilja.</p>
               <p>Spoštovani! Naša skupna prizadevanja se morajo nadgrajevati v smeri, da smo vsi
               soodgovorni za družbo, v kateri živimo, in da nudimo pomoč vsem, ki želijo izstopiti
               iz kroga nasilja. Zakon, ki je pred vami, ne more čez noč rešiti problema. Našo mlado
               generacijo smo dolžni naučiti, da so pravice enega človeka omejene s pravicami
               drugega in predvsem vse pogosteje pozabljamo, da nas naši otroci ne poslušajo, temveč
               nas posnemajo v svojih dejanjih. Hvala za vašo pozornost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za delo, družino, socialne
               zadeve in invalide kot matično delovno telo. Prosim predsednika odbora gospoda
               Stanislava Brenčiča, da predstavi poročilo. Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Najprej lepo pozdravljam gospo ministrico z
               ekipo in vas kolegice in kolegi! No, Odbor Državnega zbora Republike Slovenije za
               delo, družino in socialne zadeve je predmetni zakon obravnaval na 18. nujni seji
               30.11. letošnjega leta. Pri delu odbora so sodelovali predstavniki predlagatelja z
               ministrico za delo, družino in socialne zadeve gospo Marjetko Cotman, predstavnico
               Zakonodajno-pravne službe, namestnikom varuha človekovih pravic, predstavnikom
               Državnega sveta, predstavnico Skupnosti centrov za socialno delo ter predstavniki
               nevladnih organizacij. Zakonodajno-pravna služba Državnega zbora je predlog zakona
               preučila z vidika skladnosti z ustavo ter pravnim sistemom ter zakonodajno-tehničnega
               vidika in dala pripombe k številnim členom. Del teh pripomb je bilo upoštevano v
               vloženih amandmajih štirih poslanskih skupin koalicije, del teh pripomb pa je tudi
               vnešeno v amandmaje odbora. Komisija za peticije ter za človekove pravice in enake
               možnosti je v svojem mnenju predlog zakona podprla, odboru pa predlagala, da sprejme
               amandmaje, ki bodo sledili mnenju Zakonodajno-pravne službe in predlogom nevladnih
               organizacij.</p>
               <p>K predlogu zakona so amandmaje vložili Poslanska skupina Socialnih demokratov,
               Poslanski klub Liberalne demokracije, Poslanska skupina Zares, poslanki Majda Širca
               in Barbara Žgajner Tavš ter poslanske skupine koalicije.</p>
               <p>Predstavnica Zakonodajno-pravne službe je na kratko predstavila pisno mnenje in
               povedala, da je bilo mnenje usmerjeno k večji učinkovitosti in pravni ustreznosti. Ob
               tem je opozorila na nekaj pripomb, ki niso bile upoštevane v vloženih amandmajih, v
               nadaljevanju pa jih je odbor v večji meri povzel v svojih amandmajih. V okviru
               razprave o posameznih členih predloga zakona so člani odbora ob aktivnem sodelovanju
               predstavnikov nevladnih organizacij največ pozornosti namenili določbam 1., 6., 8.,
               10., 11., 14. in 28. člena. Razprava je potekala v zvezi z določitvijo pojma nasilje
               v družini in preprečevanje nasilja v družini, kjer bi bilo potrebno glede na mnenje
               Zakonodajno-pravne službe vključiti tudi ukrepe za varstvo in pomoč. Predlagan je bil
               amandma odbora, ki so ga člani odbora tudi sprejeli.</p>
               <p>Daljša razprava je bila tudi glede dolžnosti prijave organov in organizacij ter
               nevladnih organizacij, ki pri svojem delu izvedo ali lahko sklepajo, da se nasilje
               izvaja, žrtev pa prijavi izrecno nasprotuje. Nekateri razpravljavci so menili, da ne
               bi smeli dopustiti možnosti diskrecije pri obveščanju pristojnih institucij o
               primerih nasilja v družini, saj bi se s tem po njihovem mnenju dejansko socializirala
               strpnost in pasivnost do nasilja v družini. Predstavniki predlagatelja pa so
               poudarjali, da je žrtvam potrebno dopustiti, da se sami odločijo, sicer pa te
               diskrecije tako ni, če gre za sum kaznivega dejanja ali pa je žrtev nasilja
               otrok.</p>
               <p>V nadaljnji razpravi je bilo izpostavljeno tudi vprašanje pravice žrtev do
               zagovornika, vloga organov in organizacij ter nevladnih organizacij in naloge centrov
               za socialno delo. Pozornost razpravljavcev je bila namenjena tudi sestavi in
               delovanju multidisciplinarnega tima, ki je posvetovalno telo oziroma metoda dela, v
               njem pa so zajeti strokovnjaki z različnih področij. V okviru razprave o posameznih
               členih predloga zakona in vloženih amandmajih je odbor sprejel amandmaje Poslanskega
               kluba Liberalne demokracije za novi 10.a, 10.b in 10.c člen ter za nov 31.a člen,
               amandma poslanke Majde Širce k 5. členu in amandmaje štirih poslanskih skupin
               koalicije.</p>
               <p>Odbor pa je sprejel tudi svoje amandmaje, ki so nastali na podlagi razprave k 1.,
               11., 18., 23. in 32. členu. Vse, kar je bilo sprejeto na obravnavi zakona na matičnem
               delovnem telesu, je vgrajeno v dopolnjen predlog zakona, ki je pred nami. Hvala lepa.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin. Mag.
               Majda Potrata bo predstavila stališče Poslanske skupine SD. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovana gospa ministrica s sodelavkama, spoštovane kolegice in
               kolegi! Naj uvodoma povem, da bo Poslanska skupina Socialnih demokratov podprla
               predlog zakona. Posebej z veseljem pa ugotavljamo, da je to eden tistih zakonov, kjer
               je bilo na matičnem delovnem telesu mogoče sprejeti tudi kaj dopolnil in je bil s tem
               predlog zakona izboljšan, posebej dobro je pa to, da so ti predlogi sledili predlogom
               nevladnih organizacij.</p>
               <p>Dolgo zatajevana in potisnjena med štiri stene je ostajala ena od najbolj razširjenih
               kršitev človekovih pravic, to je nasilje v družini, zato ne preseneča, da je slabo
               raziskano. Empirične raziskave potekajo šele od 70-ih let prejšnjega stoletja in za
               naše opredeljevanje do tega negativnega družbenega pojava in za zavedanje
               odgovornosti, ki jo pri preprečevanju nasilja v družini ima družba, je pomembna
               ugotovitev, da se brez posredovanja državnih in ali drugih institucij nasilje v
               velikem delu družin sčasoma stopnjuje do vseh hujših oblik. Ena od pogosto citiranih
               ocen pravi, da bo 32% žensk žrtev nasilja v družini brez učinkovitega posredovanja v
               kratkem času ponovno žrtev nasilja. Kot so raziskave pokazale razširjenost pojava -
               po eni izmed njih naj bi imela vsaka četrta do peta ženska v Evropski uniji izkušnjo
               nasilja, ki jo povzroči partner - je dozorelo spoznanje ne samo o nasilju kot kršitvi
               človekovih pravic, ampak tudi o ekonomskih in drugih posledicah nasilja za
               posameznike in družbo kot celoto. Opozoriti kaže še na podatek, da je v 90 do 97%
               vseh primerov nasilja v družini povzročitelj nasilja moški nad žensko ali otroki. Naj
               opozorim tudi na to, da konec partnerske zveze ni nujno hkrati tudi konec
               nasilja.</p>
               <p>Socialni demokrati si že vrsto let prizadevamo prikazati nasilje med štirimi zidovi,
               kot splošen družbeni problem, posebej nevaren zato, ker so tisti, ki so priča
               družinskemu nasilju, pogosto kasneje sami povzročitelji nasilja, saj se prenašajo
               ustaljeni vedenjski vzorci. In tako družina ni najbolj varno okolje, v katerem bo
               našel vsak posameznik dovolj opore in varnosti. Prav zato smo ne samo podpirali,
               ampak tudi spodbujali spreminjanje zakonodaje od leta 1999 naprej, ko je zakonodaja
               kot kaznivo opredelila tudi nasilje v družini, zlasti pa opozarjam na ukrep prepovedi
               približevanja. V letu 2004 je bilo to prizadevanje sklenjeno z obsežnim posvetom o
               preprečevanju nasilja v družini in pripravljenimi zakonskimi besedili, ki pa žal ni
               bilo nadgrajeno z ustreznimi spremembami v letu 2005. Ob obravnavi posebnega
               varuhovega poročila o preprečevanju nasilja v družini je parlament sprejel sklep, ki
               je posebej govoril ravno o tem, da je nasilje v družini odraz širših družbenih razmer
               in kot tako resen družbeni problem, ki ga je mogoče celovito reševati le na
               nacionalni ravni. Žal pa šele letos sprejemamo zakon na to temo.</p>
               <p>Opozorila bi, da Socialni demokrati vidimo posebno težavo v tem, da podatkov o
               nasilju v domačem okolju in v partnerskih odnosih v Sloveniji ne spremljamo
               koordinirano in sistematično, da primanjkujejo podrobnejše analize oziroma raziskave
               o razsežnosti pojavnosti in oblik nasilja v družini, da za oblikovanje in sprejem
               ustrezne in celostne politike preprečevanja nasilja v domačem okolju in partnerskih
               odnosih še ni vzpostavljen sistem spremljanja kazalcev, da celo v Evropski uniji
               nimajo tega do kraja urejenega. Zato je nemogoče ugotoviti, ali je stvarna cena
               nasilja nad ženskami v družini in drugih oblik nasilja v družini primerljiva s
               stvarno ugotovljenimi stroški, ki jih zaznavajo v drugih evropskih državah. Socialni
               demokrati se zavedamo, da ni enotne metodologije, naj pa opozorim, da podatek na to,
               da naj bi v vsaki državi bil strošek ocenjen na 40 evrov, le ni tako nizek, da ne bi
               razmišljali tudi o ekonomskih učinkih nasilja, čeprav je večinoma mogoče reči, da so
               stroški usmerjeni v zdravstvo, manj pa v tisto pomoč - torej, v zdravstvo, policijo
               in zakonodajno vejo oblasti, manj pa v tisto, kar je zvezano z rehabilitacijo. Upamo,
               da bomo s skupnimi napori zmogli ne samo sprejeti zakon, ampak tudi ukrepe za njegovo
               uresničevanje. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Ljubo Germič bo predstavil stališče Poslanskega kluba
               Liberalne demokracije Slovenije. Izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod podpredsednik. Spoštovana gospa ministrica s sodelavkama,
               spoštovani kolegi in kolegice! V Sloveniji smo bili že nekaj zadnjih let priča
               prizadevanjem na različnih področjih, kako pomagati žrtvam nasilja pri zagotavljanju
               njihove varnosti. Navedena prizadevanja so uvedla vrsto zakonskih določil za ureditev
               temeljnih vprašanj, ki obravnavajo žrtve ali povzročitelje nasilja. Vendar pa bi
               različni zakonski ukrepi, zapisani v različnih zakonih, lahko bili bistveno
               uspešnejši, če bi se medsebojno dopolnjevali in če bi izvajalci različnih zakonov med
               seboj sodelovali pri nudenju pomoči žrtvam. Zaradi navedenega bi bila potreba po
               zakonu, ki bi urejal področje nasilja v družini na enoten način, več kot nujna in ga
               bomo v poslanskem klubu LDS podprli.</p>
               <p>V Poslanskem klubu LDS izražamo zadovoljstvo, da so na Odboru za delo, družino in
               socialne zadeve bili sprejeti nekateri amandmaji, ki smo jih predlagali v Poslanskem
               klubu LDS glede Nacionalnega programa in Akcijskega načrta o preprečevanju nasilja v
               družini. Nacionalni program, ki ga bo pripravilo Ministrstvo za delo, družino in
               socialne zadeve v sodelovanju z drugimi ministrstvi, bo tako vključeval oceno stanja,
               opredelitev ključnih pojmov, temeljne cilje, usmeritve in naloge, nosilce akcijskih
               načrtov, preventivne dejavnosti, usmeritve za izobraževanje in usposabljanje ter
               zagotavljanje finančnih ter drugih sredstev. Za izvajanje petletnega nacionalnega
               programa bodo pripravljeni tudi akcijski načrti za obdobje dveh let kot izvedbeni
               akti nacionalnega programa. Sprejem teh dveh aktov se nam zdi zelo pomembno tudi s
               tega vidika, ker v okviru priprave tega zakona ni bila opravljena celovita ocena
               stanja na tem področju. V Poslanskem klubu LDS bomo izrazili podporo amandmajem, ki
               še izboljšujejo besedilo zakona. Ob tem nas veseli, da ministrstvo kljub zavrnitvi
               našega amandmaja glede sistemskega financiranja nevladnih organizacije, ki se jim z
               zakonom dajejo velike pristojnosti in odgovorne naloge, ni spregledalo tega
               sestavnega dela boja zoper nasilje v družini in s svojim amandmajem oziroma
               amandmajem strank koalicije predlaga dopolnitev zakona v tej smeri. Zato v Poslanskem
               klubu LDS napovedujemo podporo amandmaju k 10.a členu.</p>
               <p>V Poslanskem klubu LDS pa izražamo skrb glede dolgotrajnih rokov za sprejem
               podzakonskih aktov, za katerega se predvideva eno leto, zato podpiramo tudi
               amandmaje, ki gredo v smeri krajšanja tega roka. V Poslanskem klubu LDS se strinjamo
               z odločitvijo predlagatelja zakona, da država ne bo posegala v zasebnost družine,
               kadar polnoletna žrtev temu izrecno nasprotuje in ne gre za sum storitve kaznivega
               dejanja, ki se preganja po uradni dolžnosti. V Poslanskem klubu LDS želimo poudariti,
               da ima po našem mnenju vsak posameznik pravico do zasebnosti in s poseganjem v
               družino lahko kršimo ustavno pravico, če poseg ni sorazmeren s kršitvijo.</p>
               <p>Glede na to, da zakon prepoveduje vsako fizično kaznovanje, tudi tako imenovano
               razumno mero kaznovanja, ki jo mnogi starši uporabljajo pri vzgoji svojih otrok, v
               Poslanskem klubu LDS, kljub temu da metode disciplinskega kaznovanja otrok pri vzgoji
               ne zagovarjamo, menimo, da ne bi bilo prav, da bi država posegala v družinske odnose
               tudi ob takšnih primerih in takrat, ko bi žrtev to izrecno zavračala. Ker zakon v
               nobeni svoji določbi državi ne prepoveduje intervencije, kadar le-ta oceni, da
               kakršnokoli nasilje med člani družine predstavlja resno grožnjo življenju in zdravju
               družinskih članov ter njihovi osebni integriteti, se nam predlagana rešitev zdi
               sprejemljiva. Ob tem pa v Poslanskem klubu LDS menimo, da bi se ob tako pomembnem
               zakonu morala odpreti tudi tema o ustanavljanju družinskih sodišč, kajti v Sloveniji
               potrebujemo enotno obravnavanje družinske problematike. Tako bi se v enotnem postopku
               celovito urejalo pravna razmerja med družinskimi člani, kakor tudi morebitno
               kaznovanje nasilništva. Čeprav zakon podpiramo, hkrati izražamo obžalovanje, da nismo
               zmogli paketnega sprejema zakonodaje, ki bi omogočila tudi ustanovitev družinskih
               sodišč. <gap n="..."/><stage>/Opozorilni znak za konec razprave./</stage><gap n="..."/></p>
               <p>Poslanci Poslanskega kluba LDS želimo in upam, da bo zakon zaživel v praksi z vsemi
               svojimi dobrimi nameni in da čas ne bo pokazal prevelikih pomanjkljivosti.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa, tudi vam.</p>
               <p>Poslanka Marjetka Uhan pa bo predstavila stališče Poslanske skupine Nova
               Slovenija.</p>
               <p>Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Spoštovana ministrica s sodelavci,
               poslanke in poslanci, lepo pozdravljeni.</p>
               <p>Nasilja v naši druži je veliko, preveč, žal tudi v družini in pred tem si ne moremo
               zatiskati oči. Bodisi je to nasilje staršev nad otroci, med samimi partnerji, med
               bivšimi partnerji, nasilje nad starejšimi ali nasilje nad bolnimi, invalidnimi
               osebami. O nasilju se je potrebno pogovarjati, preprečevati in odpravljati. Z
               zakonom, ki ga danes obravnavamo, se jasno sporoča, da nobena oblika nasilja ni
               sprejemljiva. Družina prav gotovo ni mesto, kjer bi se lahko toleriralo nasilje.
               Družina je mnogo več, je tisto središče človeka, kjer mora biti v prvi vrsti varno
               zavetje, kraj, kjer se človek počuti varnega, razumljenega, kjer najde pomoč, kjer
               naj bi bil srečen. Žal ni vedno tako in v vseh družinah.</p>
               <p>Gotovo nas najbolj zgrozijo znani primeri zadnjega leta, ki so se zgodili v družinah,
               umori zakoncev, sorodnikov, celo otrok ali pa so bili ti priče umorov staršev. Človek
               težko verjame, da se človek tako spozabi sam nad seboj ali nad tistimi, ki naj bi jih
               imel rad in jim je bil najbližji. Zato je pred nami zakon, tudi zato, da ne bi bilo
               več izgovorov s strani raznih inštitucij, da pa je družina kraj, kamor nimajo pravice
               drugi posegati, da ne morejo ukrepati, dokler se dejanje ne zgodi, četudi gre za sum
               zavrženega dejanja.</p>
               <p>Res je, nasilje v družini je zaradi svoje specifičnosti umestitve v zasebni intimni
               prostor težje prepoznati v primerjavi z drugimi javnimi oblikami nasilja. Do kje se
               lahko poseže v zasebnost, je bilo gotovo eno izmed temeljnih vprašanj, ki so si ga
               zastavljali pripravljavci zakona. Smo pa verjetno enotnega mnenja, da se pri nasilnih
               dejanjih pravica do neposeganja v zasebnost lahko znatno omeji. Žrtve je treba
               zaščiti, saj smo ravno v zadnjih primerih lahko videli, kako so bile žrtve nemočne
               pred povzročitelji, zvezane roke pa so imeli tudi organi, ki niso imeli potrebnih
               pristojnosti. O posledicah na tem mestu ni treba govoriti, gotovo pa, da pa je zakon
               za mnoge žrtve prepozen.</p>
               <p>Zakon o preprečevanju nasilja v družini opredeljuje naloge organov in organizacij, ki
               morajo v okviru svojih pristojnosti ter področja dela pomagati žrtvam nasilja. To so
               policija, zdravstvene organizacije, socialno-varstveni zavodi, vzgojno-izobraževalni
               zavodi ter organi lokalnih skupnosti. Osrednjo vlogo ohranjajo centri za socialno
               delo, ki so se že do sedaj v okviru svojih nalog obravnavali nasilje v družini.
               Njihova dolžnost bo tudi ustanovitev multidisciplinarnih timov in koordinacij
               pristojnih inštitucij, saj je bila ravno dosedanja ureditev deležna kritike zaradi
               prevelike razdrobljenosti pomoči različnih organov in organizacij. Cilj je bil
               oblikovati koordiniran pristop k obravnavanju problematike. Cilj zakona je tudi ta,
               da se bodo primeri obravnavali prednostno, pri izvajanju ukrepov pa bo potrebno
               spoštovati načelo sorazmernosti ukrepanja, pri čemer je mišljena sorazmernost s
               stopnjo ogroženosti žrtve, ki je posledica intenzivnosti nasilja. Ravno načelo
               sorazmernosti je varovalka pred velikimi posegi države v zasebnost posameznika.
               Načelo zavezuje državne organe, da zaščitijo žrtve, po drugi strani pa so istim
               organom postavljene meje pri poseganju v zasebnost posameznika oziroma družine. Tudi
               nasilneži bodo deležni obravnave, tudi v smislu, da se odvadijo nasilnih dejanj, da
               teh vzorcev ne ponavljajo.</p>
               <p>V Poslanski skupini Nove Slovenije se zavedamo, da zakon obravnava občutljivo
               tematiko in zato je potrebno tudi razpravo voditi z vso dolžno skrbnostjo in
               občutljivostjo. Kljub vsemu znanju in napredku naše civilizacije se zdi, da nam
               manjka napredka v medsebojni odnosih. Očitno je naša civilizacijska zavest še vedno
               na zelo nizki ravni, če ne, se tragične družinske zgodbe ne bi dogajale. Po eni
               strani je zastrašujoče, da moramo to tematiko urejati z zakonom, pa vendar, če bo
               zakon preprečil vsaj eno družinsko tragedijo, da se bodo ljudje zavedali, da tudi
               družina ni mesto za nasilje in da je tam še toliko manj dopustno, smo storili že zelo
               veliko, zato bomo zakon v Novi Sloveniji podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Stanislav Brenčič bo predstavil stališče Poslanske skupine
               Slovenske ljudske stranke, izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, ponovno, za besedo, gospod podpredsednik. Način in ritem življenja v
               dandanšnji družbi, ki ga dodatno oblikuje učinek globalizacije, prevelik pohlep
               posameznikov po enormnem obsegu materialnih dobrin ter vedno večje pomanjkanje
               medsebojne tolerantnosti in potrpljenja negativno vpliva na notranjo kohezijo v
               družini ter s tem dodatno pospešuje vse vrste nasilja v njej. Dobro pa je, da se o
               teh negativnih odklonih znotraj družine vedno močneje in javno govori, kakor tudi
               splošno o nasilju v naši družbi. V smislu zmanjševanja in preprečevanja nasilnega
               početja in vedenja posameznikov ter v dobro za zmanjševanje trpljenja posameznih
               žrtev v Poslanski skupini Slovenske ljudske stranke s strani Vlade predloženi Predlog
               zakona o preprečevanju nasilja v družini pozdravljamo kot zelo dobrodošel in potreben
               dokument. Bili smo prvotno mnenja, da bi se vprašanja, ki jih želimo razreševati s
               tem predlogom zakona, razreševalo skozi družinski zakonik, vendar pa je stanje na tem
               področju takšno, da je potrebno normativno ukrepati čim prej, kar pa lahko na dokaj
               učinkovit način storimo le s posebnim zakonom, ki bo pojav nasilja v družini
               obravnaval na specifičen in ažuren način, kajti splošno stanje in počutje v narodu je
               v veliki meri odvisno od stanja v družini kot osnovni celici družbe. V tem smislu je
               dobro, da se s predlogom zakona nalaga vsem organom in organizacijam, in še posebno
               nosilcem javnih pooblastil, dolžnost pomagati žrtvam nasilja, s prednostno izvedbo
               vseh postopkov in ukrepov za njeno zaščito, ne glede na to, kakšni obliki nasilja je
               žrtev izpostavljena.</p>
               <p>V Poslanski skupini Slovenske ljudske stranke pozdravljamo kot dober pristop to, da
               se za potrebe prepoznavanja nasilja v družini in s tem razumevanja reakcij žrtev na
               podlagi tega predloga zakona oblikujejo dobri programi za obravnavanje, ki morajo
               biti strokovno in multidisciplinarno ter multiinstitucionalno usklajeni, kajti
               uspešno in v okviru civilizacijske norme je lahko poseganje ter ukrepanje le tedaj,
               če je vzpostavljeno dobro sodelovanje med posameznimi institucijami, vključno z
               vladnimi organizacijami. Pomembno je, da se žrtvi nasilja ne pomaga le trenutno,
               temveč da se vzpostavljajo mehanizmi za dolgoročno varnost žrtve, pri čemer je poleg
               najpogostejšega nasilja nad ženskami še posebna pozornost namenjena prav otrokom kot
               najbolj ranljivim in nemočnim žrtvam v družinskem nasilju. Vzrokov za nastanek in
               stopnjevanje nasilja v posamezni družini je veliko in dostikrat je za dobro družine
               kot celote še najbolj pomembno, da se jih določno identificira. Pojav oziroma obseg
               nasilja se bo le težko zmanjševal v znatni meri, če se bodo izvajali le preventivni
               programi in neposredne pomoči žrtvam, temveč je še kako pomembno, čeravno je to morda
               najtežje delo, delo neposredno s povzročitelji nasilja, da le-ti ne bi z nasiljem
               nadaljevali in to lahko tudi na novi žrtvi.</p>
               <p>V Poslanski skupini Slovenske ljudske stranke menimo, da so tako načela kot
               poglavitne rešitve, ki jih konceptualnost predloga zakona zastavlja, dobra in da je
               na tej podlagi upravičeno pričakovati občutno zmanjšanje nasilja v družini. Menja pa
               smo, da bi bilo dobro bolj, kot to zastavlja predlog zakona, institut zagovornika
               žrtve namensko razširiti oziroma mu dati pomembnejše poslanstvo v ščitenju žrtvene
               koristi. Nujno za dosega cilja tega zakona pa je neposredno in stalno spremljanje
               izvajanje zakona v praksi, za kar pa je po sprejemu zakona nujno čim prej izdati
               oziroma sprejeti kvalitetne javne akte oziroma podzakonske akte, ki jih predvideva
               predvsem 10. člen zakona, zato pa po našem mnenju ni potrebno čakati eno leto kot
               skrajni rok, ki ga predvideva ta predlog zakona, temveč je mogoče to storiti popreje.
               Poslanska skupina Slovenske ljudske stranke bo predlog zakona, ki je doživel kar
               nekaj kvalitetnih dopolnil na matičnem delovnem telesu, podprla. Sem pa tokrat
               zadovoljen kot predsednik matičnega odbora, ki je predlog zakona pripravil, s tem,
               kar se je na odboru dogajalo, da je tokrat bil odbor ne glede na to, kdo je dober
               predlog predložil, razumem in pripravljen sprejeti nekaj res dobrih predlogov, ki so
               sestavni del tega predloga zakona. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Majda Širca bo predstavila stališče Poslanske skupine Zares.
            </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Dovolj enotni smo bili pri tem vprašanju. In tukaj velja pozdraviti tudi
               pripravljenost in prisluh predvsem ženske ekipe na ministrstvu, ki je skrbelo za to,
               da so se dolgoletne, zelo dolgotrajne in tudi zelo kvalitetne razprave na to temo
               strnile v nekaj, kar je bilo težko napisati v zakonsko besedilo. Namreč, vsi smo bili
               si vedno, ne samo danes, enotni in da je nasilje, kjerkoli že je, ampak še posebej v
               družini, nedopustno. Načelna vprašanja, ki so bila, so se tukaj postavljala, so vedno
               dobila zelo jasen načelen odgovor; nasilja ni dobro imeti v družbi, ga je treba
               sankcionirati, ga je treba rešiti. Ampak ko ga je treba preprečevati in omejevati, je
               pa v praksi težko, tako kot je bilo v praksi težko tudi strniti zakon v besedilo.
               Spomnimo se vseh poročil varuha v preteklosti, kjer so bili tako rekoč že sestavljeni
               vsi elementi z vseh področij, kako to ubesediti, in po dovolj dolgem času, ko so se
               tako skladale in zorele rešitve, imamo sedaj dobro rešitev.</p>
               <p>V Poslanski skupini Zares oziroma še v Društvu Zares smo, še preden je Vlada
               obravnavala ta zakon in ga sprejela, zakon vzeli v roke, se opredelili do njega,
               mogoče celo pripomogli v tistem času, da so se med pisci in ostalimi, še predvsem
               nevladnimi skupinami, zgodile tiste povezave, ki so dorekle še zadnja odprta
               vprašanja. S tem da še dodatna odprta vprašanja so bila dorečena na samem odboru, in
               dobro je to. Ampak, z zakonom je tako, ta zakon je radikalen tudi v tistih točkah,
               kjer poskuša maksimalno zaščitit žrtev in kar je še bolj pomembno, poskuša tudi
               maksimalno potegniti tiste vzvode, kjer ne gre samo za ščitenje, ampak tudi
               prevzgajanje. In to je tudi dobro, kjer se lahko da. Ampak, prevzgajati družbo je
               naporna zadeva. Včeraj še sem poslušala zgodbo, ko ženska - jasno, 88% žensk je žrtev
               nasilja v družini in samo 12% je ženske populacije, ki nasilje povzroča, če povzamem
               zadnje statistike - pravi: <q>"Pretepel me je!"</q> Ženska že spet s polomljenimi kostmi,
               dobesedno, pa se jo vpraša: <q>"Zakaj ne prijaviš?"</q> <q>"Ja, pa ne bi."</q> Pa ne samo, kaj bo
               okolica rekla, ampak kaj se mi bo zgodilo, če bom to naredila. Pa stopimo v diskusijo
               v opciji, da če se bojiš za stanovanje, če se bojiš za materialne dobrine, če se
               bojiš za fizično telo, če nimaš zaščite, veš, da obstajajo inštitucije za to.",
               Ampak, strah pred sankcijo, ki bi se potem zgodila ob temu da bi do takšne prijave
               prišlo oziroma do takšne obravnave prišlo, je prevelik in ti postopki in koraki se ne
               zgodijo; raje modrice kot ukrepanje, ker morebiti dovolj stimulacij v tej smeri ni.
               In to je vprašanje, če zakon lahko reši, nedvomno pa vsaj diskusija o njem, vse
               možnosti, ki so na razpolago, vse prisile, ki vodijo v prevzgajanje duha in
               mišljenja, bodo koristile.</p>
               <p>Zagotovo bi bili tudi mi veseli, v Zares, če bi se zgodil paket, se pravi, če bi bili
               še tisti trije nujni zakoni na mizi, še posebej škoda nam je, da vemo, da v
               naslednjem letu ne bodo. Se pravi, da gre za družinski zakonik, za zakon o zakonski
               zvezik. In družinskih razmerjih, za zakon o socialnem varstvu, še posebej pa za
               kazenski zakoni, in tudi sami bi radi videli, da bi se zgodila, <gap n="..."/><stage>/Opozorilni znak
               za konec razprave./</stage><gap n="..."/> odločitev, ki bi omogočila uvedbo družinskih sodišč.</p>
               <p>Zagotovo gre za dosti občutljivo problematiko, kajti razmerja med zasebnim in javnim
               so občutljiva, in pravo se lahko z njimi spopada, ampak mi se moramo v življenju.
               Seveda, koliko bo to, in jaz mislim, da bo, ta zakon to življenje izboljšal
               <gap n="..."/><stage>/Opozorilni znak za konec razprave./</stage><gap n="..."/> bomo vsi veseli, ne samo v načelnem
               pristopu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Dovolite pa tudi, da pohvalim vaša oblačila, predvsem vašo majico, vsi poslanci smo
               jih tudi dobili.</p>
               <p>Stališče Poslanske skupine Slovenske nacionalne stranke pa bo predstavila poslanka
               Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi.</p>
               <p>Moram reči, da ko sem pred začetkom seje premišljevala, kako bi v petih minutah
               povedala ali strnila problematiko nasilja v naši družbi, sem imela več težav ali
               pomislekov. Rekla bom, da je bilo toliko vsega že izrečenega, tudi v tej dvorani,
               parlamentarni dvorani, pa so besede v glavnem padale na neplodna tla. Dejstvo je, da
               potrebujemo zakon. Nasilje je prisotno danes, tukaj in sedaj. Tudi v družini, ki je
               zaradi velike čustvenosti, ki je značilna za družinske odnose, veliko bolj stresna,
               kot so druge socialne skupine. Zato tudi občutljiva, ranljiva. Tudi kar se tiče
               nasilja. Dejstvo je, da nasilje danes v naši družbi dobiva vse hujše oblike, da so
               najbolj ogroženi in obenem tudi najmanj zaščiteni ali zaščitene žrtve otroci. In
               veste, ko poslušam periodiko, bom rekla, občutljivih besed in nekega načelnega ali
               zgolj navideznega zavedanja, da so otroci resnično najbolj občutljivi del družbe in
               hkrati del, v katerem se zrcali naša prihodnost, se sprašujem, kako veliko
               odgovornost dejansko čutimo do njih. Edini so ostali v naši družbi, ki nimajo svojega
               glasnika. Edini! V Sloveniji se moramo pogajati o tem, in to me žalosti, na matičnem
               delovnem telesu, da pa bi si otroci v krovnem zakonu, torej v tem zakonu, ki ga danes
               obravnavamo, zaslužili svoje in primerno mesto. Sprejemamo zakon, ki v opredelitvi
               družinskih članov ne uporabi termina <q>"otrok"</q>, ampak govori zgolj o krvnih sorodnikih
               v ravni vrsti. To je pomanjkljivost ali pa slabost zakona. Celo v okviru posebne
               skrbi pri obravnavanju nasilja in nudenju pomoči žrtvam ni otrok; so stari, so
               invalidi, otroci so izpuščeni. Mladoletni družinski član tako ali tako bojda uživa
               posebno varstvo pred nasiljem, po nekem drugem zakonu sicer. Jaz pa vas sprašujem,
               ali je temu v praksi res tako.</p>
               <p>Tisto, kar pogrešam konkretno pri tem zakonu, je področje preventive. Pogrešam jasen
               signal, da je treba graditi na pozitivnih vrednotah, da imajo otroci aktivno vlogo
               pri tem. Sprejemamo zakon, ki ne bo ustrezno zaščitil otrok. Bojim se, da ne bo, ker
               preprosto nismo sposobni spoznati dejstva, da potrebujemo otrokom senzibilno
               zakonodajo. To bi morali upoštevati, če bi želeli graditi na evropsko primerljivi
               zakonodaji. Po drugi strani sprejemamo zakon, ki sicer je krovni zakon za področje
               preprečevanja nasilja v družini, pa vendar, ta zakon nima jasnih, natančno določenih
               kriterijev in meril za uporabo v praksi. Ne določa jasnih pristojnosti, odgovornosti,
               sankcij v primeru institucionalnega nasilja, tudi to je prisotno v naši družbi.
               Sprejemamo zakon, ki naj bi zagovarjal ali pa zagotavljal enoten pristop k
               obravnavanju nasilja v družini. Kljub temu da zakon skoraj v vsakem členu navaja drug
               predmetni zakon, ki naj bi bil podlaga za način in izvrševanje neke naloge oziroma
               pristojnosti, ki jo omenja ta zakon. Navaja celo zakone, ki jih še ni, slišali smo
               že, družinski zakonik, pokrajinska zakonodaja in tako dalje.</p>
               <p>Resnično se bojim, da bo ta zakon v praksi težko dosegel svoj namen, nejasnosti
               ostaja več. Tudi eno leto, kolikor si je Vlada zadala v prehodnih določbah, da bo
               pripravila vse podzakonske akte in ostale zakone, ki so povezani s tem zakonom, je po
               moji oceni preveč.</p>
               <p>Ampak naj zaključim. Rekla bom, dovolj je tihe sprejemljivosti in neobčutljivosti
               družbe do nasilja. Vsekakor pozdravljamo odločitev ministrstva, ministrice, ki je
               pristopila k družbenemu odpiranju oči. V Slovenski nacionalni stranki bomo vsekakor
               podprli ta zakon. Ministrici pa ob koncu tudi apel, da v skladu s svojimi
               pristojnostmi in močjo, ki jo v okviru Vlade Republike Slovenije ima, da pristopi
               tudi v sodelovanju z ministrom za pravosodje k oblikovanju družinskih sodišč.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Franc Žnidaršič bo predstavil stališče Poslanske skupine DeSUS.
               Izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovana ministrica s sodelavko, kolegice in kolegi! V
               Poslanski skupini DeSUS obsojamo vsakršno nasilje, zato smo veseli, da imamo pred
               seboj predlog zakona, ki pomeni prvi korak v naši skupni želji po preprečevanju
               nasilja ne samo v družini, ampak v družbi nasploh. Veseli nas tudi,da se z vsebino
               predlaganega zakona strinjamo skoraj vsi, tako koalicija kot opozicija, seveda, z
               nekaj različnimi pogledi, vendar z njim se vendarle strinjamo, predvsem pa si želimo,
               da bi bil čim prej sprejet. Danes nasilje v družini ni več le zaseben problem dveh
               ljudi. Gre za problem državljanskih temeljnih človekovih pravic, zato je dolžnost
               države, da intervenira, še posebej, ko gre za nasilje nad tistimi osebami, ki so
               dejansko najbolj ranljive in ki nujno rabijo takojšnjo pomoč. Naša dolžnost je, da
               oblikujemo usklajen pristop k reševanju tega problema nasilja v družini in pomoči
               žrtvam z aktiviranjem učinkovite socialne mreže, tudi v sodelovanju z nevladnimi
               organizacijami in civilno družbo nasploh, čemur po oceni v Poslanski skupini DeSUS
               sedaj obravnavani predlog zakona sledi. Dejstvo je, da je nasilje v družino tisto, ki
               prizadene vse, tako moške kot ženske, odrasle, otroke, neredko pa tudi nasilje
               doživljajo starejši. Zato je pomembno, da je besedilo predloga zakona usmerjeno v
               preprečevanje nasilja v družini kot takega, torej da se ne nanaša samo na nekatere
               osebe, recimo, ženske ali otroke, pač pa da se definicija družinskega člana razširja
               z ozirom na druge zakone, tako da se upošteva posebno bližnje razmerje med
               povzročiteljem in žrtvijo. Tudi sama definicija nasilja je primerno splošno
               opredeljena, tako da upošteva raznolikost ravnanj, ki sodijo v različne oblike
               nasilja kot takega.</p>
               <p>Problematika nasilja je večplastna in zato ne sodi zgolj v okvir kazenskega prava
               oziroma v pristojnost organov formalnega nadzorstva, temveč sodi tudi pod okrilje
               družinskega prava, prava o razmerjih v takih ali drugačnih življenjskih skupnosti,
               saj je v velik meri obravnavanje tega problema odvisno tudi od drugih
               izvenzakonodajnih dejavnikov. Sodobne družbe sprejemajo danes načelno usmeritev, da
               je kazensko pravo skrajno sredstvo pri delovanje zoper kriminaliteto nasploh. Zato je
               mnogo bolj produktivno sprejetje tudi drugih civilnopravnih, družinskopravnih
               ukrepov, ki naj po eni strani žrtvi omogočijo ustrezno in čimprejšnjo pomoč za
               ponovno vključitev v normalno življenje, po drugi strani pa nudijo tudi pomoč
               povzročitelju nasilja v smeri preprečevanja ponovnega nasilnega vedenja, čemur
               sledijo rešitve v predlaganem zakonu. Kot pomembne načine za preprečevanje in
               obravnavanje takega pojava pa velja omeniti tudi programe za podporo žrtvam takšnega
               nasilja in seveda programe, ki bi povečali občutljivost oseb, ki pridejo prve v stik
               z žrtvijo zato, da bi jim lahko zagotovili tudi pravno pomoč in pripravili žrtev na
               to, da se nekako vključi v nadaljnje ukrepe, ki sledijo nasilju v smislu ukrepov za
               reševanje nekega problema.</p>
               <p>Ker gre za izrazito interdisciplinarnren in interinstitucionalni pojav je izredno
               pomembno usposabljanje za medsebojno sodelovanje in komuniciranje med različnimi
               inštitucijami, na primer policijo, centrom za socialno delo, tožilstvom, odvetniki,
               sodišči, nevladnimi organizacijami in ostalimi v družbi.</p>
               <p>Poslanci DeSUS stojimo na stališču, da se spodbuja odločno reševanje nasilja v
               družini. Zavedamo se pomembnosti problematike in dejstva, da je nasilje v domačem
               okolju in partnerskih odnosih največkrat prikrito, zato ga je tudi težke prepoznati
               in preprečevati in je zato potrebno predlagano idejo, da se ta problematika tudi
               sistemsko uredi, podpreti. Nasilje v družini in družbi nasploh je mogoče omejevati le
               z učinkovitim prizadevanjem celotne družbe. Zato mislimo, da je ta predlog zakona
               dober temelj za to, da bomo omejili in morda na koncu iztrebili. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Gospa Maria Pozsonec bi morala predstaviti stališče, a je
               ni.</p>
               <p>Za govornico pa vabim poslanko Evo Irgl, ki bo predstavila stališče Poslanske skupine
               SDS. Izvolite.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. V Slovenski demokratski stranki bomo podprli predlagani
               zakon o preprečevanju nasilja v družini. V tem mandatu smo že večkrat obravnavali
               temo nasilja v družini in vedno znova se je pojavljala težnja oziroma nek skupni
               imenovalec po tem, da se seveda čim prej spodbudi odločno reševanje problematike
               nasilja. Pa ne samo tistega, ki se dogaja za štirimi stenami in zato ostaja navadno
               skrito očem javnosti, sliši pa se marsikaj, ampak tudi tistega, ki se odvija v
               javnosti, na ulici, šolah, med mladimi, med določenimi skupinami itn. Vsekakor si ne
               smemo zatiskati oči pred tem problemom. In edino pravilno in pohvalno je, da je
               Ministrstvo za delo, družino in socialne zadeve prepoznalo, kako prepotrebno je ta
               vprašanja reševati in preprečevati znotraj zakonskih določil. Še posebej, če vemo, da
               se je prejšnja Vlada oziroma resorno ministrstvo včasih precej ignorantsko obnašalo
               do takšnih vprašanj oziroma bolj natančno, do pobud, ki jih je predlagal nekdanji
               varuh in so tudi zapisana v poročilih.</p>
               <p>Predlog zakona o preprečevanju nasilja v družini kaže na to, da se ta Vlada zaveda,
               da je potrebno na tem področju čim prej poiskati rešitve, ki naj pripeljejo do
               pozitivnih učinkov v družbi. Vendar pa se je obenem potrebno zavedati, da je nasilje
               v družini tudi posledica stanja duha v celotni družbi, zato pri reševanju tega
               problema ne smemo izhajati samo in zgolj iz predpostavke, da je družina žarišče
               nasilja. Družino je vsekakor potrebno ves čas upoštevati tudi kot temeljno vrednoto.
               Se je pa potrebno zavedati obenem, da je nujno osveščanje o ničelni toleranci do
               nasilja v vseh segmentih družbe in s tem tudi v družini. To je tudi eden izmed tistih
               zakonov, kjer se vsaj v temelju navadno vsi strinjamo, da so še kako pomembni,
               predvsem pa, da imajo poleg strogih zakonskih določb tudi vlogo in nalogo osveščanja
               ter opozarjanja.</p>
               <p>Zakon, ki ga imamo pred seboj, je prvi sistemski zakon na tem področju. Zakon daje
               bistveno večjo vlogo centrom za socialno delo, kajti do sedaj centri žal niso vedno
               odigrali tiste prepotrebne vloge in se je prevečkrat zaradi tega dogajala pasivnost
               centrov, izgubljalo se je zaupanje med njimi in med tistimi, ki so bili žrtve nasilja
               ali pa so nasilje prijavili. S tem zakonom pa so centri za socialno delo v praksi
               dolžni pomagati vsaki žrtvi, ne glede na starost in spol. Seveda pa se s tem povečuje
               tudi odgovornost, zato zakon predvideva tudi obvezno izobraževanje strokovnih
               sodelavcev, ki se ukvarjajo s področjem nasilja. Uvaja se tudi medinstitucionalni
               pristop k obravnavanju nasilja, kar daje zakonu zagotovo neko dodano vrednost. Do
               sedaj so se namreč s problemi nasilja ukvarjale posamezne institucije, ki so
               prelagale odgovornost ena na drugo. Na podlagi tega zakona pa se bodo morale
               pristojne institucije med seboj povezovati in čim bolj učinkovito tudi
               sodelovati.</p>
               <p>Pomembna točka zakona pa je zagotovi tudi uzakonjanje dveh institutov; prvi je
               spremljevalec žrtve, ki nudi žrtvi psihično oporo med celotnim potekom obravnavanja,
               ter drugi institut, to je uvedba brezplačne pomoči pravnega strokovnjaka v sodnih
               postopkih.</p>
               <p>Zakon med drugimi tudi omogoča in zagotavlja večjo varnost žrtvi nasilja v družini,
               predvsem preko zagotavljanja varnosti s strani policije, to je takrat, ko žrtev na
               primer vstopa v skupno stanovanje, iz katerega mora vzeti potrebščine, da preživi,
               potem preko ukrepa, da sodišče lahko na predlog žrtve povzročitelju nasilja naloži,
               da mora stanovanje v skupni uporabi prepustiti žrtvi, ter preko tretjega ukrepa, da
               sodišče prepove kakršnekoli stike povzročitelju nasilja z žrtvijo.</p>
               <p>Vsekakor si v Slovenski demokratski stranki želimo, da bi ta zakon v resnici
               pripomogel k zmanjševanju nasilja ne samo v družini, ampak tudi širše. Zato bomo v
               Slovenski demokratski stranki ta zakon tudi podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvijo stališč poslanskih skupin in prehajamo na
               razpravo o členih in amandmajih. Opravili jo bomo na podlagi pregleda amandmajev z
               dne 13.12. V razpravo tako dajem 1. člen ter tri amandmaje, prvi Poslanske skupine
               Slovenske nacionalne stranke, drugi Poslanske skupine Slovenske nacionalne stranke in
               tudi tretji s strani Poslanske skupine Slovenske nacionalne stranke. Želi kdo
               razpravljati? Odpiram postopek za prijavo. Prosim za prijavo. Imamo pet prijavljenih
               razpravljavcev. Besedo ima poslanka Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, dovolite, da najprej pojasnim, zakaj je Slovenska
               nacionalna stranka vložila tri amandmaje. V osnovi gre za en amandma, prvi amandma,
               ki je zapisan v celoti. V izogib ali pa morda zgolj zato, da bi zagotovili, da če
               prvi amandma, ki v 1. členu zakona opredeljuje poleg vlog tudi naloge. Se pravi, če
               ta amandma, ki po drugi strani daje posebno težo tudi otrokom in mladoletnim osebam,
               ne bi bil sprejet, bi bil morebiti sprejet katerih izmed ostalih dveh amandmajev, se
               pravi, ali delno samo opredelitev nalog v okviru 1. člena oziroma v okviru 2. člena
               samo dodatna opredelitev, s čimer bi dali neko večjo težo v okviru zakona posebej
               skupini otrok in mladoletnih oseb.</p>
               <p>Osebno sicer ocenjujem, da bi bilo smiselno sprejeti prvi amandma, apeliram pa na
               vas, spoštovane kolegice in kolegi, da podprete vsaj enega izmed teh treh amandmajev,
               ki bi dodatno razjasnili ali pojasnili vsebino zakona oziroma sam namen zakona, kar
               je ne nazadnje namen 1. člena. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Bojan Homan. Izvolite.</p>
            </sp>
            <sp who="SDZ4:HomanBojan">

               <speaker>BOJAN HOMAN:</speaker>

               <p>Hvala za besedo. Pri tem prvem amandmaju k 1. členu se mi zdi, ali je notri zapisano
               <q>"otrok in drugih"</q>, smiselno ali pa ne, kakor vzamemo. Ker je v tem zakonu v 4. členu
               poglavje, ki je namenjeno posebej otrokom, in menim, da nasilja v družinah ni deležen
               samo otrok, lahko je žena, mož, lahko so invalidi, starejši, lahko navsezadnje tudi
               hišni ljubljenčki, ki so po neki strani tudi družinski člani. Vsako nasilje v družini
               obžalujem. In da ta zakon sploh pride v veljavo, bi rekel, so posledice že neke
               neurejene razmere v družini. Za mene je krovni zakon, ki velja, zakon o zakonski
               zvezi. Če se držimo tega zakona, potem tega zakona o preprečevanju nasilja v družini
               sploh ne potrebujemo. Danes pogrešam poroke, tega ni. Pogrešam pred poroko šolo za
               zakon, tega se danes mladina, družba, ki vstopa v zakon, zakonsko skupnost, ne
               poslužuje. In potem gredo nepripravljeni v zakon, čas romantike mine in zakon pride v
               fazo boja. Nekateri znajo priti iz te faze boja skozi izobraževanje, skozi šolo za
               starše, skozi razne tečaje, ki obstajajo, nekje pa ostane ta faza boja skozi celo
               življenje in pride do tega prikritega nasilja v družini, iz katerega zakonca ne znata
               izstopiti. Potem stopi v vlogo, kot bi rekel znan slovenski psihiater, družinski
               terapevt, dr. Rugelj, ko pride v zvezo ta zakon, je družina na nek način, bom
               uporabil njegov besednjak, <q>"že zavožena"</q>. In ko pride sociala, ko se mora policija
               vmešavati v te zadeve, je družina <q>"že zavožena"</q> in za mene je bistveno bolj pomembno,
               da se držimo tega krovnega zakona o zakonski zvezi, kjer notri lepo piše, zakonca sta
               med seboj enakopravna, zakonca sta se dolžna vzajemno spoštovati, si zaupati in
               medsebojno pomagati.<q>" In še naprej, "</q>zakonca svobodno odločata o rojstvu otrok. Do
               otrok imata enakopravne pravice in dolžnosti." In tega je notri kar za celo zadevo.
               Vsak, če bi samo enkrat na leto, ko je obletnica poroke, vzel poročni list, če bi šla
               zakonca na neko večerjo, naredila bilanco za nazaj, za naprej, pa šla skozi te točke
               zakona, mislim, če bi se teh točk zavestno držala, do nasilja v družini ne bi prišlo.
               Tako pa ta zakon, ki je danes pred nami, podpiram, ker obžalujem vsakršno nasilje v
               družini, pa najsibo to nad otroki, nad starejšimi, nad invalidi. Vsako nasilje je
               nasilje in treba ga je preprečevati. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Janez Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. O 1. členu velja spregovoriti nekaj več besed tudi glede na
               usmerjenost zakonodaje in kot so nekateri kolegi poslanci omenili, da gre pravzaprav
               za nekakšno opredelitev vsebine zakona in tudi je namen zakona, kaj naj bi ta
               preprečeval oziroma kaj prinaša v slovensko družbo. Dejstvo je, da nasilje v naši
               družbi obstaja, je pa vprašanje, kako se ga lotevamo. Lahko se ga lotevamo tudi na
               takšen način, da izhajamo iz predpostavke kriminalizacije družine in to se je
               pravzaprav tudi zgodilo. Ta zakon je pognal na rastišču kriminalizacije oziroma
               kriminalisti družine. Zelo znamenit stavek, ki ga je navedel gospod Hanžek, bivši
               varuh človekovih pravic, ko je povedal, da je družina najbolj nevarno okolje za
               posameznika. To je bilo prelomno, to je prelomna izjava, ki vnaša veliko vprašanj v
               slovensko družbo in vsakega posameznika.</p>
               <p>Družina je osebna zadeva, v katero pa je zelo težko posegati. To je intimna zadeva in
               zato se ob tem zakonu postavlja vprašanje, ali so ti mehanizmi, ki so navedeni,
               centri za socialno delo in podobno, usposobljeni in ali so res to tisti, ki lahko
               vstopajo v to intimno skupnost, da so tudi za to pripravljeni. Ko smo gledali pred
               časom opredelitve, kako že sedaj posegajo v mnogo manj občutljivih zadevah, smo
               ugotovili, da jim pravzaprav država ne zaupa, da je v 95% je njihovo delo neustrezno.
               To ne pomeni, da delavci delajo slabo, ampak pomeni, da niso za to usposobljeni in da
               poseganje v takšno skupnost ni enostavna.</p>
               <p>Če bo ta zakon sprejet tak, kot je, bi se utegnile pojavljati celo neke druge
               posledice. Z vstopanjem spremljevalcev in advokatov v to nasilje, ki je lahko
               sprovocirano na takšen ali drugačen način, se ustvarja nekakšno bojno polje. In v tem
               bojnem polju bo potem tudi na drugi strani partner kot moški vstopil s svojim
               advokatom in s svojimi nevladnimi organizacijami. To, kar se nam dogaja. Na koncu
               koncev bo slovenska družba razcepljena in tudi na tem intimnem področju skregana, v
               sporu. Kaj si bodo pravzaprav mislili naši mladostniki? Fantje - namreč, ta zakon
               predpostavlja oziroma da se napeljevati in da se tudi razumeti, da so moški
               pravzaprav neki nasilneži, ki jim je treba to nasilje preprečiti - s tem zavedanjem
               stopajo v osebne odnose, fantje, in na drugi strani tudi dekleta. Dekleta pa v
               razumevanju, kako jih tretirajo na drugi strani moški, da je pridobitev otroka tista
               osnovna zadeva, cilj, potem pa to pomeni v nadaljevanju branjenje teh pravic z vsemi
               okopi in kar vzpostavlja tako imenovano bojno polje, o katerem sem tudi govoril.
               Glede samega zakona se vsi sprašujejo, kje pa imajo tista ključna orodja za
               poseganje, ko pride do nasilja. Nima ga. Zato ostaja na nek način na ravni
               deklaracije. Ključna najmočnejša orodja bi morala biti, tudi kazenska, kar pomeni, da
               bi morale biti spremembe v kazenskem zakoniku. Ni pa dobro, če to pravno materijo
               razdrobimo. Po mojem razmišljanju bi bilo dobro, če bi v zakon o zakonski zvezi in
               družinskih razmerjih vnesli tudi pomembnejše in bolj trdnejša zavezujoča določila
               glede reševanja teh konfliktov. Nasilja je vse več in to pomeni, da postliberalizem,
               ki je bil vzpostavljen v zadnjih desetih letih, ni prinesel tistih zaželenih
               rezultatov, vsaj tako je mogoče sklepati iz analitičnih podatkov. To nas napeljuje,
               da bi morali graditi družinsko skupnost in družbeno prizadevanje na drugih
               predpostavkah, da se ponovno uveljavljajo vrednote, tiste, ki so bile pozabljene.
               Spoštovanje, solidarnost, razumevanje, ljubezen je izginilo iz našega pojmovanja,
               hkrati pa ne samo morda ta romantičen vrednotni pogled, ampak tudi povsem konkretni
               ukrepi zagotavljanje dobre družinske skupnosti in partnerske skupnosti. To pa bi
               morali biti ukrepi, ki se začnejo v osnovni šoli, v družini in potem tudi v okviru
               vladnih ali nevladnih organizacij, inštitucij, ki pripravljajo mlade ljudi na
               partnersko življenje, na življenje z zakoncem, na življenje v družini, razumevanje
               zakona, reševanje konfliktov in na tem področju bi se lahko našli tudi v dobri vlogi
               centri za socialno delo z dodatno usposobljenostjo. In to je tisto, kar bi moral
               prinašati ta zakon.</p>
               <p>Ko sem prisluhnil tudi nekaterim nevladnim skupinam, so me opozorile, da v ozadju je
               mogoče razumeti ta zakon tudi kot nekakšno naravnanost proti moškemu, da pada še
               zadnja trdnjava moških, in to tista, ki tvori pomemben del enakovredne družinske
               skupnosti; da to ne bo pomenilo izboljšanje sožitja, ampak prej napetosti. Tisti, ki
               je v družinski skupnosti potisnjen na stran ali ranjen, tisti se bo odzval predvidoma
               v večji meri bolj iracionalno in zato se pričakuje več teh bojnih polj. Zakon bi
               moral, in predvsem, zagotavljati pomoč mladim pri tej vzgoji, izobraževanju za
               družinsko, za partnersko skupnost. In nasilje kot takšno je v družbi nasploh.</p>
               <p>Je zanimivo, da smo in da se je tudi predlagalec v prvi vrsti srečal in spopadel z
               nasiljem v družini. To seveda na nekaj meri. Zakona ne bom podprl, ne bom tudi
               glasoval proti njemu. Vendar pa s tem ne sprejemam odgovornosti za nastale posledice,
               ki bodo trajno negativno vplivale na slovensko družbo, na slovenske družine. Še tiste
               družine, ki so nekako vzpostavljale ta harmoničen odnos, bi se s temi posegi, ki jih
               predvideva zakon, to njihovo sožitje še bolj porušilo in bi dobile pravzaprav tudi
               napačno usmeritev. Predvidevati je, da bo tudi v večji meri prišlo do razpada
               družinskih skupnosti tudi v prihodnje. To pa ni tisto, kar bi bila temeljna intencija
               zakona. Temeljna intencija zakona mora biti ravno nasprotna, da gradi družinsko
               skupnost, da pomaga izboljševati to, kar se je v zadnjem času zgodilo v negativni
               smeri.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Jaz sem dolžan, verjetno me boste pa označili za naivnega. Torej, splošno razpravo o
               zakonu je Državni zbor, delovno telo že opravilo. Danes govorimo o amandmajih k
               posameznim členom. Jaz verjamem, da si vsak posamezni poslanec rad da kdaj pa kdaj
               duška, ampak jaz vas lepo prosim, dajte se držati Poslovnika Državnega zbora.
               Govorimo samo o členih in vloženem amandmaju na omenjeni člen. Glede na to, da ste,
               kolega Drobnič, grobo kršili Poslovnik Državnega zbora in vas nisem prekinil, tudi ne
               bom prekinil nobenega drugega. Zato pravim, da je izključno moja želja, da se držite
               tega, prosim pa, če upoštevate. Besedo ima poslanka Majda Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Razpravljati želim o 1. členu in treh amandmajih, vloženih k 1.
               členu. Ne glede na opozorilo, gospod podpredsednik, je 1. člen takšen, da govori o
               namenu zakona, ker je tukaj v prvem odstavku namen natančno definiran, pa tudi v
               drugem, ni mogoče o amandmajih razpravljati drugače, kot da se dotikaš tudi nekaterih
               splošnih stvari. In dovolite, da te stvari povem.</p>
               <p>Zame je opredelitev namena zakona tako, kot je zapisana, zaenkrat dogovorjena,
               koncizna oblika sporočila o tistem, kar ta zakon ureja in kar je mogoče dopolniti
               tudi s tistim, kar je napisano v 2., 3., in 4. členu. Ravno v povezavi s 4. členom se
               mi zdi zato dopolnilo, ki hoče, da so posebej omenjeni še otroci in mladoletne osebe,
               redundantno. In ga zato ne nameravam podpreti. Je pa za utemeljitev tega potrebno
               povedati še kaj drugega. Gre namreč za to, da je celotno pojmovanje in celoten pogled
               na obravnavo nasilja v družin kot gibanje raslo vendarle iz spoznanja, da je treba
               zaščititi najprej tisto skupino ljudi v družini, ki je najpogosteje žrtev nasilja, to
               pa so ženske. In, če ženske ostajajo v družini nezaščitene, in če nimajo možnosti
               zoper takšno nasilje, ki se navadno ponavlja, ukrepati ali dobiti zaščito, so pogosto
               žrtve tudi otroci, ker se povezuje, ker nasilno ravnanje posameznika navadno ni
               obrnjeno zoper eno samo osebo. Menim, da je ne glede na različne poglede na to, kaj
               je družina, kako jo kot vrednoto obravnavamo, treba vendarle začeti pri osnovni
               stvari, to pa je - če bomo vse svoje napore usmerjali v grajenje partnerskih odnosov
               med ljudmi in ravnanje po nekih univerzalnih vrednotah, ki so tudi že stoletja
               utečene, potem se s takšnim tipom zakona res ne bi bilo treba ukvarjati. Zato moram
               oporekati tistim, ki menijo, da je sprejemanje zakona, ki se spopada z nasiljem v
               družini, rušenje družine kot vrednote. To nasilje obstaja, pa če ga hočemo videti ali
               ga nočemo videti. Če ga bomo priznali, če bomo ukrepe zoper njega vpeljali, bomo samo
               pomagali nasilje zmanjšati.</p>
               <p>Poglejmo samo statistične podatke o žrtvah z najhujšimi posledicami, pa bomo videli,
               kaj se dogaja. Zato se mi zdi, da ni rešitev v molku, ampak je rešitev v utrjevanju
               spoznanja, da obstajajo ukrepi, da obstajajo inštitucije, ki so v pomoč žrtvam, pa
               tudi tistim, ki nasilje sprožajo, ko spoznajo, da tudi njih in njihovo človeško
               dostojanstvo to načenja, da jim družba ponuja v teh primerih pomoč.</p>
               <p>Zato se mi zdi, da je tako definirano nasilja oziroma tako definiran namen zakona,
               kot je v prvem odstavku definiran, definiran dovolj natančno in ne nazadnje so tudi
               specializirane nevladne organizacije ugotovile, da je splošna definicija taka, da
               pokrije tudi, recimo, nasilje nad invalidnimi osebami, tudi nad starejšimi osebami.
               Tako da bi bilo sedaj posebej poudarjati katerokoli skupino, verjetno treba
               dopolnjevati še s čim, ne samo s tem, ampak ravno ta ranljiva skupina otroci in
               mladoletne osebe so v 4. členu posebej zapisane in mislim, da bi to moralo, kar
               zadeva zakonsko besedilo, zadoščati.</p>
               <p>Rada bi tudi omenila nek pozitiven premik, ki se je ob obravnavi tega negativnega
               družbenega pojava dogodil in ki ima, hvala bogu, vsesplošne razsežnosti - seveda,
               opozarjam v tem primeru na kampanjo Sveta Evrope Parlamenti, združeni v boju proti
               nasilju nad ženskami - tudi v družini. Zaradi tega, ker je s to dvoletno kampanjo, v
               katero je vključen tudi naš parlament, bilo mogoče bolj odprto razpravljati o vseh
               stvareh, hkrati pa smo bolj natančno pod lupo tega, kaj se dogaja pri nas, v
               primerjavi s tem, kaj se dogaja v drugih državah Sveta Evrope. In ker sem prejšnji
               teden na zasedanju Odbora za enake možnosti v Istanbulu videla tudi vprašalnik, s
               katerim se bo Svet Evrope obrnil na vse članice Sveta Evrope, moram reči, da bo naša
               država imela kaj dobrega za pisati in odgovoriti na ta vprašalnik. Zato se mi zdi
               vredno poudariti ta velik napredek, ki je bil od leta 2005 storjen do leta 2007.
               Marca letošnjega lega se je šele zgodilo, da smo na posebnem posvetu lahko
               prisluhnili nevladnim organizacijam, vsem strokovnim inštitucijam, ki se s
               spremljanjem tega pojava ukvarjajo, in parlamentarcem, kolikor nas je pač bilo, saj
               ni posvet bil deležen kakšne posebne pozornosti niti članov in članic Komisije za
               peticije ter za človekove pravice in enake možnosti - žal, moram reči. Ampak
               poskrbeli bomo za objavo prispevkov, pa bo kakšna stvar tudi povedana. In ravno to,
               da je bil izdan tudi prevod priročnika za poslanke in poslance, ki ga je pripravil
               Svet Evrope, se mi zdi dober signal za to, da bomo našli prostor za razpravo, za
               opozarjanje na te probleme in za ozaveščanje.</p>
               <p>In še eno pobudo, recimo, si drznem v tem trenutku povedati. Gre namreč za to, da so
               v resnici žrtve nasilja najpogosteje ženske. Ampak dajmo enkrat vzorec obrniti in
               reči tako, res so najpogosteje povzročitelji nasilja v družini moški. Zato bi
               pričakovala tudi od kolegov poslancev, da bi morebiti sledili tistim evropskim
               parlamentom, v katerih so ustanovili posebno skupino, ki se ukvarja s temi problemi
               in ki sledi temu namreč, da je nasilno ravnanje nesprejemljivo ravnanje in da je
               pravzaprav, če obrnem vzorec, če rečemo, da je ugotovljeno, da je vsaka četrta ali
               peta ženska žrtev nasilja, če obrnem vzorec, lahko rečem, da je samo vsak četrti ali
               peti moški povzročitelj nasilja. Torej je za vse tiste, ki niso povzročitelji
               nasilja, nesprejemljivo, da se en del družbe obravnava kot tak, ki sprejema
               nesprejemljivo družbeno ravnanje. Jaz upam, da bo naš parlament kdaj tudi sposoben
               sprejeti kakšno tako stališče, kot je, da je treba vzpostaviti v družbi ničelno
               toleranco do kakršnegakoli nasilja nad otroki in tudi do kakršnegakoli nasilja v
               družini. In ko bomo to spoznali, potem mislim, bomo korak po koraku gradili odnose v
               družini in med spoloma, ki jim bomo lahko rekli partnerski odnosi. Kajti kakorkoli
               stvari obračamo, je nasilje vedno posledica različne razporeditve moči. In
               partnerstvo je najboljša pot proti vzpostavljanju ali ohranjanju neenake razporeditve
               moči.</p>
               <p>Naj ob koncu še enkrat poudarim, tega prvega amandmaja in tistega, ki hoče dodajati,
               ne nameravam podpreti, onega, ki govori o nalogah, pa, ker je utemeljitev taka, da bi
               se vendarle lahko kaj dobrega iz tistega nasledilo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Dovolite, kolega Drobnič, da se vam opravičim, ker sem vas prej poimensko
               imenoval, glede na to, da ste razširili razpravo, vidim, da jo bodo vsi naslednji
               razpravljavci enako. In s tega mesta tudi napovedujem, da ne bom več nikogar
               omejeval, ne glede na to, o čem boste govorili. Besedo ima poslanec Robert
               Hrovat.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa, gospod podpredsednik. Sam se bom osredotočil predvsem na 1. člen oziroma
               amandma Slovenske nacionalne stranke.</p>
               <p>Moram reči, da sem se resno zamislil, ko sem ga prebral. Na prvi pogled je ta amandma
               nujen. Otroci so tisti, ki jim je treba nameniti največ pozornosti. To je tista
               skupina ljudi, ki je najmanj zaščitena in pa po svoje tudi najbolj ranljiva. Danes
               sprejemamo ta krovni zakon, ki bo po mojem mnenju dobra podlaga za izgradnjo
               kakovostnega sistema pomoči žrtvam nasilja. Vse institucije, ki imajo danes
               pristojnosti in obveznosti delovanja pri preprečevanju in odpravljanju vzrokov
               nasilja, se bodo od sedaj naprej med seboj povezovale in delovale tako preventivno
               kot kurativno. In to je zelo dobro sporočilo tega zakona.</p>
               <p>Govorimo o družini. Govorimo o nasilju v družini, predvsem pa o preprečevanju tega
               nasilja. Družina je po mojem mnenju najpomembnejša celica v naši družbi in v družini
               so tudi otroci. Predlagatelji amandmaja predlagajo, da bi se v 1. člen dodalo tudi
               otroke in mladoletne osebe. Kot sem že na začetku rekel, je na prvi pogled to nujno
               potrebno. Vendar je v 2. členu potem opredelitev vseh teh družinskih članov, resda
               moram reči, da je to precej nerodno zapisano. S tem mislim, tukaj se strinjam z gospo
               Barbaro Tavš, piše, da je otrok krvni sorodnik v ravni vrsti. To je dejansko res, to
               drži. Ampak nič ne bi bilo narobe, če bi pisalo otrok. Za mene je otrok otrok in nič
               drugega ne more biti kot otrok. Jaz razumem in podpiram ambicije gospe poslanke, ki
               je že prej v svoji predstavitvi to povedala, in je prav, da se zavzemamo za otroke.
               Vendar po drugi strani me je obrazložitev, ki jo je podala ministrica oziroma
               obrazložitev, ki je podana pri amandmaju, pač prepričala, da je v 2. in 4. členu
               dovolj jasno in nazorno napisano, da so otroci že opredeljeni notri, in samo zaradi
               tega, ker je pač to resnično naprej napisano, tega amandmaja pač ne bom podprl.
               Absolutno pa se strinjam, da je potrebno ravno otroke zaščititi pred nasiljem in ta
               zakon je resnično dober in ga bom tudi na koncu z veseljem podprl. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da je še želja po razpravi odpiram ponovni krog za prijavo.
               Izvolite. Besedo ima poslanec Ljubo Germič. Izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Lep pozdrav še enkrat vsem.</p>
               <p>K razpravi sem se priglasil predvsem na podlagi razprave kolega Drobniča. Kajti,
               skozi njegovo razpravo lahko razumem in ob tej besedi tudi pojasnim, da je v okviru
               prejšnje vlade Liberalna demokracija pripravljala besedilo zakona na to temo, da
               zaradi zamenjave ob volitvah je čas pač bil namenjen za urejanje tega področja v
               okviru nove vlade, in na podlagi bivšega ministra lahko danes vidimo razloge, zakaj
               tega predloga zakona tako dolgo ni bilo na mizi, saj kolega Drobnič nekako ocenjuje,
               da bo ta zakon prinašal v slovensko družbo več škode, kot koristi - vsaj tako je bilo
               možno razumeti njegovo razpravo. Sam se ne strinja s takšno oceno iz preprostega
               razloga, kajti eno izmed temeljnih sporočil tega zakona je, da definira pojem
               nasilja, torej, da priznava, da to nasilje obstaja in seveda odgovarja na vprašanja:
               kako preprečevati nasilje in kako zmanjševati nasilje v družini. Sam, v okviru
               podpore k temu zakonu, si jasno odgovarjam na vprašanje. Mogoče imamo tudi sami, ali
               lastne izkušnje ali izkušnje naših sosedov, prijateljev, ki so bili kdaj v stiski. In
               govoriti o tem, kako bo, kakšen bo odnos slovenske družbe do nekoga, ki je v družini
               postavljen na stran; nikakor ne morem sprejeti teze, da naj ta, ki bo postavljena v
               družini na stran, to trpi, nemo prenaša, ali pa je odgovornost slovenske družbe, da
               nas opozori na te anomalije, poskuša pomagati in ustvarjati korektno, tolerantno in
               na spoštovanju vredne odnose v družini. To se mi zdi izredno pomembno sporočilo
               zakona, kajti do zdaj smo živeli v prepričanju, ali veliko ljudi je živelo v
               prepričanju, da ni potrebno definirati pojma nasilja v družini. In na podlagi tega
               definiranja sprejemati vse ukrepe za to, da v slovenski družbi zmanjšujemo ta
               družbeni pojav in si nehamo zatiskati oči pred temi vprašanji.</p>
               <p>Jaz bi si zelo želel gojiti iluzijo, da bi zakon o družinski zvezi, o odnosih v
               partnerstvu, dosedanja zakonska regulativa idealno postavila vse odnose, ki so v
               družini. Jaz tukaj ne ocenjujem, da so odnosi v družini le odnosi med zakonskima
               partnerjema ali med partnerjema, ki živita v zunajzakonski zvezi. Ampak, že sam 2.
               člen pove, ko definiramo družinske člane, da je odnos v družini bistveno bolj
               kompleksen, kot je samo opredelitev odnosa med partnerjema. In jaz tega zakona tudi
               ne razumem tako, da je pisan tako, da smo moški tisti, ki smo vedno povzročitelji
               nasilja. Jaz tega pač ne razumem tako. Govorimo o žrtvi in govorimo o tistem, ki
               izvaja nasilje. In jaz se tukaj ne prepoznavam kot tisti, ki je ta zakon pisal, da je
               pisal to proti moškim, ampak gre za vzajemen odnos, o katerem govorimo v smislu
               tolerance, spoštovanja med vsemi družinskimi člani. In jaz bi želel, da ta zakon tudi
               na ta način razume slovenska javnost, ki nas danes posluša in slovenska javnost, ki
               bo lahko v določenih trenutkih povezana z vsebino tega zakona. In tukaj se mi zdi
               nemogoče podpreti razmišljanje, da ta zakon gre v negativno smer, da je usmerjen
               proti temu, da bi mladi stopali v zakonsko zvezo. Seveda pa je potrebno opozoriti na
               tiste pogoje, ki obstajajo v neki družinski zvezi, ki so deviacija od neke normalne
               tolerance, spoštovanja med posameznimi družinskimi člani. In tukaj ne gre za to, da
               bo zakon prispeval k posploševanju odnosa v družini, ampak za to, da se tam, kjer
               družina ima probleme z nasiljem, da se tej družini lahko pomaga. In tudi v stališču
               Poslanskega kluba LDS smo povedali, da zelo tehtno razmišljamo o tem, kje je osebna
               pravica in kje je, recimo, pravica države, ki potem vstopi v urejanje teh odnosov v
               družini. Zdi se mi, da bi takšna popotnica in takšno razmišljanje moralo biti
               spremljano ob obravnavi tega zakona, ne pa, da sedaj poskušamo fiksirati moškega v
               slovenski družbi kot tisto zlo, ki je razlog za to, da jutri mladi ne bodo vstopali
               več ali se odločali za vstopanje v zakonsko zvezo. Mislim, da je to napačen pristop
               in napačni signali, ki jih želimo sprejemati pravzaprav na kreiranju celotne
               družinske politike v Republiki Sloveniji in gojiti ambicijo, da bo število
               novorojenih se v prihodnje povečalo. Na ta način, ko bomo stigmatizirali, recimo, en
               del populacije v Sloveniji, seveda, to ni po moje prava pot.</p>
               <p>Zdi se mi, da je zelo pomembno, da opozorimo na posebno skrb, ki jo v tem zakonu
               namenjamo posebnim skupinam, za katere bi bilo potrebno v tem zakonu opredeliti še
               posebno skrb. Defenitivno nas amandmaji kolegice Barbare Žgajnar Tavš opozarjajo, da
               so otroci in mladostniki zelo pomembna skupina. Glede na to, da je bilo tukaj rečeno,
               da je ta zakon tudi nekako nadaljevanje prizadevanj in širši kontekst nasilja nad
               ženskami - se je treba v okviru druge alineje, ki je povezana s temi amandmaji k 1.
               členu. V drugem odstavku 4. člena govorimo o tem, da je otrok žrtev nasilja tudi, če
               je prisoten pri izvajanju nasilja nad drugim družinskim članom. To pomeni, če v
               družinski zvezi prihaja do velike stopnje nasilja nad ženskami, lahko posredno
               ocenjujemo, da je tega nasilja posredno na otroke še bistveno več. Torej, posredno in
               neposredno! In zato se mi zdi zelo pomembno razmišljanje, kako ravnati v odnosu
               preprečevanja in zaščite ob nasilju pri otrocih in pri mladoletnih osebah. Zato se mi
               zdijo razmisleki v tej smeri izredno pomembni in razmislek v tem, na kakšen način
               zapisati besedilo zakona, da bomo tej skupini članov družine namenili največjo
               pozornost.</p>
               <p>Seveda pa nikakor ob tem, ko opredeljujemo namen tega zakona, ko definiramo ta pojem
               kot družbeno realnost, torej da nasilje v družini obstaja, si nikakor ne domišljam,
               da bomo samo s tem zakonom uredili vse probleme. Vsekakor pa sem prepričani, da namen
               in cilji tega zakona niso vodilo k temu, da bomo pa slabšali še te razmere tam, kjer
               nasilje že obstaja. Tako dajmo razmišljati, na kakšen način to nasilje, kjer je,
               preprečiti in ga odpravljati, ne pa razmišljati o tem, da bo ta zakon prispeval še k
               večjem razdvajanju in ubijanju harmonije tam, kjer v družini že obstaja. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Stanislav Brenčič. Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo. Najprej želim reči to, da mi obravnavamo ta predlog zakona v
               drugi obravnavi in zato, ker resnično nisem zagovornik kakšnih dolgih brezplodnih
               razprav, vem pa eno, po 122. členu se vloženi zakon, ki ga osvoji Državni zbor kot
               svoj akt obravnava na splošno. Takrat se govori o vseh namenih zakona, o materialnih
               določbah, o vsem. In tudi smiselno je; na podlagi tiste razprave je potem vstop v
               drugo obravnavo s konkretnimi amandmajskimi posegi, da se zakon v smislu splošne
               ugotovitve dopolni, izboljša; da pa ob 1. členu v drugi obravnavi razpravljamo o
               amandmaju, razpravljamo počez in na široko o zakonu, se mi pa zdi povsem poslovniško
               skregano. Ampak dobro, modro je v naslovu posamezne politične opcije v danem trenutku
               to raztegniti mimo Poslovnika.</p>
               <p>Zdaj pa o amandmaju, da ne bo nerazumevanja. Jaz koncept zakona v celoti podpiram in
               tudi pristop, ki ga resorno ministrstvo in s tem Vlada uporablja, se mi zdi v danem
               trenutku kar pravšnji. Korektno je predstavnica predlagatelja teh amandmajev uvodoma
               pojasnila, za kaj gre, in tudi v skladu s Poslovnikom zelo korektno postopala. Jaz pa
               imam tu pomislek. Že na delovnem telesu sem bil mnenja, da je smiselno ohraniti 1.
               člen tako, kot je zastavljen, tako kot zastavlja koncept zakona v namenu. V kolikor v
               prvem odstavku vzamemo pristop, da eksplicitno posamezno žrtev vzamemo posebej v
               pozornost, v tem primeru otroke, potem je zelo nevarno, da bo konceptualno zakon
               razumljen v nekoliko manjšo obravnavo drugih žrtev. Po statistiki je jasno, da so
               največje ali najpogostejše žrtve ženske ali žene v zakonu. Potem je malo nerodno, če
               mi ženo kot tako izpustimo in glede na to, da 4. člen pa eksplicitno želi, da se to,
               kar želi tudi kolegica Žgajnerjeva v tem amandmaju, in sistemsko bolje sedi, je morda
               škoda, da bi to nevtralno pojmovanje prvega odstavka 1. člena razvrednotili oziroma
               mu vzeli tisti pravi čar ali tisto pravo razumevanje potem v praksi postopanja.</p>
               <p>Ravno tako nisem prepričan, če je dobro, da vnesemo za vlogo državnih organov, za
               vlogo tudi pojem naloge. Jaz sem že na odboru povedal, da trdim, če mi vnesemo
               naloge, bo v praktičnem razumevanju tega zakona potem razumljeno, da so naloge
               državnih organov po tem vprašanju samo tiste, ki jih ta zakon našteva ali povzema.
               Naloge državnih organov po vprašanju, širšem kontekstu razumevanja nasilja v družini,
               vse vzroke, ki vplivajo na nastanek nasilja, so te naloge državnih organov veliko
               večje, kot izhajajo iz materialnih določb tega zakona. Zato se bojim, da bo v praksi
               razumevanje in uporabe tega zakona v tem vstopal pojem naloge državnih organov samo
               to, kar izhaja iz tega zakona. Vsekakor bi za dobro tega zakona, namena tega zakona
               bilo potrebno, da se tudi predlagatelj do tega vprašanja nekoliko opredeli, ker on je
               ta koncept z nekim vsebinskim smislom zastavil tako. Dobro pa je, da smo na odboru 1.
               člen v drugem odstavku pa dopolnili z zelo smiselnim vstopom, tako kot je tudi
               ugotavljala Zakonodajno-pravna služba.</p>
               <p>Tako glede na moje poznavanje te materije, namena in koncepta zakona žal, lahko me
               kdo napak razume, ne morem podpreti takih sprememb v 1. člen, ker sem skoraj trdno
               prepričan, da znajo imeti za prakso, implementacijo tega zakona poprej slabšo
               popotnico, kot je namen predlagatelja. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa dajem poslanki Majdi Zupan. Izvolite.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospod podpredsednik. Lepo pozdravljeni! Moram reči, da prvega
               amandmaja oziroma amandmaja k 1. členu ne bom podprla, ker se mi ne zdi smiselno, da
               razširjamo besedilo prvega člena. Bi pa želela dodati še nekaj besed v zvezi na
               splošno z zakonom, saj je bilo tudi drugim dovoljeno glede tega.</p>
               <p>Mislim, da se vsi strinjamo, da si želimo, da bi ljubezen, spoštovanje, solidarnost,
               razumevanje vladalo v naših družinah, pa ne samo družinah, ampak v celotni družbi.
               Zlasti družina kot osnovna družbena celica mora imeti tisto mesto, ki ji pripada,
               posebno zaradi otrok, da se razvijejo v osebnosti, kakršne si želimo. Prizadevati si
               moramo tudi za ustvarjanje pogojev, da se razvijejo dobre partnerske in zakonske
               skupnosti, vendar življenje ni idealno. Zaradi tega mislim, da obstaja nasilje v
               družini in da ni dovolj zakonodaja, ki je že prisotna, samo zakon o zakonski zvezi in
               kazenski zakonik. Zato sem vesela, da je Vlada pripravila predlog zakona o
               preprečevanju nasilja v družini, posebno zaradi tega, ker se mi zdi zelo pomembno, da
               se opredeli nasilje v družini kot poseben družbeni pojav. S tem, ko ga opredelimo, ga
               tudi na nek način obsodimo kot nesprejemljiv pojav v družbi.</p>
               <p>Pomembno se mi zdi, da se tudi tradicionalna opredelitev, ki se je do sedaj omejevala
               na fizično, spolno in psihično nasilje, razširja tudi na področje ekonomskega nasilja
               in na področje zanemarjenja.</p>
               <p>Pogosto smo govorili, da so žrtve nasilja ponavadi ali v večini meri otroci in
               ženske, prav je in vesela sem, da pa zakon tudi razširja pomoč vsem žrtvam, tudi
               moškim, da se ne bi na nek način čutili prizadeti, pa tudi nasilje nad moškimi se
               lahko dogaja, da se razširja tudi na starejše in še zlasti na invalide. Pomembno se
               mi zdi, da pri tem dobivajo državni organi posebno vlogo pri obravnavanju, še zlasti,
               ko gre za prednostno obravnavanje in pa pri spoštovanju načela sorazmernosti. Tudi
               centri za socialno delo pridobivajo nove naloge, in sicer odgovorni so, da pripravijo
               načrt pomoči žrtvam, kar se mi zdi pomembno zaradi tega, da se pripravijo dolgoročne
               rešitve za urejanje družinskih razmer v takih družina, kjer prihaja do teh
               anomalij.</p>
               <p>Najpomembnejše pa se mi zdi, da zakon ureja tisto pomembno zadevo - v primerih do
               sedaj se je ponavadi dogajalo, da so morale žrtve zapustiti stanovanje ali hišo, kjer
               se je dogajalo nasilje v družini. Pomembno pa se mi zdi, da bo povzročitelj nasilja
               moral zapustiti stanovanje in ne žrtev, kot sem rekla, da se je ponavadi dogajalo.
               Vesela sem, da je zakon pred nami in da bomo na ta način lahko tudi marsikateri
               družini pripomogli, da bodo lažje in boljše živeli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudi Veršnik.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Mislim, da je prav, da danes govorimo na glas
               o problemi, ki se sicer skrivajo za zidovi stanovanj in hiš. Težko si pravzaprav
               zamišljam, da smo danes v 21. stoletju in se moramo pogovarjati o nasilju v družini;
               še več, moramo sprejemati zakon o preprečevanju nasilja v družini. Je pa res, da smo
               si verjetno danes tu vsi enotni, da je sprejem tega zakona dobrodošel. Zelo žalostna
               je ugotovitev, da so v večini primerov žrtve takšnega nasilja ženske, ki so danes
               večinoma zaposlene in naj bi bile, praviloma, neodvisne od moških. Kaj veže takšno
               skupnost, se sprašujem. So to otroci? Je to sram pred okolico? Menim, da to ni glavni
               vzrok. Danes so samohranilke pogoste in otroci v družbi niso več zaznamovani, kot so
               včasih bili - <q>"pankrti"</q>, kot je bilo to včasih dosti pogosto rečeno. Dandanes je
               takšno zvezo zelo enostavno prekiniti. Menim, da normalen moški ne more biti nasilen
               in da gre pri nasilnih moških za psihične težave. Svojo moč, ki jo sicer na drugačen
               način ne morejo pokazati, izkazujejo nad šibkejšimi. Verjetno so to nasilje
               izkazovali ali pa bili tudi sami žrtve nasilja v otroštvu in mladih letih. Mislim, da
               je temelj vsega družina, in pri tem moramo vztrajati.</p>
               <p>Kakšne pa so danes družine? Kaj nam je vrednota? Ali je to, na primer, da se imamo
               <q>"fajn"</q>? Si vse dovoliti na račun nekoga drugega, pohajkovati, popivati do zgodnjih
               jutranjih ur? Seksualna svoboda že v najzgodnejših mladih letih, da slučajno današnja
               mladina ne bi bila kaj prikrajšana?! Če za vsem tem ni nekega družinskega odnosa, ki
               postavlja seveda najprej vzgled s svojim življenjem, nato pa postavi tudi, to pa
               mislim, da je zelo pomembno, zdrave meje. Edino družina je tista, ki lahko vzgaja.
               Šoli smo to vlogo uspešno vzeli, tudi policija je nemočna. Če hočejo eni ali drugi
               kaj ukreniti, pogosto zaidejo v konflikt, v katerem pa najpogosteje sami ostanejo in
               odnesejo kratko. V vsem materialnem izobilju, ki ga prinaša današnji čas, so mnogi
               zelo siromašni in osamljeni. Tiste topline, sprejetosti, ki jo lahko da le urejena
               družina, ne more nihče nadomestiti, tudi ta zakon ne. Slišal sem, da naj bi velike,
               bogate civilizacije propadle prav zaradi razpada družine. Kaj pa mi naredimo na tem
               področju? Učni načrti so natrpani z množico podatkov. Koliko pa učenci slišijo o
               odnosih v družini, o odnosih med partnerji, se učijo o medsebojnih komunikacijah o
               nenasilju, o primerih, ko odnosi niso več normalni in je potrebna obravnava psihologa
               oziroma psihiatra? V življenje gredo popolnoma nepripravljeni, razvajeni in vsaka
               težava jih spravi v obup, ki ga rešujejo potem - s kom: z alkoholom, mamili, nasiljem
               in na koncu tudi s samomori. Mogoče na tem področju vsaj Cerkev nekaj naredi z
               obveznimi pripravami na zakon. Toda, koliko je sploh še uradno poročenih? Gremo se
               raje koruzništvo, ker je to bolje in manj sitnosti, če ugotovimo po nekem času, da
               nismo več za skupaj. Prav vsi vemo, da je tista zaljubljenost kratkotrajna, realnost
               pa bistveno drugačna. Pri tem pa pozabljamo na otroke, ki niso nič krivi in
               potrebujejo ljubezen in varen, topel dom, ki ga tvorita oba, oče in mati, vsak s
               svojo pomembno vlogo in nobeden ni nadomestljiv. Otrok se uči v družini in te vzgoje
               prenaša naprej, na nove generacije. Otrok v zgledu ljubečih staršev, ki se med seboj
               spoštujeta in znata reševati konflikte, ki se povsod pojavljajo, strpno, dobi boljšo
               doto za svoje življenje. Po zgledu staršev bo skušal v življenju reševati tudi svoje
               težave. Menim, da sem bil dovolj jasen.</p>
               <p>Prioriteto je treba dati preventivi, urejeni družini ter vzgoji za skupno življenje.
               Več pozornosti je treba posveti preprečevanju slabih odnosov, ko pa že pride do
               deviacij, kot je nasilje, pa je potrebna strokovna pomoč, če se seveda sploh še da
               kaj narediti. Marsikatera deviacija se pokaže že zelo kmalu, pa je ne znamo ali
               nočemo videti. Prav tega bi bilo potrebno mlade učiti in jih pripraviti za življenje.
               Posebej pomembna se mi zdi uzakonitev medinstitucionalnega pristopa k obravnavam tega
               nasilja v družini, kar je garancija za celovit pristop k reševanju problemov v
               družini.</p>
               <p>Zakon, vsaj po mojem mnenju, je dober in verjamem, da ga bomo z nekaterimi dopolnili
               danes prav gotovo soglasno sprejeli.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Besedo pa dajem poslancu Branku Mariniču. Izvolite.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Kolegice in kolegi.</p>
               <p>Dovolite mi, da današnjo razpravo, v kateri bom skušal krmariti med obravnavo teh
               amandmajev, izpovedati zgodbo ene izmed žensk, ki je po svoji vlogi mati in tudi
               žena. To povem zaradi tega, ker sem pred kratkim slišal v eni javni radijski
               kontaktni oddaji, ko se je prijavila in izpovedala svojo kruto zgodbo. Takole je
               začela: <q>"Že 27 let trpim nasilje v družini, in to od svojega moža in od svojih otrok.
               Ko se pritožujem na policijo in center za socialno delo, mi pač vedno povedo isto
               zgodbo. Ta ista zgodba se glasi takole, da je potrebna ta mati zdravljenja, ker je
               psihični bolnik."</q> Žal, nadaljevanja te zgodbe nisem slišal, ker je začela jokati in s
               tem je bilo te javne izpovedi konec.</p>
               <p>Zdaj pa grem na vsebino tega zakona. Spoštovane in spoštovani, jaz se nikakor ne
               strinjam s tistimi, ki pravite, da bi bilo te vsebine v zakonu, ki ga obravnavamo,
               možno prenesti v zakon o zakonskih zvezah in družinskih razmerjih. Vsekakor iskrene
               čestitke tej Vladi, resornemu ministrstvu, ki se je lotilo tega pomembnega zakona.
               Gre za prvi sistemski zakon, ki natanko opredeljuje preprečevanje nasilja v
               družini.</p>
               <p>Spoštovana kolegica, gospa Barbara Žgajner Tavš, se v svojih razpravah vedno trudi in
               skuša tudi nam ostalim, verjetno zaradi svoje poklicne usmerjenosti, velikokrat
               povedati žalostne resnice, ki so zatrte v pomanjkanju veljavne zakonodaje. In tukaj
               se s kolegico še kako strinjam. Prepričan sem, da če bi sledili tudi tem predlogom,
               ki jih prav v 1. členu predlaga Slovenska nacionalna stranka, bi morda prišlo do
               podvajanja nekaterih določb. In sicer, če gledamo 1. člen, kjer bi na predlog
               amandmaja dodali <q>"in naloge"</q>, in če gremo pogledat potem naslednje člene, ugotovimo,
               da so te naloge natanko definirane. Mislim, da je to v 5. ali 6. členu. Seveda je
               tukaj potrebno razumeti, da izhajamo tudi iz tega, da je bolje, da piše dvakrat in
               tudi, če je potrebno, trikrat, ampak zdi se mi, da so te naloge opredeljene v enem
               drugem členu. Ko pa govorimo o otrocih in ti so tudi na nek način najbolj
               izpostavljeni, pa je treba izhajati iz tiste zgodbe, ki sem jo začel na začetku, da
               je mati, mamica tista, ki je pravzaprav žrtev nasilja svojih otrok. Tudi teh je
               veliko in morda celo premalo govorimo o teh. Marsikateri starši so žrtev nasilja
               svojih otrok. To nam povedo mnoge zgodbe, ki so potem javno opredeljene v sredstvih
               javnega obveščanja.</p>
               <p>Prepričan sem, da zakon tudi s predlaganimi amandmaji, ki ga bomo sprejeli, je pa
               danes v fazi prve obravnave, da ga bomo skušali nadgraditi, dograditi z upoštevanjem
               tistih amandmajev, ki so bistvenega pomena in kjer so smiselni in še kako potrebni in
               pomembni za zaključeno celoto obravnave tega zakona. Skratka, zakon, ki ga resorno
               ministrstvo predlaga, je dober, je prvi tovrstni zakon, sistemski zakon, daje vsem
               tistim inštitucijam in mnogim drugim združenjem natančna in jasna pooblastila, da
               bodo v konkretnih primerih lahko ukrepali. Žal je do sedaj bila evidenca o družinskem
               nasilju mogoča le iz policijskih evidenc, ki so jih pravzaprav edini kot institucija
               morali voditi, medtem ko vsi ostali niso bili natanko definirani. Tudi to je veliko,
               zaradi tega, da se bodo lahko bolj verodostojno in pa na osnovi zakonskih določil
               vključili vsi tisti, ki lahko prispevajo k preprečevanju nasilja v družini. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Replika, poslanka Barbara Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Dovolite, gospod Marinič, ker ste me omenili. Veste, 1. člen določa namen
               zakona. In če so v namenu zakona opredeljene vloge, se pravi, da piše, dikcija 1.
               člena prvega odstavka, da ta zakon določa vlogo državnih organov, je smiselno, da se
               za <q>"vlogo"</q> doda tudi <q>"in naloge"</q>. O tem je tekla tudi razprava na matičnem delovnem
               telesu in kolikor vem, je tudi ministrstvo prisluhnilo temu amandmaju oziroma tej
               vsebini. Tistim pa, ki pravite, da v kolikor bi bile naloge dodane v okviru prvega
               odstavka 1. člena, bi bilo to preozko, kajti mogoče bi bilo razumeti, da se naloge
               nanašajo samo na ta člen, se pravi na tiste naloge, ki so opredeljene v tem zakonu.
               Ne, jaz pravim, da je treba člene brati v celoti. In drugi odstavek 1. člena jasno in
               glasno govori, da se za preprečevanje nasilja v družini in za varstvo ter pomoč
               žrtvi, poleg ukrepov, ki jih določa ta zakon, uporabljajo tudi ukrepi, ki so določeni
               v drugih zakonih. Se pravi, da bi bilo resnično smiselno, nikogar ne bi prizadeli, bi
               pa samo zapisali nekoliko bolj jasno dikcijo tega 1. člena zakona.</p>
               <p>Kar pa se tiče moje poklicne usmerjenosti. Ja, pa ne samo poklicna usmerjenost, mene
               pri mojem delu vodi tudi moralna, etična usmerjenost. In to je tisto, kar postavljam
               na prvo mesto. Zato še enkrat pravim, zelo smiselno je s podporo amandmaja, ki v
               okviru 1. člena dodaja posebno težo otrokom in mladostnikom, dati težo družbe na to
               skupino ljudi, ki ostaja v popolnosti nezaščitena. Samo to je bil moj namen.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanec Aleš Gulič. Izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Ko govorimo o amandmajih k 1.
               členu je zelo pomembno, da se v ta 1. člen vendarle vgradijo zadeve, ki imajo neko
               prioriteto, ki so bolj opazne ob vsej problematike. S tem drugi problemi niso
               zanikani ali eliminirani, ampak vendarle, to kar se tiče otrok in kar se tiče nalog
               Vlade, pa je dobro, da je vgrajeno, predvsem zaradi tega, ker izkušnja kaže, da se
               pri nas zelo radi dobesedno po črki držimo zakona in vse tisto, kar bi vsebinsko
               sodilo zraven, pa potem kar radi pozabimo, takšna <q>"paragraflajterska"</q> miselnost je
               pač.</p>
               <p>Ko govorimo o nasilju v družini, to ni nova stvar in tudi ni rezultat liberalizma ali
               kako smo prej slišali. Prva poročila o tem so že tam iz srede 19. stoletja. V
               kmetijskih in rokodelskih novicah imamo zanimivo zgodbo o možu, ki ga je <q>"baba"</q>
               otolkla. Se pravi, imamo obratno situacijo, kot jo po navadi pripovedujemo in najbrž
               tudi zaradi tega je ta del še bolj zamolčan, ker je tam še stigma zraven, ni
               usmiljenja do žrtve, ampak je še zasmehovanje, se pravi imamo več teh stvari. To se
               dogaja tudi pri primerih, ko otroci pretepajo starše, ko jim vračajo včasih, to se da
               slišati tudi iz teh poročil, ki jih ima v rokah in policija in sodišča.</p>
               <p>Predvsem je pomembno to, da si pri takšnih zadevah, čeprav sodijo v zaprte skupine,
               kot so družine, ne zatiskamo oči, ušes in da ne molčimo. Jaz računam, da ta zakon, ki
               je zdaj pred nami, ni zadnji korak pred ciljem, ampak da je to prvi korak do cilja. V
               bistvu je treba spremeniti v tej družbi marsikaj, ne vrniti v neka stara prejšnja
               stanja, ko se je to toleriralo, dopuščalo in skrivalo, pa družino povzdvigovalo na
               piedestal, ampak da se zadeve odprejo. To bo v tej naši ljubi državi zelo težko
               narediti, ker imamo en drug vzorec obnašanja: vse, kar je znotraj, naj ostane
               znotraj, naj se ureja znotraj. To smo slišali konec koncev iz ust samega predsednika
               Vlade, da nekdo blati Slovenijo okrog. To se da hitro prenesti tudi na družino, da
               nekdo blati družino naokrog pred sosedi, v ulici, na vasi, v okolju. In zaradi tega
               se te zadeve skrivajo. Po drugi strani pa imamo zanimiv podatek, da je ena najbolj
               branih knjig v Sloveniji od teh, recimo, newagerskih, knjiga Johna Cleesa Družine in
               kako v njih preživeti. Se pravi, ljudje imajo skrb, imajo težave in iščejo, ker se
               teh zadev ne da javno iskati, ker je to sramotno, ker je madež, potem iščejo kako
               drugače. Treba je tudi pogledati, koliko imajo opravka s tem družinski terapevti in
               še in še.</p>
               <p>Zato jaz prav gotovo podpiram amandmaje k temu 1. členu, zaradi tega, ker bolj
               kompleksno, bolj jasno in tudi prioritetno že govorijo o zadevah, ki jih doživljajo
               družine. Seveda je pa to daleč od kriminalizacije družine kot okolja. Gre za tiste
               družine, za tista okolja, kjer se nasilje pojavlja ali pa kjer se iz siceršnjega
               okolja prenaša potem v družino. Danes so družine pač drugačne, kot so bile včasih.
               Danes sta običajno oba od staršev v službi cele dneve in seveda tudi stari starši še
               vedno delajo, tako da je vrsta nalog, ki so se prej dogajale v družini, prenesena na
               druga okolja, ali vzgojno-izobraževalne institucije ali pa v kakšne zasebne rešitve,
               ampak vsekakor družina potem začne funkcionirati drugače, včasih tudi za vikend,
               pravzaprav to, da se ljudje na hitro kaj domenijo in takrat je tudi in konfliktov
               lahko več in tudi reševanje teh konfliktov bolj hitro, bolj površno, ohlapno in lahko
               povzroča nove konflikte. Preprečevalo se bo nasilje prav gotovo drugače kot pa s
               samim zakonom. Je pa zakon ena od tistih zadev, ki je bila potrebna. Naj tukaj
               omenim, da je bil predlog zakona pripravljen že konec drugega mandata in potem tri
               leta ni bilo posluha v tej vladi. Treba je bilo zamenjati ministra, da je prišel tudi
               posluh. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanka Marjetka Uhan. Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Imamo tri amandmaje k 1. členu zakona. In sicer 1. člen govori
               o namenu zakona oziroma določa, kaj je nasilje v družini oziroma govori, o čem ta
               zakon govori. Določa vlogo institucij odgovornih, ki naj bi preprečevale oziroma
               obravnavale nasilje, hkrati pa v 2. členu tudi govori, da se tudi druge zakone
               uporablja za preprečevanje nasilja v družini. V Novi Sloveniji bomo podprli amandma,
               ki dodaja besedo <q>"naloge institucijam"</q>, ne samo, da imajo določeno vlogo, ampak imajo
               tudi naloge, medtem ko ostala dva amandmaja ne bomo podprli ker mislimo, da so
               družina tudi otroci, ne mislimo, so, in pa tudi mladoletne osebe. 2. člen jasno
               opredeli, kdo so družinski členi, posebej pa se četrti nanaša na otroke in mladoletne
               osebe, pa tiste, ki so deležni posebnega varstva in skrbi, to se pravi tudi starejše,
               bolne, onemogle in tako naprej.</p>
               <p>Naj povem tudi zaradi mojega poslanskega kolega gospoda Drobniča, ki se čuti
               ogroženega pri sprejemanju tega zakona, da ta zakon še zdaleč ni namenjen samo moškim
               ali pa tistim, ki se pripravljajo na zakonsko skupnost in oklevajo, ker mislijo, da
               bodo s tem ogroženi. Ta zakon se nanaša na vse tiste, ki povzročajo nasilje, kot tudi
               na žrtve. In niso moški nič izvzeti ali privilegirani v tem zakonu. Nasilje, kdorkoli
               ga povzroči, ne glede na to, ali je to ženska ali moški, ali otroci, ali
               zunajzakonski partnerji, bivši partnerji, vsakršno nasilje je nesprejemljivo. Nam je
               pa žal, da po statistki kaže, da so večinoma moški nasilneži v družini. Žal nam je,
               da je sploh kakšno nasilje, tudi ženske. Všeč nam je v Novi Sloveniji tudi to, da se
               ne govori samo o fizičnem nasilju, pa psihičnem nasilju, da se jasno opredeli tudi
               spolno nasilje, pa ekonomsko nasilje in seveda tudi to zanemarjenje. Tudi to je
               oblika nasilja, ki so ga mnogokrat deležne starejše osebe, onemogle osebe, invalidne
               osebe, tiste, ki mogoče ne ustrezajo povprečju družine. In tega je tudi veliko.</p>
               <p>Mislimo, da zakon primerno rešuje oziroma govori v prid temu, da bi bilo manj
               nasilja, še posebej pa v varstvo in skrb vzame otroke, ne samo takrat, ko so oni
               deležni nasilja, ampak tudi takrat, ko so priče nasilja, ki ga izvajajo, recimo,
               starši ali drugi družinski člani. In gotovo, če vzamemo primer iz bližnje
               preteklosti, ko sta se starša pobila oziroma je bivši mož ubil ženo in nato še sebe
               in so bili otroci priča tega nasilja, da je to v bistvu pustilo v otrocih trajne
               posledice. In če ne bi bili deležni tega nasilja, bi bilo njihovo otroštvo lahko
               bistveno drugače.</p>
               <p>Zakon tudi daje posebna pooblastila državnim inštitucijam, lokalnim skupnostim, pa
               tudi prostovoljnim organizacijam pri reševanju tega problema, hkrati pa tudi govori,
               da se morajo te inštitucije ustrezno izobraziti, usposobiti, da bodo kos tem nalogam.
               In tudi kdaj lahko ukrepajo, kakšno varstvo ima žrtev nasilja, kot tisti, ki ga tudi
               povzročijo.</p>
               <p>Mislimo, da zakon primerno ureja oziroma da bo pripomogel, da bo tega nasilja manj,
               predvsem pa, da se ne bodo razne inštitucije, od policije, centra za socialno delo in
               tako naprej, izgovarjali, da nimajo pooblastil, da lahko posežejo v družino. Najbolj
               nesmiselno je ali brezplodno je takrat, da se obravnava nasilje, ko je že povzročeno,
               ko ni več pomoči, in tega je bilo v preteklosti veliko.</p>
               <p>Mi bomo, kot rečeno, vsaj večinsko podprli ta zakon.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>K besedi pa vabim poslanko Majdo Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala.</p>
               <p>Če bodo amandmaji, predlagani s strani gospe Tavševe, podprti, ne bo zakon slabši.
               Mislim, da če jih potrdimo, potrjujejo intenco samega zakona, to se pravi, da so tudi
               otroci, tudi mladoletne osebe, zavarovani kot žrtve in da so ukrepi za njih v zakonu
               že določeni. Jaz jih razumem in nimam težav z njimi, ker v bistvu podčrtujejo zgolj
               nekaj, kar zakon že v nadaljevanju naredi, ko daje posebno varstvo tudi otrokom in
               mladoletnim osebam. Hkrati, pa me veseli, da se zakon tudi ne ukvarja samo z varstvom
               žrtev, kar določa člen, ki je sedaj v diskusiji, ampak govori tudi o oblikah, kako
               preprečevati oziroma kako v primeru, ko gre za nasilno dejanje in je žrtev po zakonu
               zaščitena, ali so jo poskušali zaščititi, tudi kako prevzgojiti tistega, ki povzroči
               to nasilje. In to je pomembno, težko nam je sedaj predstavljivo, kako bo to v praksi
               delovalo. Podlage so, vendarle gre za izjemno tenkočutne življenjske situacije, s
               polno nekih napetosti, nabitosti in usedlin, ko morebiti tudi policija in socialne
               službe in vsi ostali že sedaj, ko tega zakona ni, imajo velike težave pri ukrepanju
               oziroma uravnavanju, da ne govorim o službah.</p>
               <p>Je pa zanimivo, da se danes vračamo na začetek, pa ne leta 2004, kot danes trdite, da
               se je svet začel, kar se tiče tega zakona, ampak da se vračate, vračamo v diskusijo,
               ki je bila pred mnogimi leti, ko se je poskušalo to materijo sanirati z zakonodajo,
               in ko je bilo odprto temeljno vprašanje, ali imamo samo zakon o preprečevanju nasilja
               v družini, to so dolge zgodbe z brado. Nekateri jim sploh niste sledili, zato danes z
               lahko roko tudi čas in rešitve tega zakona pripisujete današnjim dnevom in nosilcem.
               Ali morebiti potrebujemo zakon, ki govori o preprečevanju nasilja nasploh, ne samo v
               družini? Ampak zanimivo je, takrat je bilo precej navdušenja za to, da se preprečuje
               nasilje, nasploh tudi z zakonom, jaz mislim, da je to težko, in osredotočenje na
               družino je smiselno, ker vendarle, ne bom rekla, vir zla nasilja domuje v veliki meri
               tudi oziroma posledice se tam izkazujejo v večji meri kot sicer. Ampak hočem reči, je
               pa zelo zanimivo, da se danes v diskusiji odpira to vprašanje o umestnosti ali
               neumestnosti zakona, češ, zakaj, saj imamo že zakon o zakonski zvezi in družinskih
               razmerjih. To je čisto dovolj, ali pa imamo dovolj, če gremo v neko predporočno
               svetovanje, ali je kar dovolj, če pustimo zadeve tako, kot so. To me čudi, vidim
               sicer, da se vsi ne strinjate s tem, na srečo, ampak vendarle vračamo se nazaj,
               morebiti najbrž gospod Drobnič tudi zaradi slabe vesti, ki jo je naredil, ko se je
               posvečal v preteklosti bolj recimo navodilom, kakšno spodnje perilo naj nosijo
               ženske, da bodo bolj plodne, kot temu, kako naj preprečujejo to, da so žrtve v
               prostoru, ki sem jim reče družinsko okolje.</p>
               <p>Hkrati pa tudi razumem strah pred vprašanjem, kaj je to nasilje. Ker konec koncev
               nasilje po eni strani je lahko tudi dvig in spozaba roke nad neko novinarko ali
               komurkoli drugim. Ampak to, da se urejuje v družini, odločitev je bila razumna,
               logična, konec koncev tudi družina se spreminja in tudi skrb, ki je bila danes zelo
               izražena nad tem, kako so izginile vrednote na račun nekih preveč liberalnih vzorcev,
               ki veljajo v naši družbi. Temeljne vrednote, na katerih naj bi družina stala, je bila
               izražena kot polna zaskrbljenosti.</p>
               <p>Res je, zakonske zveze so vse manj trdne. V letu 2004 je res bilo ⅓ razvez od vseh
               skupaj sklenjenih zakonskih zvez. Če je bilo približno 6550 zakonskih zvez
               sklenjenih, je bilo po drugi strani 2400 razvez v istem času. Družba se ukvarja s
               premislekom, kakšna je vloga družine in kateri smiselni vzorci in pomoči ali
               razmisleki so na tem potrebni. Ccelo tako daleč, da je prav v tem letu neka nemška
               poslanka predlagala, da bi uvedli v Nemčiji obliko zakonske zveze, ki bi temeljila
               kot sedemletna pogodba oziroma dogovor, kjer bi bila po sedmih letih zakonska zveza
               anulirana, ukinjena in bi s preverbo le-te se ali podaljšala ali pa tudi ne. Niso tem
               njenim sklepom botrovali razmisleki o nasilnih dejanjih, ker so se na drugih nivojih
               ukvarjali tudi z njimi. Ampak kot pravim, o zakonski zvezi ne velja razmišljati samo
               o tem, ali v njo spadajo hišni ljubljenci ali ne, treba jo je pač dojemati kot tisti
               nuklous, kot je v tisto celico, kjer, če se dogajajo napetosti, jih je potrebno
               sanirati. In ta zakon vendarle pušča ogromno možnosti, da se celo poseže v neko
               tenkočutno rešitev, ki se dotika lastninskih razmerij. Jaz pozdravljam ta napor, ki
               je bil tukaj narejen, verjamem, da je napor zaradi tega, ker posega v neke pravne
               norme, ki govorijo o lastnini kot tisti, ki zapade pod določena pravila. Tukaj pa je
               dana možnost, da se ne odtuji, ampak v primeru, ko je nosilec nasilja, se mu ta
               lastnina odtuji oziroma jo zapusti za določen čas, pod določenimi pogoji, kar pa
               vemo, da je velik razlog, da se prav zaradi teh materialnih dobrin, prav zaradi
               nezmožnosti odločanja o stanovanjih, o tistem prostoru, kjer se sicer nasilje dogaja,
               ampak hkrati pa tudi nudi možnost bivanja, prijavlja sploh nasilje. Sama ne bom imela
               težav, če bi na ta način amandmirali ta člen. Priznam, da ne bo spremenil po
               vrednosti oziroma po normah nič, daje neko sporočilo, da v slovenskem prostoru je
               skrb za otroke in mladoletne osebe toliko bolj pomembna, to vidimo v nadaljevanju
               členov. Vloga državnih organov, kot je opredeljena, je mislim, v zakonu jasna. Če pa
               dodamo še naloge, pa bo, vsaj z vidika našega amandmaja, ki sledi k 14. členu, toliko
               bolj zavezujoč, kar pomeni, da bomo v zakon lahko tudi vnesli tisto določilo, o čemer
               bom govorila kasneje, ki govori o tem, da je potrebno nevladne organizacije, ki
               igrajo znotraj problema sanacije in preprečevanja nasilja ali pa reševanja njegovih
               posledic, izjemno vlogo. To so pa nevladne organizacije, ki so pravzaprav pri celotni
               problematiki nasilja ogromno let nazaj naredile pomenljiv premik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa ima poslanski kolega Zamernik. Izvolite.</p>
            </sp>
            <sp who="SDZ4:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa, podpredsednik. Spoštovane kolegice in kolegi! Na nek način je dosedanja
               razprava povzročila to, da sem se prijavil k besedi, kajti sam sem član Komisije za
               peticije in sem se z dokajšnjo mero očitka oglasil, mi je bilo očitano, da se nisem
               udeležil nekega shoda, ki je govoril o boju proti nasilju, o tem, kako bi bilo treba
               nasilje zatreti. Razmišljal sem o tem očitku in se spomnil oziroma razmišljal o tem,
               kdo najbolj pooseblja v zadnjih 100 letih recimo nenasilje, sočutje, tisto dobro pri
               ljudeh.</p>
               <p>Gospod Peče, nisem imel vas v mislih, čeprav ste pokazali nase. Imel sem v mislih
               mater Terezo. Ona mislim, da je najbolj svetel vzor nenasilja v sodobni družbi v
               svetovnem merilu. Mogoče v kakšnem manjšem tudi vi. Sploh danes, ko ste tako
               prijazni, da puščate razpravo. In mati Tereza, ki je v enem od svojih citatov dejala
               tako: <q>"Kadar boste organizirali shod proti vojni, me ne vabiti. Ne bo me tja. Kadar
               pa boste organizirali shod za mir, takrat pa z veseljem pridem."</q> In če to
               parafraziramo na današnji pogovor, vam moram priznati, da sem v veliki težavi
               prisostvovati seji, kje govorimo proti nasilju. Jaz bi bil veliko bolj vesel, če bi
               se več pogovarjali o dobrem. Jasno, da ne bo narobe razumljeno, potreben je zakon, ki
               določa, kdor prestopi mejo, ki označuje rob igrišča, mu je treba narediti to in to.
               Absolutno se strinjam. Mislim pa, da je v prvem zakonu, kjer pravi, da ta zakon
               določa pojem nasilja v družini in določa vlogo z amandmajem, bi naj se dodalo tudi
               naloge, s čimer se sam osebno lahko strinjam, organov nosilcev javnih pooblastil,
               izvajalcev javnih služb itn. Kam lahko umestimo zelo pomemben faktor, ki po mojem
               mnenju še kako vpliva na to, da se včasih v glavah ljudi meje med dopustnim in
               nedopustnim zabrišejo. Umor, kot neko najvišje dejanje nasilja, kadar se to zgodi,
               naši mediji o tem zelo veliko in senzacionalistično poročajo. Ampak to je za nas
               nekako družbeno sprejemljivo. O tem sem govoril v imenu poslanske skupine pri
               sprejemanju poročila varuha človekovih pravic. 40 minut sem govoril o tem. In
               televizija, ki bi naj bila pod našo, pod konec koncev tudi mojo kontrolo, je iz
               tistih 40 minut dolgega govora izvzela eno besedico, ki sem jo uporabil potem, ko je
               državni sekretar rekel, da se bodo zaostanki na sodiščih zmanjšali. Namerno je danes
               ne bom ponovil, ker jo bo nekdo spet izvlekel iz konteksta in bo samo to poanta tega,
               kar hočem povedati. Bistveno bolj pomembno kot ta drobna besedica, ki je bila potem
               bojda <q>"razvlačena"</q> vse povsod, se mi je pa zdel predlog, kaj lahko pa mi sami
               naredimo, da ne bo tako družbeno sprejemljivo govoriti o teh nasilnih dejanjih. Da ne
               bomo bombardirani na vsakem od korakov. Pa dobro, mi kot zgrajene osebnosti se lahko
               še odločamo, da to filtriramo, da to ne seže v naše možgane. Kako pa to preprečiti,
               da ne bo doseglo naših otrok. Predlagal sem podobno akcijo, kot je Veter v laseh, S
               športom proti drogi. O tem nikjer niti besedice. Samo, to me pa navdaja z nekim
               upanjem, samo od nekaterih skupin ljudi, ki so mi zapisali nekaj zelo lepih misli in
               rekli: <q>"To, kar ste rekli, nam je pa vzbudilo novo upanje."</q> In ko sem razmišljal o
               tem, kar sem sedaj govoril, sem se spomnil tudi raziskave, ki so jo bojda naredili v
               Ameriki. Spraševali so se, zakaj za božjo voljo je v Ameriki toliko umorov, če
               govorimo o najvišji stopnji nasilja. V sosednji Kanadi je pa tega bistveno manj.
               Zakaj? Ugotovili so, da so poročila v Ameriki bistveno bolj napolnjena z nasiljem. Da
               tega v Kanadi skorajda ni. In zato, kolegice in kolegi, imam danes težavo
               prisostvovati tu, ko večinoma, žal, pa verjamem, da se bo o tem govorilo, govorimo o
               boju proti nasilju. Lepo prosim in apeliram na tiste, ki boste govorili v
               nadaljevanju, več se pogovarjajmo o tem, kaj bomo za drug drugega dobrega storili.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanka Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Če sem še tako poskušala razumeti te vaše zadnje besede, preprosto ne
               morem mimo dejstva, ki mi govori: <q>"Zaprte oči ne vidijo zla."</q> Zato pravim, da je
               potrebno odpreti oči in razpravljati o težavah, s katerimi se srečujemo v naši
               družbi, o težavah, o problemih, ki se odražajo, pa čeprav gre za individualna bitja,
               nekoga, ki, bom rekla, se težko postavimo mi v njegovo vlogo, ko je žrtev nasilja,
               ker preprosto ne moremo občutiti tistega, kar občuti on takrat, ko je žrtev nasilja.
               Ampak če bi bili vsaj malo bolj senzibilni, potem verjamem, da bi lahko slišali tudi
               zgodbe, eden izmed vaših strankarskih kolegov je povedal zgodbo. Jaz si bom dovolila
               drugo, deklice, ki pravi: <q>"Ko sem bila majhna sem rada pela. Odkar se je zgodila ta
               zloraba, sem povsem obmolknila in glavico nosila rahlo pripognjeno."</q> Veste, vsaj
               malce senzibilnosti vsakega posameznika, vsakega izmed nas 90 poslancev, pa bomo
               lahko naredili bistvene korake na tistem področju, ki je pod našim okriljem, to pa je
               nedvomno zakonodaja. Pa ne samo zakonodaja. Jaz verjamem, da je vsak izmed nas tudi
               neke vrste moralna avtoriteta. In če bomo govorili o ničelni stopnji tolerance do
               nasilja, potem verjemite, lahko pripomoremo k celotni družbi veliko. Sploh če bomo
               sposobni ta premik narediti na področju zakonodaje, da bodo žrtve nasilja tudi
               zakonsko zaščitene. Če bodo zakonsko zaščitene, potem bodo morali tudi organi, ki so
               po zakonu pristojni, odgovorni za to, da zaščitijo žrtev, odreagirajo, pomagajo
               žrtvi, bodo morali ukrepati.</p>
               <p>Jaz se bom še enkrat vrnila na tisti drugi amandma, ki marsikomu dela večje
               preglavice. To je, da bi se v okviru 1. člena dodali tri, štiri besede <q>"otrok in
               mladoletnih oseb"</q>. Jaz pravim, če to damo v 1. člen, ki govori o namenu zakona, nek
               splošen člen, če bi dodali <q>"otroke in mladoletne osebe"</q>, to pomeni, da v okviru
               celotnega zakona, ki govori o preprečevanju nasilja v družini, je krovni zakon na tem
               področju. Do sedaj je bila v Republiki Sloveniji na tem področju ena velika luknja,
               nič drugega ni bilo. Če bi dodali te besede v okviru 1. člena, bi posebno težo dali
               skrbi varstvu otrok. Otroci so edina skupina v naši državi, ki nima svojega
               področnega zakona. Nimamo zakona o varovanju ali zaščiti otrok. Imamo zakon o zaščiti
               živali. Nekdo je prej primerjal oziroma omenil, da so tudi živali družinski član. Če
               bi vpisali otroke v okviru 1. člena, potem bi morali dati tudi živali, ker so tudi
               živali ne nazadnje lahko žrtve nasilja v družini. Ampak ne moremo, ko govorimo o
               zakonu o preprečevanju nasilja v družini, se spuščati na tovrstne interpretacije.
               Živali imajo svoj zakon, otroci v naši državi ga nimajo. Ko sem prejšnji teden v
               petek v okviru odbora parlamentarne skupščine Sveta Evrope poslušala razprave ali pa
               rezultate projekta, h kateremu je pristopila Evropa, parlamentarna skupščina Sveta
               Evrope. Gradimo Evropo z in za otroke. Jaz sem bila tako zelo prizadeta, ker je
               Slovenija na čistem dnu. Ker se je lahko Romunija pohvalila s projekti, da ima v
               okviru parlamenta poseben odbor, ki skrbi posebej za zaščito otrok, otrokovih pravic,
               ker ima Hrvaška celo regijsko oziroma po župnijah urejeno pomoč otrokom, ker ima celo
               Rusija urejeno to področje, Grčija, da ne naštevam naprej.</p>
               <p>Slovenija tudi danes, ko sprejemamo zakon o preprečevanju nasilja v družini, noče
               priznati, da so najbolj ogrožena skupina ljudi otroci, ki potrebujejo največjo
               zaščito, ker so najbolj ranljivi. In toliko bolj me presenečajo ali pa bom rekla, sem
               zgrožena nad besedami, še posebej, če prihajajo iz ust žensk. Verjamem, da smo ženske
               nekako bolj nagnjene ali pa bi vsaj po naši naravi lahko bile do tega problema bolj
               občutljive. Ko pravijo, ne ne. Otroci ne. Najprej ženske, potem otroci. Otroci ne
               morejo biti mini ljudje z mini pravicami. Zaslužijo si enakovredno zaščito, enake
               pravice oziroma še več. Zaslužijo si večjo zaščito, ker so bolj ranljivi. Ženske so
               sodelovale pri pripravi tega zakona, otroci niso sodelovali. Kdo v naši državi bo
               upošteval glas, želje in potrebe otrok? Ne govorim teh stvari na pamet. Ne govorim
               zato, ker bi hotela biti demagoška v tem trenutku, ampak govorim zato, ker je to
               realnost, ki se jo zaveda Evropa, Evropska unija, ki se je še ne zavedamo v dovolj
               veliki meri v naši državi. In veste, ko se nekateri sklicujete na 4. člen; Ste
               prebrali 4. člen? 4. člen v prvem odstavku sicer govori, pa me prosim pazljivo
               poslušajte; <q>"Posebno varstvo pred nasiljem uživa mladoletni družinski član."</q> Torej
               otroci. Kakšno je to posebno varstvo, v tem zakonu ni opredeljeno. Je opredeljeno v
               zakonu o zakonski zvezi in družinskih razmerjih, da po tem zakonu mora biti otrok
               deležen posebne skrbi, varnosti itd. Ampak tukaj ni upoštevana recimo konvencija
               Združenih narodov o zaščiti otrok.</p>
               <p>Naprej piše, sicer v drugem odstavku: <q>".... otrok je žrtev nasilja tudi, če je
               prisoten pri izvajanju nasilja nad drugim družinskim članom ali živi v okolju, kjer
               se nasilje izvaja"</q>. To je res. Ampak dlje od tukaj ne pridemo. In 3. člen, ki govori
               o posebni skrbi pri obravnavanju nasilja in nudenju pomoči žrtvam, ne govori o
               otrocih. Kot da otroci niso skupina ljudi, ki bi si zaslužila v okviru zakona,
               govorimo o zakonu, ki bi si zaslužila, da je deležna posebne skrbi pri obravnavanju
               nasilja in nudenju pomoči. Tega ni v zakonu. So v zakonu napisani stari ljudje,
               starejše osebe. Ja, nedvomno potrebujejo posebno skrb in pomoč, če so žrtve nasilja.
               Invalidi. Tudi to je skupina ljudi, ki potrebuje posebno skrb družbe. Ampak jaz
               pravim, da so tudi otroci pomembna kategorija ljudi v naši državi. Toliko bolj zato,
               ker nimajo na uradnem nivoju, na državnem nivoju enega zastopnika, ki bi v njihovem
               imenu zagovarjal njihove pravice. Nimajo. Govorimo o evropskih mednarodnih projektih,
               o enakih možnostih, izenačevanju možnosti. Ampak vsi se pogovarjamo samo o
               izenačevanju možnosti žensk in moških, invalidov, istospolno usmerjenih partnerjev
               oziroma oseb. Iz tega konteksta se nenehno izpuščajo otroci in njihove pravice.</p>
               <p>Še enkrat pravim, ni pošteno in predvsem ni dobro, ni dobro, da gradimo na, bom
               rekla, ker so otroci neke vrste mini ljudje, si zaslužijo mini pravice.</p>
               <p>Zato pravim, če bo sprejet ta amandma, to ne pomeni, da si samo otroci zaslužijo neko
               posebno skrb v okviru tega zakona, daleč od tega, je pa res, če bo sprejet ta
               amandma, bomo posebno težo in vrednost v okviru zakona dali otrokom in
               mladostnikom.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da je dodatna želja za razpravo k omenjeni vsebini zakona,
               bom še enkrat odprl možnost za prijavo. Izvolite, prosim. Besedo ima kolega Bogdan
               Barovič. Izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod predsedujoči. Kolegice, kolegi! Jaz sem že sedem let podpredsednik
               Odbor za Evropske zadeve in kamorkoli hodimo po svetu, ker se vsakih šest mesecev
               menja vodenje, vedno slišim, dobro je, da govorimo, da se pogovarjamo. Demokracija je
               govor, izmenjava mnenj in sprejem najboljšega. In jaz sem prepričan, absolutno
               prepričan, da so vsi trije amandmaji k 1. členu, ki jih je pripravila kolegica
               Barbara Žgajner, ki jo dolgo let poznam in vem, da je ne samo strokovno usposobljena,
               ampak tudi živi z vsebino, da so pravzaprav tista srž, o kateri je prav, da govorimo,
               ampak o kateri ne bi smeli imeti nobenih pomislekov. Zelo rad bi ilustriral z eno
               staro zgodbo, ki jo vsi dobro poznate, kaj pomeni govoriti, kaj pomeni zapisati
               nekaj, v tem primeru poudarjam, zapisati otrok, posebej otrok in mladoletnih skupin.
               To je najbolj pomemben element, pa če ga vzamemo iz prvega amandmaja ali pa iz
               tretjega. Primerjavo dam. Ko je nekoč kralj poslal sla za neko osebo in je napisal:
               Ubiti ne, pomilostiti! Ampak pisar se je zmotil, pa je napisal: Ubiti, ne
               pomilostiti! Ampak bilo je zapisano. Zato, spoštovane kolegice in kolegi, jaz sem
               prepričan, da je dobro in prav, da izmenjamo mnenja, da govorimo, pa vendarle najbolj
               sem prepričan, da je prav, da se katerakoli vsebina ali prvega ali drugega ali
               tretjega amandmaja k 1. členu oziroma prvi in tretji, da se sprejme. Kajti nikoli ni
               dovolj pisati in uzakoniti in govoriti in skrbeti za otroke in mladoletne osebe. Res
               je. Slišali smo, da so v statističnih poročilih moški tisti, ki povzročajo nasilja.
               Ampak mi danes ne govorimo o kazenskem zakoniku. Res je, da so največkrat ženske,
               najbrž je res, žrtve tega nasilja. Toda nikjer ni do sedaj, tako kot je spoštovana
               kolegica povedala, izrečeno zakonsko varstvo za otroke in mladoletne osebe. Ali pa
               premalo. To so tisti ljudje, ki imajo travme skozi življenje, ki odrastejo in s to
               izkušnjo iz življenja preidejo v čisto nasprotje ali pa ponavljajo zgodbe, ki se
               dogajajo. Vsako jutro, tako verjamem, ker ste vestni delavci v tem parlamentu,
               poslušamo poročila policijskih postaj, ki pravijo: Včeraj zvečer je 47-letni moški
               izzval nasilje v družini in smo morali ukrepati. Vsak dan. Ni brezplodno govoriti o
               tem zakonu in še manj brezplodno govoriti o predlaganih amandmajih. In pozabite, da
               piše spredaj, da so predlagatelji SNS. Preberite raje vsebino. Otroci in mladoletne
               osebe so tiste, ki izginjajo, ki se izgubljajo. V decembru je Slovenija na 3. ali 4.
               mestu po poskusih samomorov ali samomorih ali obupanju ljudi. Na žalost, to so
               statistični podatki, ki pridejo kot posledica tega, da tako kot je rekla kolegica
               Barbara, mi nimamo v celotni zakonodaji zadostno opredeljeno in jasno zapisano, kdo
               in na kakšen način je dolžan skrbeti za otroke in mladoletne osebe.</p>
               <p>Mislim, da je vsebina predlaganih amandmajev dobra vsebina za pogovor, prepričan pa
               sem, da sploh ni pomisleka ne na levi, ne na desni, ne na sredini, nikjer o tem, da
               to, kar govorijo ti amandmaji, ni prav.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanka Majda Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Jaz sicer moram priznati, da ne bom spremenila svojega stališča do predlaganih
               amandmajev, čeprav je šla razprava v dobršnem delu na ravni zelo čustvenega
               poudarjanja. In to je mogoče tudi krivo, da potem pridemo do kakšne pavšalne sodbe,
               ki nima pokritja v dokumentih. Jaz posebej poudarjam 56. člen Ustave, ki govori o
               pravicah otrok. Reči, da niso otroci zakonsko zaščiteni, je nemogoče. Tudi konvencije
               so podpisane, ki zavezujejo državo. Zdaj, če hoče gospa Barbara Žgajner Tavš imeti to
               posebej zapisano v 1. členu tega zakona, je to njena pravica in njena stvar. Ampak
               reči, da ne znamo brati zakonskih določil in da ni pokritja v 4. členu, je pa
               interpretacija, ki je ne morem sprejeti. Če boste brali 56. člen Ustave, tam je
               govora o posebnem varstvu in posebni skrbi. In ta dikcija je dobila mesto tudi v 4.
               členu. Posebno. In če preberete svoj amandma, gospa Tavš, skupaj s tekstom, ki ste ga
               vložili <q>"Ukrepe za varstvo žrtev nasilja v družini, posebej otrok in mladoletnih
               oseb"</q>, to dopolnilo ne pove ničesar konkretnega več, kot pove tisto, kar je napisano
               v 4. členu zakona v prvem odstavku, da pa je potem še drugi odstavek dodan, da <q>"je
               otrok žrtev nasilja tudi samo, če je prisoten"</q>, pa samo dodaja tisto, kar je zelo
               pomembno in kar je v 3. členu tudi zapisano, da je celo zanemarjanje. In zanemarjanje
               gre predvsem na dve kategoriji, in sicer po starosti zelo določljivih oseb - to je
               otrok in starejših. In je prav, da je zanemarjanje v tem kontekstu omenjeno. Kdor pa
               pogreša besedo <q>"otrok"</q> pri opredelitvi družinskih članov, pa moram reči, da se je
               pravzaprav težko sprijazniti s tem, ampak dejstva so takšna, da krvni sorodniki v
               ravni vrsti v obe smeri, povzročajo nasilje. Ne samo starši nad otroki, ampak v
               starosti tudi otroci nad starši. Oboje je obžalovanja vredno, zato pa je prav, da je
               tako zapisano v zakonu pri opredelitvi družinskih članov.</p>
               <p>Jaz rečem tako na koncu, vsa čas in slava prizadevanjem gospe Barbare Žgajner Tavš,
               ampak kot tista, ki kaj malega o jeziku ve in ki kaj malega tudi prebere, tudi če je
               to zakonsko besedilo, vztrajam pri svojem stališču, da tega amandmaja, če se ne
               podpre ta amandma in če ta amandma ne bo sprejet, zakon zaradi tega ne bo nič slabši
               in otroci zaradi tega ne bodo po tem zakonu nič slabše zaščiteni. To pa je res.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Replika, poslanka Barbara Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa.</p>
               <p>Saj jaz razumem in verjamem, da se da tudi brez agresivnih nastopov marsikaj
               pojasniti. Poglejte, znam brati Ustavo Republike Slovenije. Ustava Republike
               Slovenije je splošni akt, splošni akt, ki narekuje, da tudi področje otrokovih
               pravic, zaščito pred nasiljem, določa poseben zakon. O zakonu, ki je prvi tak v naši
               državi, ki bo zaščitil družbo pred nasiljem, družino, govorimo danes. Mednarodne
               konvencije bi morale biti implementirane v slovensko zakonodajo. To je dejstvo. Ne
               veljajo, če niso implementirane, preprosto dejstvo. Zato pravim, zakon ne bo slabši,
               tudi boljši ne bo, če se tega amandmaja ne bo sprejelo. Pravim pa, da bi bilo pošteno
               otrokom dati posebno težo v okviru zakonodaje. Samo to je poanta tega amandmaja. Še
               enkrat vas prosim, razmislite. Zakona ne bomo poslabšali, tudi izboljšali ga ne bomo.
               Dali bomo posebno težo v slovenski zakonodaji otrokom in njihovim pravicam.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Slavko Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Sam razumem današnjo razpravo in še v večji
               meri zakon kot primeren znak, na osnovi katerega je mogoče sklepati, da Slovenija
               vendarle gre naprej. Gre za to, da smo očitno v Sloveniji sposobni resno razmišljati
               o notranji protislovnosti, tudi konfliktnosti institucij, ki so zelo velikega pomena
               za ta prostor, ne samo za naš, vendarle pa tudi za ta prostor.</p>
               <p>Uspemo si priznati, da ob tistem, kar je dobrega, tudi lepega, prijetnega v družinah,
               družine nosijo v sebi tudi obilo pasti, med drugim tudi nasilje. Takrat, ko do njega
               pride, takrat ko nam ne uspe preventivno delovati tako, da bi ga bilo manj ali da do
               njega ne bi prišli, je potrebno stvari urejati tudi tako, da poseže država, da
               posežejo različne inštitucije te države v to področje. Zakon bomo verjetno večkrat
               dograjevali, ker je začetek dela na tem področju, kar zadeva poseben zakon. Kdor se
               ne spreneveda, ve, da je daleč od začetka urejanja teh vprašanj to, s čimer imamo
               opravka.</p>
               <p>Jaz bom podprl drugo dopolnilo, ki vlogi državnih organov, če rečem rahlo
               poenostavljeno, dodaja tudi naloge. Zdi se mi, da je ta zapis smiseln in da je
               potreben. Meje med dopustnim in nedopustnim se bodo z zakonom še spreminjale.
               Dopustno in nedopustno v družbah ni nekaj, kar se je pred stoletji, tisočletji
               določilo in takšno ostaja. Meje se v normalnih družbah spreminjajo. Bolj ko bo raslo
               prepričanje, da je potrebno skrbeti za različne ljudi, za vse, ki tako ali drugače
               pridejo v polje, da se nad njimi vrši nasilje različnih oblik, bolj ko bo rasla ta
               zavest, lažje si bomo pogledali drug drugemu v oči, večja bo stopnja dignitete v
               prostorih. Jaz bi, priznam, podprl tudi besedilo prvega dopolnila k temu členu, če ne
               bi imel težave, ki je zelo preprosta. Ko ga berem skupaj s 4. členom, imam občutek,
               da v enem delu, v zelo pomembnem delu, ponovi vsebino, ki je tam zapisana, in na nek
               način zamika tudi temeljno sporočilo zakona v 1. členu. Jaz sam razumem pisanje
               zakonov tako, da členi nižje pojasnjujejo to, kar je zgoraj zapisano, posebej urejajo
               specifike. Če bi kje kazalo dodati na primer ob besedi, ki je sedaj zapisana,
               <q>"varstvu"</q>, še besedo <q>"skrb"</q>, potem bi to spadalo morda v 4. člen, v prvi odstavek 4.
               člena. Morda lahko kdo poskrbi za to, da se to v neki ustrezni obliki, če ne sedaj,
               pa kdaj drugič zgodi. Sicer pa je nasilje tisti tip ravnanja ljudi, ki ga je potrebno
               zaustavljati, ko do njega pride, posebej zato, ker ga ne izvajajo samo ljudje, ki so
               na sebi slabi, kot je eden od mojih kolegov danes tukaj razpravljal. V polje nasilja
               se spuščamo vsi, vprašanje je samo, kako pogosto in kdaj si je kdo to sposoben
               priznati in kdaj se zna umakniti in koliko se obvladujemo.</p>
               <p>Jaz zakon podpiram, podprl bom pa tudi to drugo dopolnilo. Podprl bi tudi dopolnilo v
               4. členu, če bi tam bilo zapisano, da gre ob varstvu tudi za posebno skrb za
               otroke.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovani prisotni, prosim vas za trenutek posluha. Nasprotuje kdo od prisotnih
               poslank in poslancev, da se predstavnici Vlade, torej ministrici, podaljša prijavljen
               čas za razpravo? Dejstvo je, da ima Vlada samo 5 minut. Bi pa ministrica rada aktivno
               sodelovala v okviru debate. Nasprotuje kdo predlogu, da ministrstvu odobrimo 30 minut
               za razpravo? <stage>(Nihče.)</stage> To pomeni, da ima ministrstvO na razpolago 30 minut. Gospa
               ministrica, boste govorili. Izvolite.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala lepa gospod predsedujoči. Zdi se mi pomembno, da vseeno pojasnim in obrazložim
               ta 1. člen, v katerem je bilo kar nekaj časa razprave.</p>
               <p>Ta zakon daje posebno varstvo otroku in ne bi ponavljala sedaj ne 2. člen ne 4. člen,
               ampak bi se navezala na naslednje člene, kjer smo pozabili na člene, kjer je tudi
               določeno posebno varstvo otrok. To je 6. člen. V primeru prijave suma, da je otrok
               žrtev kaznivega dejanja, se daje posebno varstvo s tem, da se v takem primeru mora
               obvestiti center za socialno delo, tožilstvo oziroma policijo. Ravno tako je v 9.
               členu tudi dano posebno varstvo otroku in otrokovim pravicam, starši, skrbniki,
               rejniki in posvojitelji so dolžni varovati otroka pred izpostavljanjem javnosti.
               Ravno tako je tudi v 19. členu pri ukrepih, pri prepustitvi stanovanja, da se
               prepreči nasilje med zakoncema in nasiljem nad otroki, določeno posebno varstvo, da
               žrtev zapusti stanovanje. Tako je tudi v naslednjih členih, v nadaljevanju zakona je
               posebno varstvo dano otroku. Posebej namen zakona pa je bil predvsem zavarovati
               otroka in njegove pravice in ga zaščititi pred nasiljem.</p>
               <p>Še posebej bi omenila to interpretacijo otrok in mladoletnih oseb. Bilo je tudi
               pojasnjeno, da ta pojem izhaja iz pravne terminologije, tudi konvencije Združenih
               narodov, ki otroka pojmuje osebo do 18. leta starosti in ni posebej potrebe ločevati
               otroka od mladostnika. In to terminologijo tudi uporabljamo v Zakonu o zakonski
               zvezi, družinskih razmerjih in tudi v naslednjih.</p>
               <p>Tako menimo, da so koristi otroka dovolj učinkovito omenjene v zakonu. Posebej pa bi
               poudarila, da pa podpiramo amandma, ki določa še posebej naloge državnih organov.
               Poleg vloge tudi naloge. Toliko k 1. členu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Nadaljujemo na podlagi seznama prijavljenih. Besedo ima poslanec
               Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Ko govorimo o tem, kaj je za otroka dovolj
               dobro, dovolj učinkovito, se mi zdi, da nikoli ni za otroka dovolj dobro in dovolj
               učinkovito, kaj šele, da bi bilo kaj preveč. Ampak začel bom na začetku in upam, da
               boste vsi upoštevali to, kar pravi krovna zakonska materija naše države, to je Ustava
               Republike Slovenije, drugi odstavek 56. člena: <q>"Otrokom se zagotavlja posebno varstvo
               pred gospodarskim, socialnim, telesnim, duševnim in drugim izkoriščanjem in
               zlorabljanjem."</q> Takšno varstvo ureja zakon. Ne živalim, otrokom. Ampak takšnega
               zakona ni v tej državi. Rompompom se je zgodil, ko ni bilo zakona o tako imenovani
               ali pa po vaše imenovani romski skupnosti. Ni rompompoma, ko govorimo o otrocih.
               Otrok je po mojem prepričanju največji uspeh vsake družine, tisto največ, kar se
               lahko v neki družini zgodi, in tisto najvišje, kar je treba v vsaki družini
               maksimalno zaščiti. Zato ne razumem, da lahko ena izmed poslank reče, da če bi v 1.
               člen, ki govori o namenu zakona, vnesli besedo <q>"otroci"</q>, povzročilo nekaj preveč, bi
               bilo preveč razširjeno. Ko govorimo o otrocih, ni nič preveč razširjeno, kvečjemu je
               vedno premalo. Ko nekdo govori o vrednostih, pa prihaja iz Slovenske demokratske
               stranke in med vrsticami govori o pomembnosti Cerkve, o tem, kako vpliva na
               homogenost družine, lepo vas prosim, kje pa je bilo največ pedofilije! Dajemo zaščito
               otrokom, ne govoriti o tej homogenosti, prosim vas lepo! Če tu omenim še, koncesijo
               za družinsko terapijo je dobil Frančiškanski inštitut. Obstaja tu kaka logika?
               Mislim, da je ni. Po vseh podatkih iz medijev in statistike je ravno ta institucija
               tista, ki izvaja največje, najbolj grozno in najbolj gnusno nasilje nad otroki, ko
               govorimo o Cerkvi.</p>
               <p>Kot sem že dejal, otrok je najšibkejši del družine. Otrok se ne zna braniti. Otrok,
               če govorimo o fizičnem nasilju, ne zna udariti nazaj. Vsi ostali, tako kot je dejal
               eden izmed mojih kolegov, smo že izdelane osebnosti. Te otroke pa <q>"izdelujemo"</q>
               starši, hočemo to priznati ali ne. Starši smo tisti, ki jih <q>"izdelujemo"</q>. In nobena
               beseda <q>"otrok"</q> v zakonu ne more biti preveč, ko govorimo o zaščiti tega najšibkejšega
               člena. In ko nekdo - tu imam magnetogram enega izmed poslancev Slovenske demokratske
               stranke, ki pravi, da so po eni strani družinski člani tudi male živali, hišni
               ljubljenčki. Ampak hišni ljubljenčki imajo že zdavnaj svoj zakon, ko jih ne smemo
               trpinčiti, kako jih moramo paziti, kako jih je treba božati in <q>"cartati"</q>. Kaj pa
               otroci? Na koncu pa še reče, <q>"saj zakon dovolj ureja otrokove pravice, ker je
               omenjeno v 4., 6. in še katerem členu"</q>. Če bi bil otrok omenjen v vsakem členu, bi
               bilo premalo, pa po vaše, za božjo voljo, če hočete. Tako moški kot ženska sta
               izdelani osebnosti, otrok pa ne. In ko nekdo govori, da je zakon v zakonski zvezi
               krovni zakon. Strinjam se za zakonsko zvezo, ampak ta zakon samo narekuje, kaj naj
               dva počneta, lepopisje o tem, kako naj bi izgledala idilična družina, brez sankcij.
               Brez kakršnihkoli sankcij za nasilje, ki se izvaja v družini, zato bom seveda
               amandmaje, kjerkoli bo beseda otrok in pa zaščita otrok omenjena, z veseljem podprl.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Irgl. Oprostite, gospod Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa za besedo, gospod predsednik. Jaz mislim, da je zakon, o katerem danes
               govorimo, vsekakor potreben. Je en korak, upam, k celovitejši obravnavi družine, kot
               jaz upam, da ni dvoma, najpomembnejši skupnosti v družbi. Če pa je tukaj dvom, potem
               pa ta zakon v bistvu ne bo kaj dosti rešil, razen tega, da bo sankcioniral tisto, kar
               se je že podrlo oziroma nadaljevanje že razdrtih odnosov in običajno je nasilje v
               družini rezultat tega. Zelo pomembno se mi zdi, da bi v nadaljevanju, ko bo ta zakon
               očitno sprejet, šli naprej v večjo sistemsko iskanje vzrokov, zakaj do nasilja v
               družini sploh prihaja. Vemo, da so vzroki zelo različni in da so pogosto žrtve drugih
               zadev tisti, ki potem nasilje izvajajo. Brez odprave vzrokov ne bomo dolgoročno in
               širše rešili tega problema samo s tem zakonom. Vsekakor se mi zdi, da bi naša družba
               morala sistematično bolj podpirati klasično družino pri njenem obstoju, pri njenem
               delovanju in jo tudi stimulirati, ko deluje dobro. In prepričan sem, da vseeno
               družina v Sloveniji v splošnem funkcionira dobro, vendar ima pravzaprav slabši
               status, kot bi ji pripadel. Za to spodbudo družini kot taki na vseh področjih gotovo
               lahko največ naredimo tudi zato, da se bo problematika reševanja nasilja v družini
               zmanjšala, hkrati pa, da se tudi reši vprašanje, ki je izpostavljeno s tem
               amandmajem, da je treba otroke in mladoletne osebe posebej zaščititi. Jaz sem
               prepričan, da otroci so kot nezreli sadeži na drevesu in ne moremo nezrelega sadeža
               posebej izolirati od drevesa in ga posebej zaščititi, če ga odtrgamo. Zato je tukaj
               treba zadevo obravnavati celovito. Kot sem rekel, za mene je edini najboljše
               sredstvo, da zagotovimo ustrezno okolje otrokom, je spodbuda družini. Tisto, kar je v
               družinah dobrega, je treba bolj podpreti. Danes klasične družine, tiste, ki se
               odločijo tudi za nekoliko več otrok, so kaznovane v naši družbi, so deprivilegirane,
               definitivno. In jaz mislim, da je tu treba narediti poseg tudi na drugih področjih in
               spodbuditi in nagraditi, nagraditi tiste klasične družine, ki nudijo otrokom neko
               zdravo okolje. Treba je spodbujati pozitiven odnos med zakoncema. Tudi današnja
               razprava na trenutke ni ravno najboljša predstava, če jo povzamem kot dialog, ki naj
               bi se odvijal v družini med tistima dvema, ki pravzaprav sta dolžna skrbeti tudi za
               otroke. Zato tudi vse nas spodbujam, da smo čimbolj konstruktivni, da poskušamo v
               argumentih, ki jih navajamo poiskati čim več dobrega tudi za nadaljnjo zakonodajo, ki
               se bo, upam, pripravila, vsaj tako sem zasledil, da je v pripravi družinski zakonik,
               ki je po moji oceni zelo nujen. Treba ga je sprejeti čim prej. Potem pa, kot sem
               rekel, tudi na drugih področjih.</p>
               <p>Tudi na področju šolstva razbremenjevati družino, predvsem vloge učiteljev, staršev.
               Starši se ukvarjamo popoldne in zvečer z vlogo učitelja. Nosimo vedno večje stroške.
               In to tudi posledično prispeva k slabi klimi v družini in pogosto so nekontrolirane
               reakcije tudi posledica takšne situacije. Tu ne bi nikogar obdolževal, ampak zadeva
               se nam je skalila.</p>
               <p>Otroci se učijo v srednjih šolah po cele vikende. To pomeni tudi eno takšno slabo
               vzdušje. Družina nima več časa zase. Podpiramo projekte med počitnicami, ko se otroke
               izolirano od družine vabi na morje, kar je sicer lahko dober namen, vendar to ne
               pripomore k izboljševanju vzdušja v preventivnem smislu glede tega, kar danes
               govorimo.</p>
               <p>Nekaj bi pa vseeno poudaril iz današnje razprave. Meni se ne zdi spodobno, da se
               otroke vzame kot tržno blago za politični marketing katerekoli politične opcije.
               Mislim, da je to nesprejemljivo. To ne služi v končni fazi tudi otrokom ne. In kar
               bomo naredili pozitivnega za družino, bomo definitivno naredili pozitivnega tudi za
               otroke in mladostnike. Tudi tisti, ki smo delali v prosveti, vemo, da resnično
               obstajajo razlike med otroki, ki prihajajo iz takšne ali drugačne družine. In tu se
               moramo potruditi in preseči to, včasih malo preveč posodobljeno miselnost, da pač
               klasična družina ni več model od katerega se je treba odmikati v sodobni družbi. Jaz
               mislim, da je klasična družina še vedno najbolj preverjeno zdravo okolje za otroke in
               tudi za nas, tudi za odrasle osebe.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Irgl.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo.</p>
               <p>Sama bom podprla tretji amandma k 1. členu Slovenske nacionalne stranke, saj se mi
               zdi vsekakor smiseln. Ne bom pa podprla prvega in drugega amandmaja prav tako
               Slovenske nacionalne stranke, ker menim, da je posebno varstvo in skrb otrok
               opredeljeno jasno že v 4. členu. Se pa strinjam tukaj, da se lahko kakšna stvar pove
               tudi na manj grob in manj nestrpen način. Sploh, če se danes pogovarjamo ravno o
               problematiki, kako preprečevati nasilje v družini.</p>
               <p>Se strinjam, otroci so najbolj ranljiv del te družbe in jih je potrebno še posebej
               varovati. Ampak ne morem se pa strinjati z nekaterimi, ki pravijo, da ta zakon temu
               ne sledi. Jaz sem prepričana, da je Ministrstvo za delo, družino in socialne zadeve
               jasno povedalo in tudi ta zakon sam zagotovo sledi predvsem varovanju otrok in
               mladostnikov in seveda vseh ostalih, ki so žrtve nasilja.</p>
               <p>Moram reči, da sem zelo zadovoljna, da se je ta Vlada odločila, da končno izpelje ta
               Zakon o preprečevanju nasilja v družini. Kajti, žal v preteklosti mogoče ni bilo neke
               volje, da bi se to dejansko sprejelo. Govorilo se je veliko o tem. Zakon pač ni bil
               sprejet in vsekakor je to pohvalno in tudi odgovorno s strani ministrstva. Kajti, ne
               smemo si zatiskati oči, da to ni problem te družbe.</p>
               <p>Je problem. Sicer se odvija navadno za štirimi stenami. Ampak ta zakon, sem
               prepričana, bo ravno zaradi tega sprejetja lahko omogočal predvsem to, da bo
               opozarjal na te stvari v družbi, da bo preprečeval, v kolikor se bo dalo nasilje,
               predvsem pa da bo osveščal ljudi na tem področju. Ne samo, da se nasilje dogaja v
               družini, ampak tudi širše v družbi.</p>
               <p>Tisto, kar pa mene pravzaprav moti, ne moti, ampak mogoče skrbi, je to, da Slovenija
               nima narejenih dovolj raziskav na tem področju. Izhajamo predvsem iz tujih raziskav,
               kjer je opredeljeno, da je - kar pa je zanimiv in pomemben podatek - nad vsako peto
               žensko vsaj enkrat v življenju pač storjeno nasilje. Se pravi, da je žrtev
               nasilja.</p>
               <p>Seveda se nasilje ne dogaja samo nad ženskami. Dogaja se tudi nad moškimi. V pogovoru
               s predstavniki Amnesty International je bilo izraženo, da se največkrat nasilje nad
               moškimi dogaja s strani njihovih mam. To je, recimo, zanimivo.</p>
               <p>Ampak zanimivo je tudi to, da tudi ženske izvajajo nasilje. To pa se sicer v manjših
               procentih največkrat kaže kot nasilje nad otroci.</p>
               <p>Vsakršno nasilje je nedopustno, nesprejemljivo in zagotovo za celo življenje
               zaznamuje tako žrtev, pa tudi tistega, ki vrši oziroma povzroča neko nasilje. In prav
               zato je tudi pohvalno, da nevladne organizacije v svojih programih omogočajo, da se
               pogovarjajo med seboj tudi tisti, ki vršijo nasilje.</p>
               <p>Zato bom jaz v nadaljevanju tudi podprla amandma k 10.a členu, kjer se dodaja, da je
               potrebno zagotoviti finančna in druga sredstva tudi za delovanje nevladnih
               organizacij, ki se ukvarjajo s to problematiko. Bi se pa želela na koncu nasloniti še
               glede na to, da smo bili omenjeni člani Komisije za peticije s strani predsednice
               Komisije za peticije, češ da nimamo oziroma nismo bili dovolj vestni pri nekaterih
               opravilih kot člani komisije, da se nismo udeležili določenih dogodkov.</p>
               <p>Mislim, da preden pokažeš s prstom na drugega, je treba včasih počistiti tudi pred
               lastnim pragom. Če se ne motim, smo v ponedeljek imeli proslavo ob dnevu človekovih
               pravic in tam žal nisem videla predsednice komisije, pa menim, da bi mogoče bilo
               dobro, kajti proslava je bila namenjena<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Irgl, to je pa res daleč od zakona.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p><gap n="..."/> hudim kršitvam človekovih pravic. Ja, glejte, gospod predsednik! Prej
               predsedujoči ni prekinjal nobenega, ko so govorili. Se bom vzdržala tega. Ampak še
               vedno mislim, da to ni bilo prav. Ampak če so drugi pokazali na nas, sem želela
               opozoriti tudi sama, da se včasih tudi na drugi strani dogajajo kakšne nepravilnosti.
               Najlepša hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo o 1. členu in amandmajih k temu členu? Gospod Koren, izvolite.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala, gospod predsednik, za besedo. Začel bom tako, da sem žalosten, da moramo danes
               sprejemati v Državnem zboru ta zakon. Žalosten zaradi tega, ker so pač razmere v naši
               družbi, pa tudi v družini take, da je treba sprejeti zakon. Moram reči, če bo vsaj v
               nekaterih družinah na podlagi tega zakona lažje, manj nasilja, bo namen zakona
               dosežen.</p>
               <p>Najlepši trenutki življenja se navadno odvijajo v družini. In tudi najhujši pekel v
               človeškem življenju se pogosto dogodi v družini. Sprašujem se: Zakaj je tako? Zakaj
               je toliko nasilja, ne bom rekel, samo v družini, ampak v družbi na splošno? Zakaj
               ljudje nimamo posluha drug do drugega? Zakaj se ne poslušamo, zakaj se ne slišimo?
               Kar se tiče družine, mislim, da je zelo pomembno, da se ljudje na zakon, na to, da se
               poročimo, na to da imamo otroke, ustrezno pripravimo, da se izšolamo. Za vsak poklic
               je potrebnih vrsto let izobraževanja, vrsta let šolanja. Samo za poklic moža, žene,
               očeta, matere pa mislimo, da ni potrebno nič storiti, da to pride samo po sebi.
               Veliko stvari pride samo po sebi. Prenašajo se vsi vzorci iz lastnih družin in s tem
               se prenaša tudi nasilje.</p>
               <p>Sam z ženo oziroma takrat še s punco sva tri leta hodila v šolo za zakon. Moram vam
               povedati, veliko stvari sem izvedel tam, ki jih prav gotovo nikdar v svojem življenju
               ne bi izvedel. In če bomo za mlade na nek način poskrbeli, da se bodo pripravili na
               ta poklic moža, žene in starša, bo nasilja v družini mnogo manj.</p>
               <p>Kar se tiče tega amandmaja, jaz bom samo to rekel. Zame so tudi otroci del družine.
               In če govorimo o družini - jaz tukaj mislim na očeta, mater in na otroka. Nobeden
               člen tukaj ni izvzet. Nikakor se pa ne morem strinjati z nekaterimi, ki so prej
               govorili, da so neke živali člani družine. Jaz moram reči, da se od tega res
               ograjujem, ker jaz še vedno ločim, kaj je človek, kaj je pa žival.</p>
               <p>In zadnja stvar, ki jo želim povedati, je to, da institucije, ki so v zakonu
               predvidene, da bodo pomagale reševati nasilje, se pravi centri za socialno delo in
               policija, bodo z zakonom prevzeli zelo zelo zahtevne naloge. Tukaj bo treba dejansko
               paziti na vsakega posameznika, ali je primeren za takšno delo ali ni primeren. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Še kakšen interes k 1. členu in amandmajih? <stage>(Ne.)</stage> Potem zaključujem 1.
               člen.</p>
               <p>In prehajamo na razpravo o 10.a členu ter amandmaju poslanskih skupin LDS, NSi, in
               SLS. Želi kdo razpravljati? <stage>(Ne.)</stage> Zaključujem.</p>
               <p>In prehajamo na 10.b člen ter amandma poslanske skupine SDS, NSi in SLS. Želi kdo
               razpravljati? Ja, gospa Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa gospod predsednik. Reči moram, da bom oba amandmaja k 10. členu podprla.
               In bi bila vesela, če bi se še kdaj zgodilo to, da lahko podpremo skupne napore za
               oblikovanje zakona za to, da bi bil zakon boljši in prestopimo bariere političnega
               razlikovanja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage></p>
               <p>Prehajamo na razpravo o 14. členu in amandmaju Poslanske skupine Zares. Gospa Širca,
               izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Bilo je izraženo zadovoljstvo nad tem amandmajem, ki bi spremenil 10.a in 10.b člen.
               Razumela sem, da ga boste vsi podprli. Sama tudi seveda nimam težav. Še posebej z
               drugim predlogom spremembe. 10.b člen, ki govori o tem, da se skupni akcijski načrt
               za dveletno obdobje spremeni.</p>
               <p>Ampak 14. člen je bistvena nadgradnja tistega, kar boste podprli z 10.a in 10.b
               členom. Namreč, če ste ravnokar, kolegica Potrata, dejali in tudi gospodična Irglova
               prej, da se strinjate s tem, da se doda v 10. člen, ki govori o nacionalnem programu,
               ki smo ga vgradili znotraj matičnega delovnega odbora, se pravi, da se k nalogam
               nacionalnega programa doda tudi skrb za delovanje nevladnih organizacij.</p>
               <p>Se pravi, da se jih okrepi, da se jih opredeli in da nacionalni program opredeli tudi
               finančne posledice nevladnih organizacij. Opozorim, da gre za načrt, ki naj bi se v
               dolgoročnem aktu, ki opredeljuje strategijo Slovenije vizavi nasilja v družini,
               zapisal in seveda posledično tudi nadzoroval vsaj znotraj poročil, ki jih bomo dobili
               ali pa jih bodo dobili v Državni zbor, ko se bo poročalo o izvajanju nacionalnega
               programa.</p>
               <p>14. člen je pa tisti člen, ki je tako rekoč matičen za nevladne organizacije. Vašo
               dobro voljo, ravnokar izraženo s podporo tudi spremembam nalog in opisa tega
               nacionalnega programa, boste pa potrdili šele s tem, ko naj bi se v 14. člen vgradila
               zaveza za sofinanciranje nevladnih organizacij. Namreč, 14. člen se ukvarja z
               nevladnimi organizacijami. In to, kar mi želimo, je, da se sredstva za izvajanje
               aktivnosti nevladnim organizacijam zagotovijo v državnem proračunu, tako kot predlaga
               ministrstvo.</p>
               <p>To je tista zaveza, ki ni več splošno gladenje rok, ko se nekaj zapiše v nacionalni
               program kot določilo. Podpora 14. členu in spremembi, ko se pa zaveže ministrstvo
               oziroma Vlado, da v proračunu zagotovi sredstva nevladnim organizacijam, bi bilo, bom
               rekla, odkrito priznavanje podpore nevladnim organizacijam. In to upam, da se bo
               zgodilo. Sicer bom razumela, da vse lepe besede vendarle so mogoče tudi malo
               dvolične.</p>
               <p>Naj vas opozorim, da so nevladne organizacije na področju nasilja naredile ogromno
               dela v preteklosti tudi v tistih časih, ko ste bili eni še zelo mladi. Zaradi tega ne
               morete poznati materialov, ker očitno nekako niso vsi na mizi in bi tudi vedeli, da
               je v Sloveniji ogromno raziskav bilo narejenih tudi v slovenskem jeziku. Ne zanašamo
               se samo in ne razpolagamo samo iz vednosti drugih držav. Je pa <q>"fajn"</q> imeti to
               primerjavo. Ampak nevladne organizacije zakon opredeli kot pomembne nosilce saniranja
               vprašanja nasilja kot tiste, ki so vpeti v celoten proces, ki se v tem zakonu
               opredeljuje tudi znotraj akcijskega načrta z nacionalnega programa in dolžnosti, še
               posebej pomembnih dolžnosti pri prijavi in obravnavi nasilnih dejanj. Jih je nekaj v
               Sloveniji. Od Društva za nenasilno komunikacijo, od Centra za pomoč žrtvam kaznivih
               dejanj, od Eavoda EME, Društva ženska svetovalnica, Združenja proti spolnemu
               zlorabljanju, do Upravno-informacijskega centra, Svetovalnega centra za otroke in
               mladostnike in starejše, ki so v Ljubljani, Mariboru in tudi v Kopru in tako naprej,
               Društva življenje brez nasilja, Društva SOS telefon za ženske in otroke, Zavoda
               center za pomoč mladim, Društva Ključ in tako naprej in tako naprej. Zagotovo nisem
               vseh naštela.</p>
               <p>Ti imajo in so tekom let razvili svoje mehanizme, svoje načine. Tudi podprti so
               nekateri s pomočjo države, subvencij, ki jih dobivajo znotraj programov in razpisov.
               Ampak, če tega ne zavežemo, potem pomeni v zakonu, da lahko to prepustimo dobri volji
               morebiti vsakokratnega ministrstva oziroma neobveznega načrtovanja teh sredstev.</p>
               <p>Jaz bi apelirala na podporo temu amandmaju. Seveda bom tudi v 10. členu podprla
               spremembo, ki govori o vključitvi tega sektorja nevladnega v nacionalni program, v
               akcijski program. Ko pa govorimo o vključitvi v življenje, v soočenje s proračunom,
               kjer se konča običajno in s financiranjem, pa bi bilo smiselno dati še to zavezo, o
               kateri govori ta zakon. Skratka, če bo tudi tako dopolnjen zakon, bo bistveno bolj
               popoln. Jaz sicer zelo odprto podpiram vse spremembe. Če se dotaknem samo še tistih,
               o katerih v tem pregledu, ker so členi zaprti, nismo govorili.</p>
               <p>Moram povedati, da sem tudi navdušena nad spremembo, ki govori v 6. členu, ki ga je
               danes ministrica že omenila v kontekstu zaščite otrok. Recimo, v že spet enem zelo
               subtilnem vprašanju, ki je v bistvu tako sorodno nevaren ali izjemen kot tisti, o
               katerem smo govorili danes že nekateri, ko gre za primer, ko bo žrtev lahko zahtevala
               od sodišča, da jih prepusti stanovanje, če tudi ni lastnica stanovanja. To je ena
               taka drzna sprememba.</p>
               <p>Hkrati naj rečem, da je tudi še ena druga taka drzna sprememba, ki posega morebiti v
               dosedanje ureditve, ki jih imamo znotraj naše zakonodaje v 6. členu, ki govori o tem,
               da so vsi, da je vsak, zlasti pa tisti strokovni delavci oziroma delavke v zdravstvu
               ter osebje v vzgojno-varstvenih in vzgojno izobraževanih zavodih, da vsak tak mora ne
               glede, celo na določbe o varovanju poklicne skrivnosti. To je nek napredek, ki je
               zelo pomemben. Vemo, kako je varovana poklicna skrivnost ali pa v drugem kontekstu
               tudi skrivnost duhovne osebe, ki mora, ampak tukaj se ne ukvarjamo s tem, ker mora
               pač držati v svoji vednosti določene informacije.</p>
               <p>Vemo, kako je potrebno zaščititi vir novinarja in kako so delikatne tiste situacije,
               kjer poklic mora ohraniti tajnost. Tukaj gremo dlje. In rečemo, če je pomembnost in
               korist nekoga drugega večja od varovanja poklicne skrivnosti, je potrebno narediti
               tukaj izjemo. To je zanimiva rešitev, ki jo pozdravljam, čeprav moram priznati, da je
               v 6. členu - in tega smo odpirali do sedaj mnogokrat - za mene še vedno ostal nerešen
               en problem. Ampak zagotovo bo praksa mogoče povedala, ali je prav rešen ali ne. To je
               pa tisti slavni prvi odstavek, ki je v bistvu ključ celotnega zakona.</p>
               <p>Kdaj se žrtev oziroma nasilno dejanje prijavi, kdo ga prijavi in na kakšen način?
               Tukaj vem, da ste imeli ogromno vprašanj. Kdo je? Kakšen razpon pustimo? Ali damo
               samo enim pravico do tega, da prijavijo to ali so lahko vsi povprek? Rešili ste v
               redu s tem, ko ste rekli, da nevladne organizacije, vsi organi, ki se pri svojem delu
               ukvarjajo s tem in ki vidijo take okoliščine, na podlagi katerih se lahko sklepa, da
               gre za nasilje, so dolžni obvestiti centre za socialno delo. So dolžni. Ampak tukaj
               obstaja neka za moje pojme ne najbolje še rešena zadeva. Ampak razumem, da je
               kočljiva. Razen v primeru, če žrtev temu izrecno nasprotuje. Ne pa v primerih, ko gre
               za sum storitve kaznivega dejanja, ki se preganja po uradni dolžnosti. Tukaj je
               glavni problem na osebni ravni.</p>
               <p>Jasno, da bo žrtev mnogokrat nasprotovala prijavi, ker si bo rekla, tako kot sem že
               pred urami povedala, če bom prijavila, bom še bolj tepena. To je ta problem. Mogoče
               boste to rešili v drugih zakonih. Jaz obžalujem. Danes ponavljam še enkrat,
               ministrica, vi imate že osnutek Zakona o socialnem varstvu napisan. Saj zdi se mi, da
               je to še ena poletna verzija. Zelo daleč ste prišli. In fino bi bilo, če bi se res v
               paketu srečevali s tem zakonom, kazenskim, s spremembo Kazenskega zakonika, s
               spremembo Zkona o družinski zvezi in družinskih razmerjih, pa tudi družinski zakonik,
               ki bi zagotovo lažje reševal tudi ta vprašanja, ki jih tukaj še vse ne morete.</p>
               <p>Poznano mi je, da so poti k rešitvam teh zakonov dobre. Še posebej znotraj Kazenskega
               zakonika, ko se uvajajo menda primeri, ko naj bi tožilstvo nasilneža napotilo k
               vzgojnim programom takrat, ko ima pogojno obsodbo. In če ima pogojno obsodbo, mora -
               in tega ne spoštuje, ne gre se prevzgajati oziroma učiti oziroma ne išče pomoči pri
               terapevtih in pri pomočnikih - mora pogojno kazen spremeniti v zaporno in tako
               naprej. Skratka, cel paket je zahtevan. Ampak vsi vemo, da določene stvari ni mogoče
               čez noč narediti. Še enkrat rečem, danes tudi ta zakon, ki je tukaj, se ni začel z
               letom nič, z letom 2004. Konec koncev zahvalimo se lahko na tem mestu danes tudi
               nekdanjemu varuhu človekovih pravic. Imel je enkrat posebno poročilo na to temo
               gospod Hanžek.</p>
               <p>Tako nepriljubljeni gospod Hanžek je na nasilje nad otroci tako velike napore vnašal.
               Posebno poročilo je prineslo pravzaprav eno delovno skupino, ki je opredelila vsa
               delovna področja vlade, kjer je našla stične točke in ukrepe.</p>
               <p>Skratka, analiza je zmeraj potrebna za pripravo zakonov. Detekcija stanja,
               prepoznavanje simptomov v družbi in iskanje orodja za odpravljanje simptomov. In
               priznam, da tukaj res ni bilo lahko. Zato bi bilo še boljše, če smo že nekoliko
               prevzetni v tem trenutku, da bi bil paket dopolnjen še s tremi, štirimi zakoni. Ampak
               - recimo - da je to naš cilj, ki mora biti razumljivo partnerski. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik. Ko sem izrekala podporo amandmajema k 10. členu, sem
               skušala, kar se da na kratko, povedati tisto, kar me je ob pripravi tega zakona
               vendarle, bom rekla, na nek način potrjevalo, da takrat kadar so problemi akutni, jih
               znamo tudi skupaj reševati in se lahko potem zgodi, da kakšna stvar ni dovolj
               natančno napisana. Vsaj amandma k 10.b členu je take narave, da je bolj redakcijski
               kot vsebinski.</p>
               <p>Ampak amandma k 14. členu, o katerem pa sedaj želim govoriti, pa je v resnici
               dopolnilo tistega, kar smo sprejeli z amandmajem k 10.a členu, kjer smo govorili o
               tem, da zagotavljamo tudi finančna sredstva, ker to je tudi za delovanje nevladnih
               organizacij. In ko izrekam podporo amandmaju k 14. členu, s katerim naj bi se
               dopolnilo besedilo tako, da bi bilo zavezujoče ali da bi bilo mogoče računati s
               sredstvi za izvajanje aktivnosti iz sredstev državnega proračuna v višini, ki jo
               določi minister pristojen za delo, družino in socialne zadeve, je s tem zagotovljen,
               s tem amandmajem, stabilen vir za financiranje dela nevladnih organizacij.
               Razdeljevanje bo še vedno šlo po razpisih tako, kot mora to biti, če gre za javna
               sredstva. Ampak ob tem bi rada opozorila na neko drugo razsežnost dela nevladnih
               organizacij, ki same morebiti vidijo probleme iz lastne prakse. Zlasti, kadar so
               nevladne organizacije sestavljene iz članov ali članic, ki se z neko težavo
               srečujejo.</p>
               <p>No, in tu kolegica Širca, recimo, mislim, da nisem prej slišala, ni omenila nevladne
               organizacije Društvo Vizija, ki se z neko specifiko ukvarja, Specifiko nasilja nad
               invalidnimi ženskami. In ravno nanje mislim, kako so znale biti uvidevne, da niso
               zahtevale posebnega poimenovanja v 1. členu, ker so se našle v dikciji 1. člena. So
               pa opozorile tudi našo Komisijo za peticije, za človekove pravice in enake možnosti,
               da bi želele biti uspešne na razpisih, ko bi rade ustanovile posebno varno hišo za
               invalidne ženske, žrtve nasilja v družini.</p>
               <p>Saj lahko kdo reče, da je mogoče takšno varno hišo ali, ko govorimo o integraciji v
               družbi, ampak nimamo dosedanjih varnih hiš, prilagojenih za invalidne ženske. V tem
               je težava. Pomembno pa je, da se problema zavemo. Jaz ne bom apelirala za posebno
               varno hišo. Jaz bi bila najbolj zadovoljna, da nam varnih hiš v tej državi sploh ne
               bi bilo treba imeti, če bi bilo tako izpeljano, da bi bil povzročitelj nasilja tisti,
               ki bi bil vedno iz okolja odstranjen in bi žrtvam omogočili normalno življenje v
               lastnem okolju. Ampak, življenje je pač takšno. Rešitve niso vedno idealne. Res pa
               je, da je pri nasilju prav hitrost ukrepanja za to, da se žrtev zaščiti pred
               nasiljem. Najpomembnejše je, da je potem treba tudi kakšne takšne rešitve, ki v
               nadaljevanju ne morejo biti tako postavljene.</p>
               <p>Naj recimo samo povem, da sem nedavno tega brala podatek, da naj bi morala biti na 7
               tisoč prebivalcev postavljena varna hiša. Jaz ne vem, kaj bi to v nadaljevanju
               pomenilo in za kako velik objekt gre. Ampak vendarle ne more biti to edina rešitev.
               Je pa dobro, da bi tudi v zakonu, ki govori o preprečevanju nasilja v družini,
               poskrbeli za trden finančni vir za delovanje nevladnih organizacij, ki so bile
               pravzaprav v naši družbi prve, ki so zbirale tudi nekatere statistične podatke za
               spremljavo pojava.</p>
               <p>In zdaj tu verjetno ne gre za kakšno posebno tekmovanje pri omenjanju vseh tistih, ki
               so kakorkoli prispevali. Mislim, da je cilj tega zakona vse, ki kakorkoli prihajajo v
               stik z žrtvami ali povzročitelji, povezati, določiti njihove obveznosti in pojav
               zajeziti do najmanjše možne mere. Kot rečeno, pa vidim amandma k 14. členu na podoben
               način, kot sem videla včerajšnji amandma k Zakonu o pacientovih pravicah, kjer je
               bilo tudi predlagano, da bi v zakon vgradili neko zagotovilo za financiranje posebej
               nevladnih organizacij. Posebej pravim zaradi tega, ker kolikor vem, zaenkrat sporazum
               med nevladnimi organizacijami in med Vlado tak sporazum zaenkrat še ni sklenjen. Ali
               je kakšen drug tip dogovora ali sklep na poti, ne vem. Ampak dobro bi pa le bilo, da
               bi v zakonu tudi to našlo svoje mesto. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Ker časa nimam več veliko, samo na kratko. Jaz mislim, da je smiselno
               podpreti ta amandma, čisto iz praktičnih razlogov. Nenazadnje spomnila bom na
               dogajanje na področju družinskih pomočnikov. Če država predpiše v zakonu neke naloge,
               potem je dolžna zagotoviti tudi stalen vir financiranja. Na to je opozorila tudi
               Zakonodajno-pravna služba Državnega zbora, ki preprosto pravi, če gre za izvrševanje
               oblastnih nalog in v tem primeru gre. V okviru 14. člena so predpisane naloge
               nevladnih organizacij kot neko dopolnilo javne mreže. Zato bi bilo smiselno v zakonu
               bom rekla zagotoviti tudi stalen vir financiranja. Nenazadnje poznamo rešitve v
               okviru proračunov, ko se doda nova postavka in se zapiše, da se pač sredstva
               zagotovijo na podlagi tega in tega zakona. To je po moji oceni zelo smiselna rešitev.
               Tudi v izogib morebitnim nadaljnjim nejasnostim ali popravkom zakona.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Poglejte, ker smo predstavniku predlagatelja, v tem primeru gospe
               ministrici dali dodatni čas, je vseeno dobro, da bi se gospa ministrica po vprašanju,
               ki ga zasleduje predlog tega amandmaja, oglasila. Zdaj, v koncept tega zakona je
               poslanstvo nevladnih organizacij močno vpeto. In to si tudi želimo. Iz prakse si to
               želimo. Na odboru je bilo kar nekaj argumentov podanih, kako pa je potem z vprašanjem
               financiranja. Izhajali smo predvsem iz nekaterih utemeljitev s strani Društva Vizija.
               V ta namen smo tudi nekako želeli, da ostaja 14. člen nekoliko odprt, da če ostaja
               možnost, da se po vprašanju financiranja še kaj doreče, da se tudi doreče na
               plenumu.</p>
               <p>Glede na to, da je višina potrebnih sredstev, ki bi šla v naslov sodelovanja
               nevladnih organizacij za potrebe tega zakona, je neke vrste diskrecijska pravica
               ministra. Je vseeno, kako je neka varnost vgrajena v ta amandma, da se ne more iti v
               neko zlorabljanje potrebnega fonda sredstev. Vsekakor bi želel, da bi morda gospa
               ministrica, če nič drugega, postregla s pogledom ali s podatkom, kako je po tem
               vprašanju sistem financiranja vladnih organizacij oziroma njegova vpetost v ta zakon
               rešen. Ali v naslovu že obstoječe postavke v okviru resornega ministrstva, ki se jo
               prazni na podlagi javnih razpisov ali kakorkoli? Vsekakor pa je treba zavzeti odnos
               do tega predloga amandmaja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica ste želeli besedo? Izvolite.</p>
            </sp>
            <sp who="SDZ4:CotmanMarjeta">

               <speaker>MARJETA COTMAN:</speaker>

               <p>Hvala lepa za besedo. To je važen člen, ki govori, oziroma amandma, ki predlaga
               financiranje iz sredstev državnega proračuna. Moram pojasniti, da ministrstvo za
               delo, družino in socialne zadeve že v okviru javnih razpisov, dopolnilnih programov
               socialnega varstva in programov v podporo družini financira programe preventivne in
               rehabilitacijskie, ki podpirajo oziroma financirajo programe nevladnih organizacij,
               ki delujejo na področju nasilja.</p>
               <p>V ta namen ministrstvo financira v vrednosti 4 milijone 643.000 evrov in financira.
               Največji del, seveda, pripada nevladnim organizacijam, ki opravljajo zelo pomembno in
               dopolnilno vlogo ostalih organov in organizacij in zagotavljajo predvsem namestitev v
               varne hiše, v materinske domove in opravljajo tudi preventivne programe in
               rehabilitacijsko delo s povzročiteljem nasilja.</p>
               <p>Moramo vedeti, da ta Zakon o preprečevanju nasilja ne določa novih nalog oziroma
               programov nevladnih organizacij. Temveč so to programi, ki se že opravljajo v okviru
               nevladnih organizacij. Tudi ne določa nove naloge. Temveč so to naloge, ki jih
               opravljajo nevladne organizacije že sedaj. Na vsak način je zagotovljeno financiranje
               nevladnih organizacij preko programov oziroma javnih razpisov teh dopolnilnih
               programov. Pri programih, ki se financirajo na področju - kot sem rekla - kot pomoč
               nevladni organizaciji pri nastanitvi v zavetiščih, materinskih domovih in varnih
               hišah, je pa tudi predvideno sofinanciranje v višini 338.403 evre in v varne hiše pa
               v višini 636.000 evrov. Tako, da ministrstvo predvideva oziroma je namenilo posebna
               sredstva nevladnim organizacijam, ker se zaveda, kako važno dopolnilno vlogo igrajo v
               prepričevanju nasilja v družini vzporedno z ostalimi organi in organizacijami. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo o 14. členu? Ne.</p>
               <p>Potem prehajamo na razpravo o 16. členu in treh amandmajih Poslanske skupine
               Slovenske nacionalne stranke. Gospa Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Tudi tokrat vas bom, spoštovane kolegice in kolegi,
               prosila za podporo. Pa mi dovolite, osredotočila se bom samo na amandma, zapisan pod
               zaporedno številko 3, ker imam upanje, da bo vsaj ta amandma doživel podporo in bo
               dopolnil po moji oceni ne dovolj natančno dikcijo v okviru 16. člena.</p>
               <p>Zakon v 16. členu govori tudi o takoimenovani zlorabi, ki jo lahko storilec opravi
               ali pa stori preko elektronske pošte. To so sicer takoimenovani mediji na daljavo.
               Zakon izrecno ne omenja interneta oziroma tovrstnega medijskega prostora. Zato tisto,
               kar predlagamo v Slovenski nacionalni stranki, je, da se to izrecno zapiše.</p>
               <p>Se pravi, da se v okviru 16. člena doda <q>"tudi zaščita potencialne žrtve pred
               internetno zlorabo oziroma nasiljem"</q>. Če ste si prebrali obrazložitev, gre preprosto
               za to, da lahko sodišče na podlagi zakona, če bo amandma sprejet, storilcu izrecno
               prepove uporabo oziroma opravljanje vseh osebnih podatkov žrtve, sodnih spisov in
               osebnih zapisov na svetovnem medmrežju, s čimer dejansko storilec, če tega nimamo
               zapisanega v zakonu, lahko povzroča žrtvi nadaljnjo škodo. Gre preprosto za
               dopolnitev 16. člena z bolj jasno dikcijo, ki gre v smeri večje zaščite žrtve tudi
               pred takoimenovanim internetnim nasiljem.</p>
               <p>Pa vam bom povedala primer iz prakse. Dogaja se, da storilec, ki je pravnomočno
               obsojen, na prostosti uporablja osebne podatke, uporablja celo slike, slikovni
               material žrtve. Ta žrtev je popolnoma nezaščitena. Nima zakonske podlage, da bi
               uveljavljala svojo pravico. Če bomo sprejeli ta amandma, le-ta daje zakonsko podlago,
               da žrtev uveljavlja svojo pravico, da nenazadnje organi, ki so v naši državi
               pristojni za to, pomagajo žrtvi zaščititi njeno, če hočete, integriteto oziroma ime.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ4:CotmanMarjeta">

               <speaker>MARJETA COTMAN:</speaker>

               <p>Vlada podpira tretji amandma k 16. členu, in sicer, da se v drugem odstavku 16. člena
               za besedo <q>"daljavo"</q> namesto pike naredi vejica in doda nova b točka.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Brenčič - se odpoveduje. Želi še kdo o 16. členu? Gospa Potrata,
               izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik. No, vesela sem, da sem slišala tudi podporo Vlade temu
               tretjemu amandmaju. Zaradi tega, ker se mi zdi tak zapis nujen. Na poslanke in
               poslance, na naslove vseh poslank in poslancev je prišel apel strokovnjakinj, ki se
               ukvarjajo z vprašanji zlorabljanja oseb in se je ta apel osredinil ravno na izkušnjo,
               o kateri mislim, da je govorila kolega Barbara Žgajner Tavš. Če bi šli še dlje, bi
               morali povedati, da se bomo tudi na Komisiji za peticije ter za človekove pravice in
               enake možnosti ukvarjali s takimi rečmi, ki jih želimo na načelni ravni obravnavati.
               Ne pa povzročiti osebi, ki se je s tem kot žrtev drugič znašla v središču medijske
               pozornosti, povzročati dodatne bolečine, stigmatizacijo in viktimizacijo, da tako
               rečem.</p>
               <p>Zato se mi zdi nujno, da bi v ta zakon vgradili to varovalo oziroma dopolnilo. Enako
               kot se mi zdi potrebno, da bi razmišljali o popravkih Zakona o medijih, kjer bi
               morali razširjanje posnetkov po medmrežju bodisi s pornografsko vsebino ali s
               posnetki, ki se povezujejo z zlorabami otrok, da bi te zadeve skušali na nek način
               zajeziti. Ne vem, če se jih bo dalo preprečiti za prihodnje popolnoma, ampak da bi
               jih tudi sankcionirali, ker mislim, da to je bistvenega pomena, da vgradimo tudi take
               načine, če jih omenimo, da je potem na njih mogoče tudi graditi ukrepe pa od
               prekrškov do kaznivih dejanj zlorabe, ki smo jim priča. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage> Potem prehajamo na 31.a člen in amandma poslanske skupine Zares.
               Želi kdo? <stage>(Ne.)</stage> Ja, gospa Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Saj tukaj ni prevelike filozofije. Gre zgolj za to, da se rok, ki ga zakon
               predvideva, da se nacionalni program predloži v obravnavo v Državnem zboru z enega
               leta, kot je sedaj zapisano v zakonu, skrajša na pol leta. Pa tudi podzakonski akti,
               ki jih predvideva 32. člen, bi se z leta dni skrčili na pol leta.</p>
               <p>Razumem, da je to veliko delo. Ampak hkrati vem tudi, da se več ali manj ob sedaj
               dosti vročih diskusijah, ob tolikih komunikacijskih vezeh in ob vendarle vizijah,
               kjer ne obstaja nekih hudih razhajanj v družbi, vendarle da to narediti prej, kot ste
               si začrtali. Tudi zaradi tega, ker bi zakon sicer zaživel zelo pozno. 2008, 2009 je
               mogoče predolga doba, da bi ga čakali, da bi zaživel s polnimi pljuči. Nekateri so
               izračunali, da nekje pride celo do leta 2010. Sicer mislim, da tako hudo ni. Ampak
               vendarle preveč. In dvomim, da bi se tej zavezi lahko odpovedali, ker volja je in
               tudi načela so bila več ali manj sedaj toliko poenotena, da večjega usklajevanja, ki
               je običajno potrebno za pripravo nacionalnega programa, ni potrebnega. Hkrati boste
               pa v tem času imeli tudi druge zakone že nekako konceptualno skupaj, da jih ne bo
               težko zajeti v tak projekt. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica.</p>
            </sp>
            <sp who="SDZ4:CotmanMarjeta">

               <speaker>MARJETA COTMAN:</speaker>

               <p>Hvala lepa. Zakon se bo lahko takoj izvajal ne glede na rok, kdaj morajo biti
               priloženi podzakonski akti in nacionalni program. Nacionalni program in podzakonski
               akti morajo biti pripravljeni kakovostno in na strokovni ravni. Zato želimo tudi čas.
               To je najdaljši čas in je realno postavljen. Seveda se bomo potrudili, da bi bil prej
               pripravljen tako nacionalni program kot podzakonski akti. In apelirali bomo tudi na
               druga pristojna ministrstva, da to prej pripravimo. Vendar menim, da je to realen
               čas, eno leto. Res si bomo pa prizadevali, da bi bil tako nacionalni program kot
               podzakonski akti pripravljeni prej. Vem, da boste rekli, predsedovanje je izgovor.
               Vendar bo v času predsedovanja ravno z našega ministrstva največ strokovnih delavcev
               v Bruslju in tudi v Ženevi, ker pokrivamo tudi zadeve iz OZN. Tako, da smo realno
               postavili čas eno leto. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage></p>
               <p>Potem dajem v razpravo še zadnji, to je 32. člen in amandma Poslanske skupine Zares.
               Gospod Brenčič, izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Meni je povsem razumljivo, da je pripraviti nacionalni program zdajle v
               šestih mesecih, glede na to, da vem, koliko je vpeto to ministrstvo v področje
               predsedovanja, skoraj neizvedljivo. No, v šestih mesecih. Vendar, ker bomo zakon, sem
               prepričan, na tej seji sprejeli, če ne bo amandmajev pač preveč glede na poslovnik,
               pa bi bilo dobro, če bi se podzakonski akti iz 10. člena pa le uveljavili prej kot v
               enem letu.</p>
               <p>Ker dokler praktično te materije nimamo, je zakon težko izvedljiv v praksi s svojim
               namenom. Tako, če bo tako ostalo, da je to mogoče storiti ali nujno storiti v enem
               letu, potem bi vseeno priporočil ministrstvu in Vladi, ker je to skrajni rok, ker ste
               opozorili že v naslovu poslanske skupine, da bi vendar te podzakonske akte uspelo
               izdati prej. Toliko prej bo zakon operativno dosegel tudi svoj namen. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Popolnoma pravilno je povzel gospod Brenčič in jaz lahko samo podkrepim intenco te
               želje. Želja je ta, da ne v enem letu, ampak v pol leta Ministrstvo za delo določi
               način medsebojnih izmenjav. Tako govori 10. člen. Govori o tem, kako se določi
               postopek medsebojnega obveščanja vseh teh služb, ki so: policije, dela socialnih
               varstvenih centrov in tako naprej. Na kakšen način se med seboj seznanjajo in
               obveščajo zato, da lahko nudijo pomoč pri sanaciji nasilja oziroma preprečevanju
               nasilja. Hkrati pa nalaga še pravilnik o temu posameznim ministrstvom, kako sploh
               postopke vodijo. To pa je dolžnost, ki je zelo konkretna, ki je zelo jasna in ki je
               konec koncev tudi pri tej pripravi zakona že dobila odgovore, ker sicer zakon ne bi
               mogli tako spraviti skupaj, ne da bi dogovorili, kakšna je vloga policije, kakšna je
               vloga strokovne službe in tako naprej. Recimo, da razumem čas, ki ga potrebuje
               usklajevanje različnih služb za krovni nacionalni program. Čeprav tudi to mislim, da
               je izvedljivo v pol leta. Bi pa apelirala na podzakonske akte, ki so vedno ključni
               problem pri tem živetju vsakega zakona, če se skrajša rok njihove priprave.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage> Potem zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               8. točki dnevnega reda. S tem prekinjam to točko dnevnega reda. Predlagam, da
               počakamo nekaj minut, da se nam pridruži minister za okolje in prostor oziroma
               državni sekretar in šele na to preidemo na 8. točko dnevnega reda. Minister prihaja
               in bo vsak čas v dvorani. Vse kaže, da se nam v naslednjem trenutku ne bo še
               pridružil. Zato prekinjam sejo in jo bomo nadaljevali čez 10 minut, to je ob
               13.10.</p>
               <stage type="time">(Seja je bila prekinjena ob 13.00 uri in se je nadaljevala ob 13.12.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci. Nadaljujemo s sejo Državnega zbora.</p>
               <p>Prehajamo na <title>8. TOČKO DNEVNEGA REDA</title>, to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O GRADITVI OBJEKTOV</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Besedo dajem predstavniku Vlade, mag. Mitji Briclju, državnemu sekretarju, za dodatno
               obrazložitev predloga zakona.</p>
               <p>Izvolite.</p>
            </sp>
            <sp who="SDZ4:BriceljMitja">

               <speaker>MAG. MITJA BRICELJ:</speaker>

               <p>Hvala lepa. Spoštovani gospod predsednik, spoštovane poslanke in poslanci.</p>
               <p>Zakon o spremembah in dopolnitvah zakona o graditvi objektov je pomemben sistemski
               zakon. Z gradnjo objektov se posega v prostor in s tem tudi v okolje, ki postaja vse
               bolj občutljivo področje z vidika racionalne in smotrne rabe ter varovanja v
               najširšem pomenu. Zaradi prepletenosti različnih interesov, ki se soočajo in
               preverjajo pri gradnji objektov, je bilo usklajevanje besedila novele Zakona o
               graditvi objektov dolgotrajna, vendar temeljita. Ministrstvo je pri tem sodelovalo s
               stroko, zbornicami in posameznimi skupinami strokovnjakov, predvsem inženirjev,
               skoraj z vsemi resorji, ministrstvi, upravnimi enotami, civilno družbo in
               drugimi.</p>
               <p>V teh usklajevanjih je bilo podanih veliko pripomb, mnenj in predlogov, ki so bili
               skrbno preučeni in v pretežni meri upoštevani. Dne, 30. novembra 2007, je bila v
               poslopju Državnega zbora Republike Slovenije opravljena javna predstavitev mnenj o
               predlogu novele Zakona o graditvi objektov. Na tej predstavitvi so podali mnenja
               predvsem strokovnjaki, predstavniki treh zbornic, poslanci in investitorji. Večina
               teh je potrdila, da so spremembe tega zakona potrebne ter da je ministrstvo opravilo
               temeljito usklajevanje v zvezi s podanimi pripombami in mnenji na pripravljeno
               besedilo novele zakona. Poleg tega so bili na tej javni obravnavi predstavljeni
               določeni dodatni predlogi in mnenja, za katera smo ugotovili, da so bili že
               upoštevani z vloženimi amandmaji in s katerimi zainteresirana strokovna javnost ni
               bila seznanjena. Nekateri od predlogov, ki niso bili upoštevani, so kot dobre rešitve
               sedaj upoštevani in vključeni v besedilo novele zakona. Določenega manjšega števila
               pa ni bilo možno upoštevati.</p>
               <p>Razlogi za neupoštevanje slednjih so različni. Nasprotujoči si predlogi, ki ne
               sledijo konceptu določene rešitve in pa sodna praksa, ki v postopku izdaje gradbenih
               dovoljenj gre sedaj v nasprotno smer. Primarna sta dva izhodišča za spremembo in
               dopolnitev Zakona o graditvi objektov. Prvi, pred kratkim sprejet Zakon o prostorskem
               načrtovanju in neločljivo povezan z vsebino Zakona o graditvi objektov, zato je
               potrebna tudi Zakon o graditvi objektov spremeniti in dopolniti v smeri uskladitve z
               novimi rešitvami, ki jih prinaša Zakon o prostorskem načrtovanju. In drugič, Zakon o
               graditvi objektov je stopil v veljavo 1.1.2003. V času njegovega izvajanja je bilo
               nesporno ugotovljeno, da so določene rešitve v tem zakonu neustrezne, pomanjkljive
               ali nedorečene. Zaradi tega je prihajalo do različnega razumevanja in tolmačenja,
               bodisi posameznih členov ali skupine členov, ki se nanašajo na določena poglavja tega
               zakona.</p>
               <p>Temeljni cilj, ki ga želimo doseči s spremembami in dopolnitvami Zakona o graditvi
               objektov, je torej poenostavitev in pospešitev vseh ravnanj in postopkov, ki jih ta
               zakon ureja ali na katere posredno vpliva. Pri čemer sama novela predstavlja le del
               potrebnih sprememb, saj bo v duhu poenostavitve potrebno prenoviti tudi podzakonske
               predpise, sprejete na podlagi tega zakona.</p>
               <p>Poenostavitve in pospešitve so uveljavljane v obsegu, ki zagotavlja gradnjo skladno s
               prostorskimi izvedbenimi akti in varno gradnjo s poudarkom na izpolnitvi bistvenih
               zahtev, kot so mehanska odpornost, stabilnost, varnost pred požarom in drugo. Glavne
               spremembe, ki jih prinaša novela Zakona o graditvi objektov, so uskladitev z novim
               prostorskim zakonom, novi prostorski akti kot podlaga za izdajo gradbenih dovoljenj,
               za priključitev objektov na objekte gospodarske javne infrastrukture investitorjev za
               pridobitev projektnih pogojev in soglasij ne bo treba plačati.</p>
               <p>Uvaja se matematični model za določitev območja, s pomočjo katerega bo stranko v
               postopku mogoče določiti na podlagi povsem objektivnih kriterijev. In za določeno
               število enostavnih objektov se skrajša oziroma ni potrebno pridobivati
               dokumentacije.</p>
               <p>Zakon prinaša še vrsto drugih sprememb, kot so ponovna uveljavitev projektantskega
               nadzora. Bolj natančno določa vsebine, izreka gradbenega dovoljenja in možnost
               podaljšanja poskusnega obratovanja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za okolje in prostor kot matično delovno
               telo. Prosim, gospoda predsednika odbora, gospoda Petana za predstavitev poročila
               odbora. Izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani predstavniki ministrstva, kolegice in
               kolegi! Odbor Državnega zbora Republike Slovenije za okolje in prostor je na svoji
               24. seji obravnaval Predlog zakona o spremembah in dopolnitvah Zakona o graditvi
               objektov, ki ga je v Državni zbor v redni zakonodajni postopek poslala Vlada
               Republike Slovenije. Na seji odbora so poleg predstavnikov predlagatelja zakona
               sodelovali še predstavniki Državnega sveta, Zbornice za arhitekturo in prostor v
               Sloveniji, Inženirske zbornice in Zakonodajno-pravne službe Državnega zbora.</p>
               <p>Predloženemu zakonu so pisna mnenja posredovali Zakonodajno-pravna služba, Državni
               svet, Zbornica za arhitekturo in prostor, Inženirska zbornica, Inženiring iz Maribora
               in Janez Bele in Aleš Guček. Odbor je na predlog poslanske skupine Socialnih
               demokratov opravil tudi javno predstavitev mnenj v skladu s Poslovnikom, ki je bila
               30.11.2007. Na javni predstavitvi mnenj o Predlogu sprememb in dopolnitev Zakona o
               graditvi objektov je bilo izraženo večinsko mnenje, da so spremembe tega zakona
               potrebne.</p>
               <p>Predstavljeni pa so bili določeni dodatni predlogi in mnenja, za katere ministrstvo
               ugotavlja, da so bili večinoma že upoštevani z vloženimi amandmaji. Nekateri od
               predlogov, ki so bili predstavljeni na javni predstavitvi, niso bili upoštevani
               zaradi tega, ker nasprotujejo osnovnemu konceptu zakona.</p>
               <p>Zakonodajno-pravna služba Državnega zbora je po proučitvi obravnavanega predloga
               zakona z vidika skladnosti z Ustavo in pravnim sistemom dala pripombe na precej
               členov. Istočasno pa je treba povedati, da je predstavnica odbora ugotovila, da so z
               vloženimi amandmaji skoraj v celoti upoštevani njihovi predlogi in njihove pripombe
               in njihovi pomisleki. Predsednik Komisije Državnega sveta za lokalno samoupravo in
               regionalni razvoj je odbor seznanil, da komisija podpira predloženi Zakon o
               spremembah in dopolnitvah zakona o graditvi objektov.</p>
               <p>K predlogu zakona so bili vloženi amandmaji s strani poslanskih skupin SDS, NSi in
               SLS, ki jih je odbor v celoti podprl in jih sprejel. K predlogu so bili vloženi tudi
               amandmaji poslanca Vilija Rezmana in poslanke Cvete Zalokar Oražem.</p>
               <p>V okviru razprave o posameznih členih predloga zakona so člani odbora predlagali
               odboru v razpravo in sprejem še naslednje predloge amandmajev k 3., 17. in 29. členu,
               ki pa jih Odbor za okolje in prostor ni sprejel. Odbor pa je sprejel dva amandmaja
               kot svoja, in sicer k 16. členu, ki je bil predlagan na osnovi pripomb podanih na
               javni predstavitvi mnenj in pa tudi k 22. členu. Tudi ta je na osnovi razprave v
               javni predstavitvi mnenj. Odbor za okolje in prostor je po opravljeni razpravi o
               posameznih členih predloga zakona ter dokončani razpravi in glasovanju o amandmajih v
               skladu s Poslovnikom Državnega zbora glasoval še o vseh členih predloga zakona skupaj
               in jih tudi sprejel. Ob upoštevanju sprejetih amandmajev je v skladu s 133. členom
               Poslovnika Državnega zbora pripravljen dopolnjen Predlog zakona o spremembah in
               dopolnitvah zakona o graditvi objektov, ki je tudi sestavni del tega poročila in ki
               ga tudi sedaj obravnavamo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Mag. Borut Sajovic bo predstavil
               stališče Poslanske skupine Liberalne demokracije Slovenije. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav tudi vsem sodelavcem
               ministrstva! Smo pri zakonu, ki ureja področje projektiranja in pogoje za
               projektiranje, tudi postopke izdajanja projektnih pogojev in soglasij, gradbenih
               dovoljenj in uporabnih dovoljenj za gradnjo in nadzor nad njo.</p>
               <p>V Poslanskem klubu Liberalne demokracije Slovenije izpostavljamo po našem mnenju dve
               glavni in osrednji načeli, ki jima mora slediti zakonsko besedilo, in sicer: prvič,
               odgovornost projektanta, nadzornika in izvajalca za varnost graditve. In drugič,
               odgovornost investitorja in drugih udeležencev pri gradnji za zakonitost in skladnost
               graditve s prostorskimi akti ter drugimi predpisi. Vsekakor je potrebno zagotavljanje
               varnosti gradnje postaviti na osrednje mesto. V naši državi se lahko pohvalimo, da za
               razliko od nekaterih drugih držav, tudi članic Evropske unije, doslej praktično nismo
               imeli primerov, ko bi prišlo do porušitve objekta zaradi statičnih ali drugih napak
               pri gradnji.</p>
               <p>To dejstvo je vsekakor dobro. Kaže pa tudi na to, da je dosedanja zakonska ureditev
               področja gradenj takšno, razmeroma kvalitetno gradnjo, do sedaj tudi
               zagotavljala.</p>
               <p>Za predlagano novelo lahko ugotovimo, da bistveno ne posega v to načelo zagotavljanja
               varnosti gradnje, ki je tudi eno izmed glavnih načel, ki jim sledi veljavni Zakon o
               graditvi objektov. Prav to dejstvo se nam pri predlaganih spremembah Zakona o
               graditvi objekta zdi ključno. In se nam zdi, da je problematika v redu rešena.</p>
               <p>Po drugi strani pa poudarjamo, da zakonsko besedilo predlagane novele išče tudi novo
               ravnotežje med težnjami po čim hitrejšim, enostavnejšem in cenejšem postopku za
               investitorje na eni strani ter zagotavljanjem javnega interesa za kvalitetno in varno
               gradnjo, ki mora slediti pogojem iz veljavnih prostorskih aktov na drugi strani.</p>
               <p>V Poslanskem klubu LDS načeloma podpiramo zmanjševanje prenormiranosti sedanje
               zakonske ureditve. Preveč birokracije nam je vsem dovolj. Izpostavljamo pa predvsem
               kot pozitivne naslednje spremembe. Za priključitev objektov na objekte gospodarske
               javne infrastrukture bo treba pridobiti le projektne pogoje in ne več soglasij. Za
               investitorja bodo pridobitve projektnih pogojev in soglasij brezplačne. Za določeno
               število enostavnih objektov bo treba pridobiti gradbeno dovoljenje v skrajšanem
               postopku in brez projektne dokumentacije.</p>
               <p>S tem pa se ugotavljanje izpolnjevanja pogojev predvsem za umestitev v prostor
               prenaša z investitorja, ki za to v večini primerov ni bil usposobljen, na ustrezen
               upravni organ. Za manj zahtevne objekte tudi ni obveznega tehničnega pregleda. Kar
               tudi pomeni krajše in cenejše postopke. Vprašanje pa je, če bodo te in še nekatere
               spremembe dejansko omogočile pravo ravnotežje med v začetku zgodbe omenjenima
               interesoma, ki predstavljata tudi glavno dilemo zakonskega urejanja tega področja. To
               bosta pa brez dvoma pokazala čas in praksa.</p>
               <p>Prav tako bo praksa na novo uredila tudi določanje vplivnega območja. Strinjamo se z
               oceno, da veljavni zakon določanje vplivnega območja zaradi dvoumnih kriterijev
               nedopustno prepušča samim projektantom in njihovi subjektivni oceni ter da so v
               postopkih izdajanja gradbenih dovoljenj ti kriteriji zato težje preverljivi. Vendar
               kljub uvajanju matematičnega modela za določitev območja, s pomočjo katerega bo
               stranke v postopku mogoče določiti na podlagi vseh objektivnih kriterijev ter bo s
               tem zagotovljena pravna varnost investitorja in stranskih udeležencev.</p>
               <p>Bi pa ob koncu radi v poslanskem klubu opozorili še na eno pomembno, za Slovenijo,
               problematiko, ki pa se ne dotika samo te novele, ampak formalno predstavlja tudi
               predmet energetskega zakona ter podzakonskih aktov. V naši državi, žal, še vedno
               gradimo energetsko neučinkovite oziroma energetsko potratne zgradbe. In to ne
               zasebne, pač pa celo javne stavbe, katerih investitorji so država, lokalne skupnosti,
               ki bi morale, morajo postati vzgled ostalim investitorjem.</p>
               <p>Projekt energetskih izkaznic stavb je dolga leta ležal tudi v enem izmed mnogih
               predalov na ministrstvu. Po dolgi in nepotrebni zamudi pa Slovenija s 1. januarjem
               uvaja obvezno energetsko cartificiranje stavb. Vsem je jasno, da sama energetska
               izkaznica zaradi različnih vzrokov ne bo naredila čudeža na področju energetsko
               varčne gradnje. Zato tudi zaradi mednarodnih obveznosti naše države v zvezi s
               podnebnimi spremembami pozivamo na ta problem Ministrstvo za okolje in prostor.</p>
               <p>V Poslanskem klubu LDS predlagani noveli zakona ne nasprotujemo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališča Poslanske skupine Nove
               Slovenije.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo in lepo pozdravljeni vsi prisotni! V Poslanski skupini Nove Slovenije
               smo mnenja, da je raba prostora oziroma posegi v prostor dokaj občutljiva zadeva.
               Zakonodaja na tem področju je torej izredno pomembna. Vsaka vlada, bodisi katerekoli
               politične opcije, bi morala pri pripravi o urejanju ali spreminjanju zakonodaje na
               področju prostorskega načrtovanja in gradnje objektov imeti pred očmi dejstvo, da ta
               prostor, slovenski prostor, ki ga iz dneva v dan spreminjamo s pozidavo in drugimi
               posegi vanj, ni naš. Ampak so nam ga posodili naši predniki, ki so skozi stoletja
               oblikovali značilnosti slovenskega prostora. Pa tudi naši otroci oziroma zanamci, ki
               bi si želeli našega odgovornega ravnanja s tem prostorom, v katerem že živijo in bodo
               živeli tudi v prihodnje. To je ena plat medalje.</p>
               <p>Druga pa je ta, da moramo imeti takšne zakone, ki bodo vsem nam, ki živimo v tem
               prostoru in imamo določene potrebe po rabi tega prostora, omogočali postopke, ki nas
               ne bodo administrativno ali finančno uničili. Torej, zakonsko predpišemo tisto, kar
               je potrebno in ne vnašajmo v zakon nečesa, kar ni potrebno in bo za investitorja
               pomenilo le določena dodatna finančna sredstva.</p>
               <p>Zavedati se moramo, da se tako pri izdelavi prostorskih načrtov kot pri izdelavi
               projektne dokumentacije v veliki meri troši davkoplačevalski denar. In na to želimo
               opozoriti v Poslanski skupini Nove Slovenije. Zadovoljni smo, da je Ministrstvo za
               okolje in prostor tako pri Zakonu o prostorskem načrtovanju kot pri tem zakonu, ki ga
               obravnavamo danes, temu sledilo.</p>
               <p>Prav tako smo zadovoljni, da ta novela ni doživela bistvenih kritik na javni
               predstavitvi mnenj. Kar je velika potrditev, da je ministrstvo opravilo dobro delo in
               pripravilo kakovosten zakon. V Novi Sloveniji smo prepričani, da je predlagana novela
               dobra. Saj spreminja obstoječi zakon le v tistih delih, ki so se v praksi izkazali za
               bodisi prenormirane, bodisi pomanjkljive. Sicer pa zakon sledi istim načelom kot
               obstoječi.</p>
               <p>Največji prispevek novele je v poenostavitvi postopkov in zahtevane dokumentacije ter
               odpravi drugih administrativnih ovir, ki so nepotrebne oziroma nesorazmerne z vidika
               javne koristi. Poleg tega predlagane rešitve zagotavljajo večjo pravno varnost
               investitorjev pri gradnji objektov.</p>
               <p>Med rešitvami, ki so se pri projektantski praski izkazale kot problematične izstopata
               zlasti določanje vplivnega območja in izdajanje projektnih pogojev in soglasje.
               Novela zakona odpravlja nejasnosti pri določanju strank v postopku, ki so bile doslej
               določene na podlagi vplivnega območja, za katerega ni bilo jasnih kriterijev
               določitve. Novela uvaja natančno določene kriterije za njegovo določitev, kar je
               napredek predvsem glede objektivnosti in jasnosti.</p>
               <p>Izdajanje projektnih pogojev in soglasij je drugo področje, kjer so potrebne
               izboljšave. Zato pozdravljamo spremembe, ki jasneje urejajo postopek pridobivanja
               le-teh in pri tem ločujejo soglasja, ki so predpisana zaradi varovanja javnega
               interesa, in soglasja za preprečitev, ki jih dajejo upravljavci infrastrukture. S tem
               je povezano tudi določilo o minimalni komunalni oskrbi kot pogoja za pridobitev
               gradbenega dovoljenja pri stanovanjskih stavbah. Tu bo zagotovilo, da se na sicer
               zazidljivih parcelah ne bo gradilo, če ne bodo zagotovljeni vsaj minimalni komunalni
               standardi za to. To je bistvenega pomena. Tako z vidika zagotavljanja kakovosti
               bivalnega okolja, kar je cilj predlaganega zakona, ter kot varovalka za investitorja,
               da ne bodo imeli težav s pridobivanjem uporabnega dovoljenja.</p>
               <p>Na področju graditve objektov se ohranja velike pristojnosti občin, kar pa občinam
               tudi nalaga veliko odgovornost. Tako bo občina lahko lastnika prisilila v sanacijo
               objekta, ki kazi podobo kraja. To morajo videti predvsem kot priložnost, ne pa kot
               dodatno obveznost in breme.</p>
               <p>Rešitve in izboljšave, ki jih prinaša novela, se nam torej zdijo potrebne in
               ustrezne. Zato bomo predlagani zakon v Poslanski skupini Nove Slovenije tudi podprli.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsednik! Državni sekretar s sodelavci, poslanke in poslanci! Predlog
               zakona, ki je pred nami odpravlja tiste institute, ki so se v praksi pokazali kot
               največja pomanjkljivost. Veljavni Zakon o graditvi objektov nekaterih področij ni
               urejal dovolj dobro. Zato se je pojavila potreba po temeljiti preureditvi in večji
               pravni varnosti določenih subjektov. Poleg tega je ta predlog zakona dosti bolj
               prečiščen in smotrn. Saj poenostavlja postopke in tudi odpravlja mnoge
               administrativne ovire. Veljavni zakon nezadovoljivo ureja področje izdaje gradbenih
               dovoljenj in v zvezi s tem pogoje za minimalno oskrbo stavb. Sedaj je to prepuščeno
               prostorskim aktom, ki lahko te pogoje upoštevajo ali pa ne. V praksi je tako lahko
               prihajalo do mnogih zlorab, saj je bilo izvedenih mnogo gradenj, ki niso izpolnjevale
               niti osnovnih pogojev komunalne oskrbe in so tako ostale nezadovoljivo komunalno
               oskrbovane.</p>
               <p>Predlog zakona to pomanjkljivost precej bolje rešuje, saj sistematično ureja pogoje
               za minimalno komunalno oskrbo nekega objekta in s tem ščiti pred morebitnimi
               zlorabami. Pri stanovanjskih stavbah je minimalna oskrba tako pogoj za to, da se
               gradbeno dovoljenje sploh izda. Poleg tega predlog zakona tudi določa, da morajo biti
               objekti po izdaji uporabnega dovoljenja res uporabni in za točno ta namen, za
               katerega so bili zgrajeni.</p>
               <p>V Slovenski ljudski stranki menimo, da je to dobra in racionalna rešitev, ki bo to
               področje precej bolje urejala in omogočila večjo jasnost pogojev. Predlog zakona tudi
               bolj natančno ureja postopek pridobivanja projektnih pogojev in soglasij. Odpravljajo
               pa se tudi pomanjkljivosti na področju določanja vplivnega območja. Dosedanji pogoji
               in kriteriji so bili precej nejasni. Predlog novele pa uvaja območje za določitev
               strank in natančno določene kriterije za njihovo določitev. Investitorju za
               pridobitev projektnih pogojev in soglasij ne bo treba plačevati dodatnih stroškov in
               taks. Stranke pa bo pri postopkih določitve območja mogoče določiti na podlagi
               objektivnih kriterijev.</p>
               <p>Odpravljajo se nekatere administrativne ovire, kar zelo pozdravljamo. Tako predlog
               zakona uvaja novo kategorijo objektov. To je nezahtevne objekte. Postopki
               pridobivanja gradbenih dovoljenj za takšne objekte bodo precej manj zapleteni in
               skrajšani. Saj predlog v ta namen predvideva celo skrajšani postopek. V primeru manj
               zahtevnih objektov upravnemu organu ne bo treba izdati tehničnega pregleda, če bo
               ocenil, da lahko izda uporabno dovoljenje na podlagi dokumentacije ali ogleda. To so
               samo nekatere izmed boljših rešitev, ki jih predvideva predlog zakona in s tem
               predvideva poenostavitve in pospešitve postopkov, ki jih ureja. Poenostavitve
               zagotavljajo skladnost gradnje s prostorskimi izvedbenimi akti.</p>
               <p>Praksa je pokazala, kje ponavadi pride do težav in na katerih področjih so
               pomanjkljivosti največje. Predlog zakona je zato dosti bolj pregleden in natančen od
               sedanjega. Po sprejetju določenih amandmajev pa smo mnenja, da je še boljši. Ker se
               poslanci poslanske skupine Slovenske ljudske stranke zavzemamo za natančne in
               racionalne rešitve, bomo ta predlog zakona podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Petan bo predstavil stališče Poslanske skupine Slovenske
               demokratske stranke. Gospod Zagorac, oprostite, v zadnjem trenutku ste prišli. Vas
               bom poklical za Rudolfom Petanom. Ali želite pred njim? Izvolite! Rudolf Petan,
               oprostite. Hvala za razumevanje.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Sam bom rekel, da podpiram oziroma v Slovenski
               nacionalni stranki podpiramo spremembo Zakona o graditvi objektov. Ampak, eno
               vprašanje se nam zdi še posebej pomembno in bi ga rad izpostavil in tudi mogoče v
               nadaljnji razpravi, v kolikor bo Vlada Republike Slovenije oziroma predstavniki Vlade
               želeli na njega odgovoriti, bi bil zelo vesel odgovorov.</p>
               <p>V predstavitvi stališča bom omenil en konkreten primer. Pa bi zelo rad, da mi na
               njega odgovorite. Vemo, da zakon vpeljuje nekatere novosti na področju gradnje
               takoimenovanih enostavnih objektov. In zanima me ena stvar. Predvsem v kraju oziroma
               okolici kraja, od koder prihajam, je teh enostavnih objektov kar nekaj. Veliko ljudi
               je v enem trenutku kupilo določeno zemljo. Največkrat gre to za vinograde ali pa za
               zemljo namenjeno kmetijstvu. Pred časom so si vsi ti ljudje postavili na svoji zemlji
               enostavne objekte, bom rekel, v kvadraturi meter na meter in pol, meter na dva metra.
               Nedolgo tega so se inšpekcijske službe potrudile in porušile vse te objekte, češ, da
               gre za črno gradnjo.</p>
               <p>Dajte mi povedati, nekdo, ki vzame oziroma kupi vinograd za obdelovanje, si želi
               imeti neko lopo, v kateri bo shranjeval orodje. Ta lopa nima ne urejene komunale, ne
               urejene elektrike, stoji zgolj lopa. Enak primer imamo recimo tudi, ko nekdo kupi
               privatno hišo. Predvsem je to primer v vrstnih hišah. In si potem zaželi, ker ta
               vrstna hiša, ki jo je kupil na trgu, nima kleti, da bi si na vrtu postavil neko lopo
               ob enaki izmeri.</p>
               <p>In bom rekel, zadeva, ki se je dogajala v severovzhodni Sloveniji je bila ta, da so
               bile te lope porušene. Bodisi z voljo lastnika oziroma je dobil obvestilo, da mora to
               narediti v določenem roku. Bodisi je prišla inšpekcijska služba in mu to zaukazala. V
               kolikor tega ni naredil, je na njegove stroške prišel nekdo oziroma neki izvajalec,
               ki je to porušil.</p>
               <p>Ta določba dosedanjega zakona se mi zdi popolnoma nesmiselna. Kajti, vsi vemo, da v
               kolikor neko zemljo obdeluješ, moraš tudi shranjevati bodisi orodje bodisi sebe, v
               kolikor pride do naliva ali česarkoli. Zato me zanima: Ali se vam zdi Vladi Republike
               Slovenije način, kot ga ta zakon predvideva, dovolj dober, da se to ne bo več
               dogajalo, ali garantira ljudem, ki se ukvarjajo s kmetijstvom, poljedelstvom,
               vinogradništvom, daje dovolj garancije ali dovolj poenostavlja postopke, da bodo te
               lope lahko še naprej stale?</p>
               <p>In druga zadeva, ki me zanima in bom rekel, je odločilna pri tem, ali bomo v
               Slovenski nacionalni stranki zakon podprli ali ga ne bomo: Ali se vam zdi delovanje
               inšpekcijskih služb na takšen način, kot sem ga opisal, primerno ali ne?</p>
               <p>Kajti dejstvo je, da ne glede na to, na kakšen način je nek posameznik pridobil neko
               kmetijsko zemljišče z namenom nadaljnje obdelave, z namenom v nekaterih primerih tudi
               proizvodnje ali je pravilno, da mu onemogočimo, da z določenim enostavnim objektom
               zavaruje sebe in orodje, ki ga uporablja. Zelo vesel bom vseh odgovorov, ki jih bom
               deležen s strani Vlade Republike Slovenije, in kot sem že povedal, bo na podlagi teh
               odgovorov odvisno glasovanje s strani Slovenske nacionalne stranke.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Petan, izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani.</p>
               <p>Zakon o graditvi objektov je sistemski zakon, ki ureja področje graditve objektov in
               tudi področje in pogoje projektiranja, določitev postopkov za izdajo soglasij na
               posameznih stopnjah. Govori tudi o nadzoru gradnje in tudi o izdaji uporabnih
               dovoljenj. Osnovni zakon je stopil v veljavo pred 5-imi leti in je bil nekajkrat
               noveliran. Tudi zaradi odločbe Ustavnega sodišča. Pri tem je potrebno omeniti, da je
               omenjeni zakon ali lahko ga imenujemo dvojček nedavno sprejetega Zakona o prostorskem
               načrtovanju. Takoj po sprejetju osnovnega Zakona o graditvi objektov je postalo
               jasno, da zrcali preveč lobistične vsebine in je bil prenormiran.</p>
               <p>Postopki pridobivanja soglasij so se zapletli v birokratskih mrežah, kar je
               povzročilo tudi velike in nepotrebne stroške. In kar je najpomembnejše, podaljšalo je
               možnost izgradnje samega objekta. In še posebej, če je šlo za objekt financiran iz
               proračuna države ali lokalne skupnosti. Z zakonom ni bil zadovoljen več nihče. Še
               najmanj investitorji. Sprememba je bila nujna. Le-ta pa bo uspešna, če se bo
               odpravila prenormiranost, če se bodo poenostavili posamezni postopki. Bo pa ravno
               dovolj strog, da ne bo ogrozil nobenega subjekta v verigi od načrtovanja do predaje
               zgrajenega objekta investitorju v uporabo in tudi njenega vzdrževanja.</p>
               <p>Med rešitvami, ki so se pri projektiranju izkazale za nedorečene, izstopa zlasti
               določanje vplivnega območja in izdajanje projektnih pogojev in soglasij. Kriterij za
               določanje vplivnega območja v Zakonu o graditvi objekta je bilo namenjeno določitvi
               strank v postopku izdaje gradbenega dovoljenja. In ti so bili nejasni in nedoločeni.
               Zato je bilo treba v noveli določanje tega območja vezati na določnejše in v
               projektantski praksi izvedljive kriterije. Osnovni problem pa je definicija objekta
               samega in kateri dokumenti so zanj potrebni. Če gre za različne stopnje zahtevnosti
               objekta, kar zakon opredeljuje, potem se to mora poznati tudi v zahtevnosti
               dokumentacije, ki je potrebna za izgradnjo takšnega objekta in tudi v za to potrebnih
               postopkih. To opredeljuje že kar 1. člen spremembe tega zakona.</p>
               <p>Prav je, da zakon tudi opredeljuje, kdaj posamezni koraki in postopki niso potrebni.
               V primeru, ko gre za enostavne objekte, spremembe namembnosti ali spremembe rabe,
               vzdrževalna dela določenega namena in tudi obsega. Sprememba uvaja pojem odgovornega
               projektanta, za katerega v Poslanski skupini SDS pričakujemo, da bo dosegel predviden
               namen in da se ne bo našla kakšna stranska uporaba, zloraba te vsebine. Novela tudi
               jasneje opredeljuje pomen minimalne komunalne oskrbe, ki je drugačna za stanovanjske
               objekte kot za industrijske objekte. Ta se določa glede na namen objekta. Odpravljajo
               se nejasnosti pri določanju strank v postopku. Prav tako bo prišlo do poenostavitve
               glede nujnosti tehničnega pregleda glede na zahtevnost po novem nezahtevnost objekta.
               Podobno velja za uporabno dovoljenje.</p>
               <p>Zakon uvaja tudi rešitev glede objektov, ki ogrožajo varnost ali resno kazijo
               okolico. Omenjen predlog še nikoli ni bil resno obravnavan v novem zakonu. Poudarek
               je na resno. In tudi omembe vrednih poskusov ni bilo. Res je, da je lastnino potrebno
               spoštovati. Vendar pa posedovanje objektov prinaša tudi odgovornost. Določbe zakona,
               ki se nanašajo na pristojne poklicne zbornice in na pogoje za udeležence pri graditvi
               objektov, ostajajo nespremenjene. Saj bo to materijo uredil poseben Zakon o
               dejavnosti na področju prostorskega načrtovanja in graditve objektov, ki se
               pripravlja. Zakon pa v tem delu kljub vsemu poleg nekaterih nujnih sprememb in
               dopolnitev prinaša novost pri dokončanju gradnje oziroma pri ugotavljanju, ali je
               gradnja izvedena v skladu s projektom za pridobitev gradbenega dovoljenja, s čimer se
               sledi tudi primerjalnim rešitvam v drugih državah Evropske unije.</p>
               <p>V Poslanski skupini Slovenske demokratske stranke smo prepričani, da bo omenjena
               sprememba o graditvi objektov prinesla želene učinke, da bo poenostavila postopke in
               zmanjšala birokratske ovire ter zagotovila ustrezno zastopanost stroke v celotnem
               procesu. Zato bomo predlagano spremembo podprli. Še posebej, ker je bila pred drugo
               obravnavo opravljena tudi javna predstavitev mnenj glede zakona. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav vsem! V Poslanski skupini Socialnih demokratov
               ugotavljamo, da je namen predlagatelja, da z Zakonom o spremembah in dopolnitvah
               zakona o graditvi objektov odpravi pomanjkljivosti sedaj veljavnega zakona pravilen
               in ga tudi pozdravljamo. Kot poglavitno pomanjkljivost predlagatelj omenja predvsem
               določevanje vplivnega območja objekta, izdajanje projektnih pogojev in soglasij in
               predvsem poenostavitev postopkov.</p>
               <p>Če pogledamo samo besedilo zakona, lahko ugotovimo, da gre za zelo obsežne spremembe
               in da tudi pri vseh rešitvah niso odpravljene prav vse dileme. Zato smo bili mnenja,
               da je potrebno pred nadaljevanjem razprave v Državnem zboru opraviti tudi javno
               predstavitev mnenj o vsebini sprememb Zakona o graditvi objektov. Tudi v razpravi pri
               javni predstavitvi mnenj je bilo ugotovljeno, da so še nekatera vprašanja odprta,
               nerešena. Nekaj je pa tudi bilo opozoril na rešitve v samem besedilu, ki lahko celo
               poslabšajo izvajanje oziroma možnost investitorjem, da pravočasno in hitro zgradijo
               svojo investicijo.</p>
               <p>Tako menimo, da bi Zakon o graditvi objektov predvsem moral resnično omogočiti
               investitorju svobodno presojo o smotrnosti investicije. Toda to smotrnost investicije
               je mogoče preveriti samo z ustrezno dokumentacijo, ki investitorju daje podlago, da
               se lahko pravilno odloči. Zato tudi predlagamo, da se ohranijo rešitve v sedaj
               veljavnem Zakonu o graditvi objektov, ki predvideva, da se najprej pripravijo idejne
               rešitve, ki v variantah prikazujejo prostorske arhitektonske, gradbene ali tehnološke
               možnosti in na podlagi tega se lahko investitor odloči o tem, katero varianto bo
               izbral. In seveda s tem tudi določi optimalno smotrnost investicije.</p>
               <p>Tudi v trenutku, ko se je investitor že odločil za to, kako in kaj bo gradil, je zelo
               pomembno, da se ohrani določba sedaj veljavnega zakona, ki govori o tem, da se
               pripravi projekt za razpis. Tukaj gre vendarle za zelo pomembno fazo v gradnji, če ne
               celo ključno, s katero se mora na pregleden način oddati dela, predvsem v javnem
               sektorju in doseči seveda ustrezno ceno ter seveda tudi izbiro izvajalca, od katerega
               je v veliki meri odvisno, ali bo investitor zadovoljen s projektom, za katerega se je
               odločil.</p>
               <p>Če imamo projekt za razpis pripravljen, potem tudi vemo, kakšna vsebina mora biti
               razpisne dokumentacije. Ne pa, da bo od primera do primera, če te rešitve ne bo, to
               prepuščeno posameznemu investitorju. In opozarjamo tudi na to, ko je objekt že
               zgrajen, da nastopi zelo pomembno obdobje, takrat, ko moramo pač objekt uporabljati.
               Smo vendarle v času vse večjega tehnološkega napredka in mnoge tehnologije, ki se
               vgrajujejo v objekt, potrebujejo seveda tudi zelo jasno podlago za obratovanje in za
               vzdrževanje takšne tehnologije oziroma objekta. Zato predlagamo, da se ohrani projekt
               za obratovanje in za vzdrževanje. Samo s projektno dokumentacijo je možno v celoti
               zapisati vse tiste rešitve, ki jih uporabnik potrebuje, da lahko prijetno in primerno
               uporablja objekt.</p>
               <p>Tudi pri določanju vplivnega območja menimo, da mora zakon natančneje opredeliti
               kriterije za izračun vplivnega območja, ne pa da to Vlada določi s podzakonskim
               predpisom. Če zakon ne bo natančneje določil kriterijev, lahko govorimo o neustreznem
               zakonskem besedilu, ki ni v skladu s pravnim redom Republike Slovenije. Namreč, ni
               mogoče s podzakonskimi akti določati vsega, kar bi si lahko nekdo zaželel. To mora
               biti v novem zakonu.</p>
               <p>In če k temu dodamo še poenostavitev. Pri gradnji enostavnih in nezahtevnih objektov
               lahko govorimo o tem, da se bomo srečevali z gradnjo na vodovodih, toplovodih,
               plinovodih, kar lahko ogrozi stabilno oskrbo ne samo okolice, ampak tudi širših
               uporabnikov teh energetskih storitev. Nenazadnje pa tudi postavitev pri enostavnih
               objektih lahko pripelje do tega, da bo Slovenija postala dežela številnih prizidkov
               in barak, kar menimo, da ni dobro.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne, 13. decembra 2007.</p>
               <p>Najprej dajem v razpravo 16. člen ter amandma Poslanske skupine Socialnih demokratov.
               Gospod Veber, izvolite. Imate besedo.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. No, amandma k 16. členu je eden tistih, s katerimi želimo resnično
               investitorjem pomagati, da se pravilno odločijo, ko načrtujejo investicijo. Namreč
               želimo, da ostane v zakonu zapisana tudi idejna rešitev, na podlagi katere bo
               investitor lahko določil različne oziroma se odločal med različnimi variantami, da
               realizira svojo idejo.</p>
               <p>Tudi sicer je bilo v samem besedilu zakona v razpravi na odboru v zakon zapisano pri
               22. členu, da potrebujemo idejne rešitve, ko se odločamo o tem, ali bo javni natečaj
               opravljen ali ne. Zato je prav, da tudi v 16. členu zapišemo idejno rešitev kot tisto
               podlago, ki jo potem potrebujemo v 22. členu za izvedbo javnega natečaja. To je samo
               eden od primerov, ki je že opisan s sprejetjem amandmaja na odboru kot potreba, da je
               idejna rešitev vključena tudi v 16. člen.</p>
               <p>Poleg tega pa želim še enkrat opozoriti na to, da je resnično v tistem trenutku, ko
               imaš izdelano dokumentacijo za gradbeno dovoljenje in ko se pripravljaš na razpis,
               treba iz te dokumentacije izluščiti tiste najpomembnejše elemente, s katerimi boš
               oblikoval razpisno dokumentacijo in na podlagi česar boš poskušal izbrati
               najprimernejšega izvajalca tako po ceni kot tudi glede na reference, ki jih ta
               izvajalec ima, ter glede na potrebe, ki jih investitor pričakuje glede na zahtevnost
               objekta. Sprememba Zakona o graditvi objektov izpušča pripravo te dokumentacije
               oziroma projekta za razpis. Kar pomeni, da bomo v Sloveniji imeli primere, ko se bo,
               recimo, posamezno ministrstvo, posamezna občina, javni zavod odločal sam, kaj bo
               predložil kot razpisno dokumentacijo.</p>
               <p>To je preveč odprto vprašanje in preveč ključno vprašanje. Kajti vemo, da je postopek
               za oddajo del, če želimo zagotoviti transparentno porabo javnih sredstev, potrebno
               tudi jasno zapisati. In če nimamo projekta za razpis enotno urejenega za celotno
               Slovenijo, bo prihajalo do tega, da bodo posamezni investitorji pripravljali povsem
               različne razpisne pogoje in tudi projekte za razpis. In se lahko srečujemo z velikimi
               težavami pri tem, ali bomo lahko govorili o tem, da na področju porabe javnih
               sredstev govorimo o transparentni porabi sredstev.</p>
               <p>Zato menimo, da je potrebno vključiti ponovno projekt za razpis v Zakonu o graditvi
               objektov. Tudi projekt za obratovanje in vzdrževanje, ki je predmet tega amandmaja,
               je potreben in nujen. Predvsem za tehnološko najzahtevnejše projekte. Kar težko si
               predstavljamo, da bi, recimo, neka jedrska elektrarna obratovala na podlagi navodila,
               ki ga sicer uporablja ta zakon, sprememba zakona kot obvezno sestavino za uporabo
               tehnološko zahtevnejših objektov.</p>
               <p>Mislim, da gre vendarle tukaj za izjemno zahtevno dokumentacijo, ki jo resnično lahko
               opredelimo kot projektno dokumentacijo. In govorimo o projektu za obratovanje in
               vzdrževanje. Da pa je navodilo pravzaprav sicer najbrž dobrodošlo, vendar je sama
               dikcija in smisel navodil nekako manjšega pomena kot pa projekt. Znotraj projekta
               imamo seveda lahko potem konkretnejša navodila za posamezno tehnologijo, za posamezen
               del objekta, kako ga vzdrževati, kako upravljati. Menimo, da je tudi s tega stališča
               zaradi varnosti in učinkovitosti obratovanja in vzdrževanja zelo pomembno, da imamo
               za zahtevne projekte izdelan projekt za obratovanje in vzdrževanje. Seveda tud
               dopuščamo, da se investitor sam odloči ali bo tudi mogoče za manj zahtevne objekte
               zahteval projekt za obratovanje in vzdrževanje. Zato tudi menimo, da nikakor ne
               moremo govoriti o tem, da gre za kakršnokoli dodatno obremenjevanje investitorja. Pač
               pa gre za to, da investitor resnično že na samem začetku sprejme pravilno odločitev o
               tem, za kakšno investicijo se odloča, za katero varianto, da bo zelo transparentno
               tudi oddal potem dela skozi sistem javnega naročanja in da bo nenazadnje tudi
               pozneje, ko je objekt zgrajen, ta objekt uporabljal varno, varčno in tudi učinkovito.
               In o tem govori amandma k 16. členu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Hrovat.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala za besedo. Govoril bom o tem amandmaju k 16. členu. In iz vsega tega povedanega
               imam občutek oziroma dobil sem občutek, kot da je ta ideja za ta amandma nastala v
               vrstah Inženirske zbornice Slovenije. Sedaj, če se motim, se opravičujem. Ampak
               predlagatelji, torej Socialni demokrati želijo - torej še enkrat bom poudaril - na
               željo Inženirske zbornice - tak občutek sem dobil po vsem tem, kar je gospod Veber
               sedaj povedal - uvesti še dodatne faze projektne dokumentacije. Ena je idejna
               rešitev.</p>
               <p>Če mene vprašate, bi bilo dovolj že, če bi se temu reklo idejni projekt. Ampak dobro,
               idejna zasnova mislim, da je bila, da je bil to nek kompromis pri pripravi tega
               zakona med arhitekti, Inženirsko zbornico in pa Ministrstvom za okolje. Mi želimo,
               pravzaprav intenca tega zakona je, predvsem poenostavitev. Tukaj pa se po mojem
               mnenju na nek način zapleta. Mislim, da želi idejna rešitev samo po nepotrebnem
               dodatno zamegliti, zaplesti dosedanji nabor vrst projektov predvsem v škodo
               investitorja in dobro projektantov. Takšen občutek sem dobil. Mogoče se motim.</p>
               <p>Naslednja zadeva, ki jo poskušajo uvesti, je projekt za razpis. Sedaj, jasno, se ga
               odpravlja. V praksi, kot je meni znano, se je uporabljal zelo redko. Zelo redko in še
               to je bila samo neka vmesna faza med projektom PGD, torej projekt za gradbeno
               dovoljenje in pa PZI-jem, ki pa ga je bilo potrebno posebej plačati kot projekt za
               razpis. Sam mislim, da je dovolj že PZI, ki bi ga lahko na nek način tukaj
               uveljavili. In mislim, da ga z lahkoto pogrešamo.</p>
               <p>Naslednja stvar je projekt za vzdrževanje in obratovanje. To pa je, vsaj tako kot sem
               se jaz dal podučiti oziroma sem videl v tem tednu, to je skupek navodil izvajalcev,
               kako naj se naprave v objektu vzdržujejo oziroma obratujejo. Gre za na nek način
               navodila, ne gre za nek projekt. Na primer, jaz sem v svojem projektu, ki sem ga
               gledal, ni dolgo tega nazaj, piše navodilo, da je potrebno parket periodično obrisati
               z vlažno krpo in ne čistiti z abrezivnimi sredstvi.</p>
               <p>Torej, to je ta projekt za vzdrževanje in obratovanje. Po mojem mnenju povsem
               nepotrebno in stane tudi veliko denarja. Vsak takšen projekt. In vsaj tisto, kar je
               najbolj pomembno. Vse to, kar je bilo predlagano v teh amandmajih, zakon ne
               prepoveduje. Zakon tega ne prepoveduje. Zato jih investitor lahko v vsakem času,
               ampak res v vsakem času še naprej naroča. Menim pa, da je zakonsko drobljenje toliko
               vrst projektov nesmiselno in se mi zdi v smotru poenostavitve in pocenitve teh
               postopkov nesmiselno. Ravno pocenitev in poenostavitev je bila želja in ambicija pri
               pripravi tega zakona. Ta amandma, ki ste ga povzeli, mislim, da od Inženirske
               zbornice, je pisan na kožo ravno tistim, ki s temi projekti dobro služijo. Tega
               amandmaja jaz ne bom podprl.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Glejte, to je amandma, ki smo ga obravnavali tudi
               na odboru. Diskusija je bila kar dolga. Bila pa je pozitivna, dobra. Sedaj se je pač
               ta amandma ponovil. Ampak poglejte, na odboru smo ugotovili, da takšen amandma,
               takšen pristop ni potreben. Kajti, vprašati se moramo, kakšne cilje zasledujemo pri
               tem zakonu. Vsi, ki smo danes v imenu poslanskih skupin predstavljali svoja stališča,
               smo govorili o tem, da je treba postopke poenostaviti. Jih razbremeniti nepotrebne
               birokracije, rešiti se prenormiranosti. In če zasledujemo ta cilj, potem mora biti
               tudi dokumentacija primerna objektu in na splošno mora biti takšna, ki investitorju
               olajša pristop k gradnji. Seveda ob upoštevanju ravno pravšnjih standardov,
               normativov, omejitev, standardov varnosti in seveda tudi še ravno zadostno mero
               sprejemljivosti birokracije. Tu smo si bili vsi enotni.</p>
               <p>In če to upoštevamo, potem moram priznati, da ni treba, da imamo tri idejne zasnove,
               rešitve, projekte in tako dalje. To smo ugotovili tudi na odboru.</p>
               <p>Naslednje, kar pa je še bolj pomembno, pa je projekt za razpis in projekt za izvedbo
               del. Poglejte, če sledim temu, kar je zapisano, kaj bi naj projekt za razpis bil, je
               sistematično urejena dokumentacija, ki daje tehnične pogoje in tehnične specifikacije
               za razpisni postopek nameravane gradnje. Se pravi, na osnovi tega se razpiše in se
               dobi izvajalca.</p>
               <p>Projekt za izvedbo pa je projekt, ki s posameznimi načrti omogoča gradnjo in
               preizkušanje objekta. Zdaj vas pa vprašam, kako pa naj izvajalec ve, kakšna naj bo
               izvedba teh del, če pa tega ni dobil v razpisu. Potem se ne gre čuditi, če
               ugotavljamo, da imamo 30 aneksov k enemu objektu, zato ker si dobil nekaj, kar ni
               enako projektu za izvedbo. Ja, kdaj boš pa to dobil? Kdaj boš lahko ocenil, koliko
               materiala boš vgradil? Kdaj boš lahko ocenil, kakšna bo cena tega? To je že v sami
               osnovi skregano z zdravo logiko enostavnosti in preglednosti.</p>
               <p>Ko sprejmeš delo, še ne veš, kakšen bo projekt za izvedbo. To ni logično. To se
               pravi, projekt za razpis je popolnoma odveč v takšnem kontekstu. Projekt za razpis
               mora biti po moji logiki, ker sem tudi delal na teh področjih, projekt za izvedbo,
               potem se šele jaz lahko odločim, koliko bo ta zadeva stala in koliko materiala bom
               pri tem uporabil in kakšno ceno bom dal. Če ne bom pa vsak dan prišel z enim aneksom,
               pa bom rekel, veste, to pa ni bilo v projektu za razpis, pa tega ni bilo, pa onega ni
               bilo in potem se dogajajo stvari, ki se nam sedaj dogajajo na trgu in ki so splošno
               znane.</p>
               <p>In naslednje, kar gre zopet v zadevo poenostavljanja, projekt za obratovanje in
               vzdrževanje. Jaz se strinjam in vsi smo se strinjali tudi na odboru, da za
               vzdrževanje in za obratovanje neka dokumentacija mora biti. To je popolnoma jasno.
               Ampak to je že v drugih uzancih zapisano. Temu se reče navodila. Navodila za
               obratovanje, vzdrževanje. Ta navodila, ni nujno, da je samo ena knjižica. Ta navodila
               so lahko tri kamione dokumentacije, če se pogovarjamo o recimo nuklearki, ker smo jo
               tudi omenili takrat.</p>
               <p>Ampak osnovna razlika med navodili in projektom je ta, da projekt mora plačati
               investitor, navodila pa mora zagotoviti tisti, ki je prodajalec ali ki je
               proizvajalec neke zadeve. In poleg tega je pa še nekaj drugega. Pomembno je, da
               navodila ali projekt za vzdrževanje in varno obratovanje ima takšne informacije, da
               uporabnik lahko po teh navodilih dela varno in brez kakršnihkoli težav. V tej fazi je
               konec koncev vseeno, kako se reče, ali so navodila ali projekt ali pa super projekt
               ali pa super navodila ali pa mogoče kombinacija obeh. Ampak navada je, da ko gre za
               obratovanje, vzdrževanje, so to navodila za uporabo, za obratovanje, vzdrževanje. To
               je dejstvo.</p>
               <p>In ne vem, zakaj bi uvajali projekt, zato da bi ga investitor moral še posebej
               plačati, ker vsak projekt se plača. To pa verjetno ne bo nihče nas prepričal, da to
               ni tako. In zato menimo, da ta projekt je popolnoma odveč. Mene niti ne moti, če je
               kdo lobiral za vse te projekte, ki bi jih morala ta dokumentacija imeti. Jaz razumem
               vsakega, da pri tem želi zaslužiti, da želi imeti posel. Vendar mi pa moramo odločati
               nekoliko širše. Mi ne odločamo samo o tej ozki skupini, ampak moramo odločati tudi z
               vidika investitorja. In, če to damo skupaj, potem pa ugotovimo, da pa res moramo
               upoštevati samo tisto, kar je nujno. Tisto, kar je nujno, da ne bo ogrozilo ne
               gradnje, ne varnosti, ne varnega obratovanja in seveda tudi ne človeških življenj in
               kar je pač povezano z obratovanjem. Vendar tisto minimalno kar zadostuje, da to
               naredimo.</p>
               <p>Če imamo pa en kup neke nepotrebne dokumentacije, se nam pa običajno zgodi, da ne
               vidimo v tem groznem gozdu tistih dreves, ki bi jih morali videti zato, ker jih
               preveč.</p>
               <p>In preveč normiranja ni dobro, ni zdravo, je škodljivo. Pa še drago je. Zato, ker
               mora to nekdo plačati. Običajno gre to kar iz našega žepa. Če gre za javne objekte
               tako in tako vsi plačamo. Če pa gre za zasebne pa tisti, ki investirajo in tudi tam
               smo mi zraven. In v tem duhu, da poenostavimo postopke, ki jih sedanja zakonodaja ali
               pa nejasnosti, ki jih sedanja zakonodaja omogoča, je bila zahteva za ta zakon.</p>
               <p>In ta zakon bi naj to odpravil in naredil tisto primerno količino in vsebino. In zato
               tudi jaz ne bom podprl tega amandmaja, ker smo ne nazadnje skupaj ugotovili na odboru
               tudi, da tisto, kar je preveč, ne bomo podpirali. In jaz ostanem pri tistem, kar je
               večina odločala na odboru, pa tudi moje osebno mnenje je popolnoma enako. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. V Poslanski skupini Nove Slovenije amandma k 16. členu ne bomo
               podprli. Če bi sprejeli ta amandma, potem bi se vrnili na obstoječi zakon. Se pravi
               35. člen obstoječega zakona bi veljal naprej. S tem pa pravzaprav nismo nič dosegli.
               Nismo dosegli tistega cilja, ki ga je najbrž zakonodajalec imel tudi pri tem členu,
               da določene zadeve racionalizira. Pa bom povedal tudi moje mišljenje glede idejnih
               rešitev.</p>
               <p>Tisto, kar predpisuje oziroma tisto, kar imajo bodisi država, bodisi lokalna skupnost
               sprejeto v prostorskih planih in kjer je opredeljeno, da se bo določen poseg vršil le
               na osnovi predhodno izvedenega javnega natečaja, je že jasno opredeljeno, da bodo vsi
               tisti, ki so se javili na razpis za izvedbo javnega natečaja, vsekakor pripravili
               idejne rešitve. In idejne rešitve so osnova za nadaljnje postopke pri pridobivanju
               ostale dokumentacije. To je jasno. To ostaja nespremenjeno.</p>
               <p>V primeru individualnih investicij, na kar se nanaša ta zakon, je pač zakonodajalec
               menil, da tega ne rabimo oziroma da ni potrebno, da se napiše. Če ima pa kdo tako
               velike želje, da bi rad imel deset idejnih rešitev, mu jih pa noben ne brani. In jaz
               se s tem strinjam. Seveda ostalo je pa v zakonu. Se pravi idejni projekt in idejna
               zasnova se mi zdi celo preveč. Ampak to je ostalo. In mislim, da lahko nehamo glede
               nekih velikih želj. Jaz se ne bom spuščal, kdo je bil pobudnik, da to ostane v zakonu
               bodisi ali je bil tukaj interes stroke določenih, takoimenovane Inženirske zbornice.
               Verjetno so imeli kaj besedo vmes ali je bil to samo predlagatelj.</p>
               <p>Poglejte, glede projekta za razpis. Mi smo res na odboru kar dosti okrog tega tudi
               razpravljali. Ampak tukaj se mi pa zdi dobesedno absurd, da govorimo ali pa nekako še
               vedno vsiljujemo nekoga, da bi le to vključil v zakon. Saj je bilo že pravzaprav
               skoraj vse rečeno. Imamo projekt za gradbeno dovoljenje. Sedaj tisti, ki vedo, kaj
               pomeni ali v kakšnem obsegu je projekt za gradbeno dovoljenje in je tako jasno, kaj
               je vsebina projekta za gradbena dovoljenja. Ti moraš iti objekt graditi, če nimaš
               PZI-ja, podprojekt za izvedbo. Ker projekt za izvedbo pa vsebuje vse detajle oziroma
               je osnova izvajalcev, da bo projekt tudi lahko izvel. In sedaj, če si investitor ni
               sposoben iz PZI-ja potegniti ven popis del, ki je pravzaprav projekt za razpis, kar
               sedaj vi hočete, potem je absurd, da se investitor spušča v investicijo. Moram pa
               tudi to povedati, da predlagam projekt za razpis, ki je bil do sedaj nekako, bi rekel
               tudi zakonsko kot obveza, je tudi bilo kasneje odvisno od investitorja, ali se je
               odločil, da bo investicijo v celoti realiziral, ali delno ali po fazah itd. Tako da,
               kljub temu se je še vedno moral investitor odločiti, kateri popis bo pa vzel iz
               projekta za popis. Tako, da tukaj brez strokovno usposobljenih ljudi tako ali tako ne
               gre. In se mi zdi, da razprava spet glede tega je vsekakor odveč.</p>
               <p>Glede projekta za obratovanje in vzdrževanje, bi pa rad to povedal, da prosim, ne
               mešati Zakon o graditvi objektov. To je pravzaprav ta materija, ki jo obravnavamo.
               Drugo je pa oprema. Jaz ne vem, koliko ta Zakon o graditvi objektov vsebuje tudi
               gradnjo opreme. Saj opremo ne gradimo. In jedrsko elektrarno mešati s tistim delom,
               ki ga predpisuje, po katerem se bo jedrska elektrarna kot objekt gradila. Drugo, kar
               bodo pa proizvajalci opreme sodelovali zraven, to pa ni vključeno oziroma oni pa ne
               delajo po Zakonu o graditvi objektov. Uporabljajo tisto, kar je potrebno. In jaz sem
               že zadnjič razlagal o neki proizvodnji, transferliniji. Verjetno to ne gre po Zakonu
               o graditvi objektov. Tam so navodila tudi za uporabo lahko. Vsekakor so pa verjetno
               tudi celo projekt za uporabo. Ampak, to je pa oprema, ni objekt. Mi pa se danes
               predvsem pogovarjamo o objektih, ker zakon o graditvi objektov govori o potrebni
               dokumentaciji, ki jo rabimo, da bomo ta objekt zgradili. Da bomo mi zdaj za en
               stanovanjski blok rabili posebej še projekt za obratovanje in vzdrževanje. Ne vem. Se
               pa tudi sam strinjam s tem, kot je bilo že večkrat rečeno, da določeni predpisi ali
               kako se že reče, navodila vsekakor so potrebna. Drugače, pa ne vem, kaj boš
               obratoval, boš projekt rabil, da je nujno potrebno vsakih pet let pleskati notranje
               prostore, ali vsakih deset let obnoviti fasado. Tako, da sem tudi sam mnenja, da je
               prav, da se tudi ta del izloči iz starega 35. člena zakona oziroma da tega ni v novem
               16. členu zakona.</p>
               <p>Tako, da - kot, sem že omenil - Poslanska skupina Nove Slovenije ta amandma ne bo
               podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala.</p>
               <p>Naj še enkrat pojasnim, da ne bo dvomov glede besedila tega amandmaja. Tako na javni
               predstavitvi mnenj kot tudi sicer v uradnih pripombah k temu zakonu je Inženirska
               zbornica Slovenije opozorila na to. Tako, da tukaj sploh ne gre za kakšno vprašanje.
               In tudi sam lahko povem, da sem se posvetoval s predstavniki Inženirske zbornice
               Slovenije o tem zakonu. Kajti zdi se mi, da če je kdo kompetenten za, ko se
               pogovarjamo o Zakonu o graditvi objektov, da je stroka zagotovo tista, ki lahko
               največ pripomore k temu, kakšno besedilo zakona bomo sprejeli v Državnem zboru. In
               nenazadnje tudi, če smo se v Sloveniji odločili, da bomo imeli univerze in da bomo
               imeli tudi inženirje, je tudi prav, da omogočimo tem inženirjem, da svoje znanje
               prenesejo v prakso. Sicer pa pač teh ustanov ne potrebujemo v Sloveniji in se bomo
               pač odločali, ker so investitorji že sami po sebi dovolj pametni, da ne potrebujejo
               ne stroke, ne znanja.</p>
               <p>Tako, da glede teh rešitev gre resnično za sodelovanje z Inženirsko zbornico
               Slovenije. Vendarle pa bi vas pri vsem tem opozoril na nekaj pri tem amandmaju. Če
               boste prebrali deseto točko tega amandmaja govori o tem, da posamezno vrsto projektne
               dokumentacije projektant izdela le, če to zahteva postopek za pridobitev gradbenega
               dovoljenja ali postopek za pridobitev uporabnega dovoljenja ali pa postopki, ki so
               recimo zapisani v posameznih specialnih zakonih ter seveda, če to zahteva
               investitor.</p>
               <p>Nikakor ne gre za to, da bi eksplicitno določili, da je prav za vse investicije
               potrebno izdelati vso dokumentacijo, ki je zapisana v tem amandmaju, ampak zgolj
               tisto, ki je potrebna za izdajo gradbenega, uporabnega in če to nenazadnje zahteva
               sam investitor. In pomen tega pa je, da se investitor sam ne izmišljuje, če gre v
               idejno rešitev, mu dajmo, investitorju, vsaj napisati, kaj naj idejna rešitev
               vsebuje, če pa tega ne zapišemo v zakonu, pa tisti investitor, ki se za to odloči,
               niti ne ve, kaj naj bi takšna idejna rešitev vsebovala. In ne nazadnje tudi vsi
               tisti, ki bodo posredovali idejne rešitve investitorju, vedo, kaj morajo v takšno
               idejo rešitev zapisati oziroma narisati. Za to gre. Če pa tega nimamo zapisanega, pa
               lahko vsak posamezen projektant poljubno nekaj da investitorju in tudi vsak
               investitor poljubno si izmišljuje potem, kaj pa naj bi idejna rešitev vsebovala. Če
               pa to opredelimo v zakonu, te dileme odpadejo; ali pa to investitor potrebuje ali ne,
               se pa dejansko sam odloča. Jaz sicer menim, da je izjemno pomemben trenutek takrat,
               ko se investitor odloča za investicijo in da takrat razreši čim več vprašanj in
               pozneje je zelo malo odstopanj, ko je projekt že v fazi gradnje. Če pa teh vprašanj
               na začetku ne izčistiš in se med projektiranjem ali pa izvajanjem pojavljajo potem
               potrebe za spremembe in drugačen koncept, pa prihaja do podražitev, tako je potrebno
               preprojektirati novo gradbeno dovoljenje oziroma dopolnitev gradbenega dovoljenja
               zahtevati in ne nazadnje tudi sklepati potem anekse k pogodbam za zagotavljanje
               sredstev za dodatna dela, ki iz tega naslova nastanejo. Zdi se mi, da je resnično
               zelo pomembno, da investitorjem pomagamo v tisti prvi fazi, da se pravilno odločijo,
               da pozneje ni težav. In samo to želimo skupaj z Inženirsko zbornico ponovno poudariti
               in ne nazadnje tudi uzakoniti.</p>
               <p>Tudi projekt za razpis - ja, se strinjam, pač vsak investitor lahko določi sam, kaj
               bo vsebina projekta za razpis, če pa to opredelimo v zakonu, je opredeljeno v zakonu,
               v vsakem primeru pa dokumentacijo za razpis potrebujemo. Nemogoče je za vso projektno
               dokumentacijo, ki je včasih izjemno obsežna, reči, da bomo naredili v tolikih
               izvodih, kolikor bo se izvajalcev prijavilo na razpis. To je izjemno drago in tudi
               nemogoče, pač naročiš pet, šest izvodov projektov, ki jih potrebuješ zato, da imaš
               enega kot investitor, drugega za upravno enoto, tretjega za izvedbo, četrtega za
               arhiv. Če pa imaš 20 ponudnikov, recimo, na razpisu, kaj bomo potem 20 projektov
               naročali za to? In zato gre pri tem projektu za razpis, da določimo samo tisti del
               projektne dokumentacije, ki je nujen, zato da je lahko ponudba transparentna. In če
               imamo to v zakonu zapisano, je to znano za vse, drugače bi se pa investitor sam
               odločal o tem, kako bo projekt za razpis pripravljal. Seveda je pa potem v vsakem
               razpisu tudi določeno, da pa je projekt za izvedbo vedno na razpolago in na vpogled
               na sedežu investitorja in si vsak ponudnik, ki pripravlja to ponudbo, ta projekt
               ogleda in tudi posamezno postavko potem tudi na podlagi teh dodatnih informacij iz
               projekta za izvedbo ovrednoti. Tako ne gre za nobena dodatna obremenjevanja, ampak
               dejansko dodatno in večjo transparentnost tudi v tem pomembnem trenutku, ko se odločaš za izbiro izvajalca.</p>
               <p>Enako velja za projekt za obratovanje in vzdrževanje. Se strinjam, vsak, ki vgradi
               opremo, da tudi navodilo, ampak zahtevnejši kot je objekt, več je te opreme, več je
               teh navodil. Vsako navodilo za sebe za posamezen aparat, posamezno opremo ni sporno.
               Problem je, ko je treba ta navodila brati kot celoto, ko je treba sešteti več teh
               navodil in reči, tako pa naj bi objekt kot celota funkcioniral. Kdo bo pa to naredil?
               Ali bo investitor sam to naredil? Ali ima to znanje? Mislim, da imamo zopet
               strokovnjake inženirje v Sloveniji, ki znajo vsa ta različna navodila prebrati in za
               investitorja pripraviti projekt, ki vsebuje vsa ta navodila za to, da bo lahko objekt
               varno obratoval in da bo objekt tudi lahko uspešno vzdrževal. Za to gre.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani predstavniki Vlade! Sicer tega
               amandmaja ne podpiram, vendar nekaj v tem tekstu tudi, kot rečemo, pije vodo. Seveda
               se ne morem strinjati s tem, da v zakon napišemo, kateri so sestavni deli, na primer,
               pri idejni rešitvi, zasnovi in projektu kar trije. Res je, da potem v naslednjih
               odstavkih opredeljujete, kaj kateri od pojmov pomeni, vendar dejstvo je, da je včasih
               zaradi tega, če preveč naštejemo v nekem členu, nekem odstavku, potem problem pri
               upravnih postopkih in tako naprej, da lahko gre kdo preko tega in zahteva vse te
               faze. Na ta način se seveda podaljšajo roki, se zakomplicira postopek in tako
               dalje.</p>
               <p>Potem bi rad tudi slišal predlagatelje, kaj mislijo okrog tega projekta za razpis.
               Seveda se ne strinjam s kolegi, ki so prej razlagali, da je projekt za razpis že kar
               enak projektu izvedenih del, projektu za izvedbo, se opravičujem. To seveda v večini
               primerov ne more biti, ni potrebno in se strinjam s kolegom Vebrom, da to niti
               potrebno niti ni možno, ker mnogokrat ponudniki dajo za nekatere dele objekta neke
               svoje rešitve, ki ne morejo biti že sestavni del, ki so tehnološko vezane na izvedbo,
               na razne njihove pogoje lastne, ki jih nudijo za izvedbo nekega objekta ali pa nekega
               dela objekta. Projekt za izvedbo mora biti vezan na te bodoče tehnološke rešitve.
               Tako da se glede na prakso, ki jo imam v tem delu, pa sem se vedno zavzemal za to, da
               je treba pripraviti tisto dokumentacijo, ki je nujno potrebna za to, da se investitor
               lahko odloči, da primerno umesti objekt v prostor, da se dobi primeren izvajalec za
               primerno ceno in da lahko izvajalec tudi ta objekt izdela in da ga na koncu
               uporabnik, ki je lahko tudi kar investitor oziroma uporabnik, lahko primerno ta
               objekt tudi uporablja. In to je seveda ta osnova, na podlagi katere je treba
               določiti, katera tehnična dokumentacija je za posamezno vrsto objekta seveda
               potrebna.</p>
               <p>Ta del se mi zdi, da ne sodi v ta zadnji odstavek, zadnjo vrstico Projekt za
               obratovanje in vzdrževanje - seveda, v nekaterih objektih, kot je kolega Veber omenil
               jedrsko elektrarno in mnoge druge še, ne samo jedrske elektrarne. V mnogih projektih,
               kjer je tehnološki proces zahteven in tako dalje, je še marsikaj drugega potrebno,
               kar se mogoče v ta zakon niti ne da napisati, ampak je potrebno spoštovati in
               upoštevati drugo zakonodajo, vendar za večino objekta bi bil tak odstavek oziroma tak
               projekt neka zadeva, na katerega, trdim, da bi se razni inšpekcijski organi, upravni
               organi in tako dalje <q>"obesili"</q> in bi zadevo lahko tudi zakomplicirali. Kar se tiče
               teh razpisnih projektov, pričakujem odgovore oziroma mnenje predlagatelja zakona.
               Sicer pa se mi zdi, da ne bi bilo dobro ta amandma podpreti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Jaz bi rad povedal naslednje. Ne bi bilo dobro, da bi dobesedno nekaj v zakon
               napisali in, ne me narobe razumeti, se norca delali iz projektantov oziroma
               urbanistov, arhitektov, to na kar nekako napeljuje kolega Veber, ko je sedaj celo
               dodal idejne rešitve. Pa napišimo, precizirajmo, katere idejne rešitve. Poglejte,
               velika je razlika, ali delamo nekaj na področju nizkih gradenj, visokih gradenj in
               tako dalje. Če bomo že hoteli imeti idejne rešitve, potem bo najbrž projektant tisti,
               bodisi arhitekt, urbanist, če je potrebno, da se urbanist tudi vključi, najbrž nam bo
               on določene idejne rešitve pripravil ravno z vidika vsebine, kar se tiče njegove
               stroke. Tega pa sploh ne moremo zapisati oziroma bi bilo nelogično, da to napišemo
               sedaj nekam v zakon. Če sem se jaz odločil, da bom kot investitor gradil stanovanjski
               blok, da se spet vrnem k stanovanjskemu bloku, idejne rešitve, ali bom jaz kot
               investitor povedal, da hočem imeti desetnadstropne ali dvajsetnadstropne, najbrž mi
               bo nekdo povedal, najbrž tudi zakon predpisuje, ali moram imeti dvigalo ali ga ne
               potrebujem. Najbrž mi bo arhitekt povedal ali pa dal rešitev, kje bo vstop napram vse
               ostala infrastruktura, ki je tam. Kar je pa popolnoma, najbrž, drug pristop, če se
               bom lotil gradnje nove ceste ali pa kakšnega drugega objekta. Tako še enkrat pravim,
               predlog, ki ga je ministrstvo pripravilo, sem mnenja, da je dober.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani predsednik. Prisotni s strani ministrstva, kolegice
               poslanke in poslanci.</p>
               <p>Jaz sicer ne bom vnaprej rekel, da ta predlog, ki ga imamo danes pred seboj, dober,
               ker to se bo šele pokazalo. Ampak, če prav razumem, je napor s strani ministrstva
               narejen v tej smeri, da bi nekatere nepotrebne, če temu rečem, birokratske postopke v
               procesu gradnje nekih projektov dejansko odpravili. In težko razumem ta amandma, ki
               ga gospod Veber zagovarja, ki pa hoče spet zadevo vrniti na tisto, kar imamo v tem
               trenutku. Sam upam izreči tukaj besedo, da so v Sloveniji projektanti in pa arhitekti
               finančni carji. To, kar imamo danes, to je v bistvu nevzdržno. Enostavno, če hočeš
               vse te postopke, z vso to dokumentacijo, ki jo rabiš za nek projekt, izpeljati, potem
               potrošiš toliko denarja, da te je na koncu dejansko strah, kako boš samo investicijo
               izpeljal. Toliko raznih teh zahtev je postavljeno. In zdaj, kolegi iz SD-ja
               predlagajo, da spet ostane, se pravi, da imamo idejno rešitev, potem idejno zasnovo,
               idejni projekt, projekt za pridobitev gradbenega dovoljenja, projekt za razpis,
               projekt za izvedbo, projekt izvedenih del in na koncu še projekt za obratovanje in
               vzdrževanje. Ta predlog zakona, ki ga imamo pred seboj, tri od teh zadev dejansko
               anulira. Jaz to pozdravljam. Mogoče bi še katero od teh lahko, ki ostajajo, brez neke
               škode za državne ali pa, če hočete, za lokalne in pa druge investicije opustili.
               Kolegi iz SD-ja pravijo: na predlog Inženirske zbornice. To je nesprejemljivo. Če
               boste delali na predlog Inženirske zbornice, potem me ne čudi, da niste še enih pet
               zadev niste zraven napisali. Kaj pa je njihova želja? Čim več tega bodo uspeli preko
               vas v zakon spraviti, temveč bodo zaslužili. To je logika. In jaz, ker pač v zadnjem
               letu malo bolj podrobno tudi s strani lokalne skupnosti, s strani občine, spoznavam,
               koliko je vseh teh zadev, ki smo jih ali pa ste jih v preteklosti uzakonili,
               nepotrebnih, lahko samo pozdravim, da se pač Vlada loteva in ta balast iz zakonodaje
               na nek način črta. In niti približno si ne predstavljam, da bi sam glasoval za ta
               amandma, ki ponovno vrača vse to skozi predlog stranke SD v ta zakon.</p>
               <p>In še nekaj bom rekel. V prejšnjem mandatu sem bil član Odbora za okolje in prostor.
               Pogledali smo si gradnjo Črnega Kala. Tam, na samem gradbišču, nam je bilo povedano,
               da so naredili 71 idejnih študij. 71 so jih naredili, seveda jih je država tudi 71
               plačala. Na koncu pa so gradili po tisti prvi, ki so jo takoj v začetku predlagali
               ljudje, ki tam živijo. Ali res to hočemo? Po drugi strani pa se pogovarjamo, kako so
               avtocesto drag projekt. Ja, saj ne morejo biti poceni, če si nekdo zamisli in dela 71
               variant. Pa če bi mu plačali, bi jih on še 71 naredil. Zakaj pa ne, zakaj pa jih ne
               bi 140, saj vsaka toliko in toliko stane. Zato se jaz, kolegi iz SD-ja, z vami močno
               ne strinjam. In če je ministrstvo pripravilo predlog, da se zadeve poenostavijo,
               potem moram reči, da to samo pozdravljam. Bomo pa videli, kaj bo potem prinesla
               praksa. Ker zakoni, kot je Zakon o graditvi objektov, potem Zakon o urejanju prostora
               in tako naprej, se vedno izkažejo te izboljšave v končni fazi vedno, ko se to v
               praksi izvaja. In komaj takrat se dostikrat ugotovi, kaj bi bilo v samem zakonu še
               potrebno spremeniti. Vem, da se to ne da naenkrat, postopno, vsakič nekaj in bomo v
               Novi Sloveniji temu amandmaju nasprotovali. Predlog teh sprememb, ki pa jih v tem
               trenutku ocenjujemo kot relativno dobre, pa bomo podprli.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Samo na kratko bi želel še enkrat odpraviti te dvome, ki jih pač navajate. Bom
               poudaril: če se investitor odloči, bo lahko šel v idejno rešitev, če se investitor ne
               odloči, pač ne bo šel v to. O tem govori deseta točka tega amandmaja. Tako vse to,
               kar pravite, da vračamo na nek nivo, kot je bilo prej, ne drži. Še vedno pa trdim, da
               je veliko ceneje, če dobro plačaš projekt, pa imaš potem manj težav, pa imaš potem
               manj težav pri izvedbi, kot pa, če greš s slabim projektom v izvedbo in imaš tekom
               gradnje zelo velike težave in zelo velike podražitve.</p>
               <p>In še nekaj je, kar mislim, da je tudi zelo pomembno, če že imamo inženirje v
               Sloveniji, dajmo jih izkoristiti. Zakaj pa ne? Ampak poudarjam, investitor se sam
               odloča za to, ali bo inženirsko stroko poskušal vključiti, preden se bo odločil za
               investicijo, ali je ne bo. Tako, da ta možnost je dana. Zdi pa se mi, da je amandma
               zelo pomemben zaradi tega, če se investitor že odloči, da pa ve, da idejna rešitev
               mora vsebovati to, kar je v zakonu zapisano. In da v bistvu olajšamo delo
               investitorju, nikakor pa ne otežujemo ali kaj podobnega.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 16. členu in amandmaju k temu členu? Ne.</p>
               <p>V razpravo dajem 29. člen ter dva amandmaja Poslanske skupine Socialnih
               demokratov.</p>
               <p>Gospod Veber, izvolite, imate besedo.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>29. člen se zdi, da pa je resnično vsebinsko ključen za izvajanje Zakona o graditvi
               objektov oziroma teh sprememb in dopolnitev zakona o graditvi objektov. Gre namreč za
               to, kako bomo določili vplivno območje, znotraj katerega bo tudi potem spisek
               soglasodajalcev k projektu oziroma za izdajo gradbenega dovoljenja. Pripravljavec
               zakona pravi, da so bile dosedanje določbe nejasne, nedorečene in da je zato v praksi
               prihajalo do težav. To, kar ta hip piše v zakonu, pa je pravzaprav prepuščeno temu,
               da bo Vlada sama z uredbo predpisala, kako bo zgledal izračun za določitev vplivnega
               območja in kdo bo potem na podlagi tega izračuna soglasodajalec. Danes v Državnem
               zboru ni nikogar, trdim, ki bi lahko rekel, kako bo izgledalo vplivno območje,
               predvsem pa ni tistih kriterijev, ki jih lahko zapišemo in moramo zapisati v zakon,
               da potem podzakonski akt lahko Vlada pripravi v skladu s tem zakonom. Tako kot je ta
               hip zapisano besedilo, ima Vlada povsem odprte roke, kako bo oblikovala izračun za
               določitev vplivnega območja. In želim opozoriti, da je to v nasprotju z našim pravnim
               redom. Zato tudi govorimo o tem v prvem amandmaju, da se upoštevajo vsaj odmiki in
               odmične ploskve, ki zagotavljajo požarno varnost, osvetlitev in prezračevanje
               objektov. To so tisti, po našem mnenju minimalni kriteriji, ki jih je potrebno
               spoštovati tudi v uredbi, ko naj bi prišlo do neke formule, ki je ne nazadnje tudi ne
               poznamo. Formula je neka največja neznanka tega zakona o graditvi objektov, ki jo
               sicer uzakonjamo z imenom kot formulo, kakšna ta formula je, pa pravzaprav nihče ne
               ve in tudi mislim, da še po enih šestih mesecih, ko bo ta zakon sprejet, tega ne bomo
               vedeli, ker je nekje tudi ta krog predpisan za izdajo podzakonskega akta. Tako tudi
               za to vmesno obdobje se nam zdi zelo pomembno, da najmanj, kar je, moramo upoštevati
               pri teh kriterijih za vplivno območje požarno varnost, osvetlitev in prezračevanje,
               kajti ne nazadnje ni vseeno, ali ti nekdo, bom rekel, gleda v krožnik ali ne, ko
               zgradiš objekt zraven svojega, in ali je tudi prezračevanje takšno, da ve cela
               soseska, recimo, kaj se dogaja v nekem stanovanju ali pa v kakšnem gostinskem
               obratu.</p>
               <p>Skratka, gre za resnično preveč ohlapne določbe tega 29. člena in mislimo, da se s
               sprejemom amandmaja vsaj nekoliko približamo temu, da jasneje Državni zbor določi
               Vladi, kako naj bi pravzaprav oblikovala podzakonski akt.</p>
               <p>Mislim, da lahko tudi razpravljamo o drugem amandmaju k temu členu, ki pa govori o
               tem, da se o nameravani postavitvi enostavnega objekta obvesti upravljavca
               gospodarske javne infrastrukture. Tu bi želel opozoriti, in bi tudi zaprosil
               predlagatelje oziroma predstavnike Vlade, da se opredelijo glede mnenja
               Zakonodajno-pravne službe, ki smo ga dobili danes k dopolnjenemu Predlogu zakona o
               spremembah in dopolnitvah zakona o graditvi objektov, ki je ravno tako v tem členu
               opazila pomanjkljivost, nedorečenost. Namreč, lahko se zgodi to, da ta poenostavitev,
               o kateri govorimo v tem zakonu - torej, ena od pomembnih pridobitev je poenostavitev
               postopkov; vendar če govorimo o najenostavnejših objektih, pravzaprav lahko
               investitor postavi ta objekt, brez da bi kogarkoli karkoli vprašal. In lahko se
               zgodi, da je ta objekt postavljen tako, da recimo na območju javne ceste zmanjšuje
               preglednost, kajti pred tem sploh ni treba vprašati ne Direkcije za državne ceste ne,
               recimo, občine, če je lokalna cesta, ali ta objekt lahko tam stoji ali ne. Ker je
               enostaven, nezahteven objekt, ga sicer lahko umestiš, ni nobenih težav, vendar težava
               nastopi, če je znotraj tistega območja, ki zmanjšuje, recimo, preglednost na javni
               cesti; to pa je zelo nevarno. Druga nevarnost je tudi ta, če tak objekt stoji na
               vodovodnem omrežju. Kaj v tistem trenutku, če pride do okvare, ali pa kaj tudi v
               trenutku, če v času gradnje povzročiš okvaro na vodovodnem omrežju, ki morda sicer ni
               preveč usodna, čeprav je tudi v vodovnem omrežju kar nekaj atmosfer oziroma barov in
               ni prijetno, če je ta udarec preveč direkten. Seveda je pa še večji problem, če se to
               zgodi, recimo, na plinovodu, toplovodu ali celo parovodu. Seveda tudi kakšen
               energetski kabel z visoko napetostjo je lahko izjemno nevaren, če ne veš, da
               postavljaš ta začasni objekt na energetski kabel oziroma presekaš električno omrežje,
               in zgodi se lahko marsikaj. Da ne govorimo o tem, da velikokrat potem tudi
               upravljavci infrastrukture ne vedo, kje je prišlo do okvare, in tudi ne znajo
               ukrepati, da v čim krajšem času to okvaro odpravijo. To pomeni, da lahko pride do
               zelo velike škode, ob izpadu električne energije lahko ostane celo naselje,
               proizvodnja brez elektrike. Da ne govorim ravno tako o pari, toplovodu, vodovodu in
               tako naprej. Kako neprijetno je, če se zjutraj zbudiš in iz pipe ne priteče voda.
               Mislim, da je to nekaj, česar si ne želimo. Zato predlagamo, da ko se umeščajo ti
               enostavni objekti v prostor, vendarle investitor vsaj obvesti upravljavca
               infrastrukture, da bo to naredil. Čeprav se mi zdi, in tudi upam, da bo ta amandma
               sprejet, da bo treba resnično dopolniti tudi to besedilo na način, da investitor
               zaprosi za soglasje upravljavca infrastrukture in na podlagi takega soglasja potem
               umesti ta enostaven objekt v prostor. Pa tudi ministrstvo v skladu s tem zakonom
               določi spisek soglasodajalcev, tako da je nedvomno, da ne boš, recimo, na območju,
               kjer ni plinovoda, iskal soglasja za plin, ampak boš iskal soglasje pač za vodovod,
               elektriko, telekomunikacije in toplovod ali kar se pač nahaja na tistem območju, kjer
               želiš ta enostavni objekt postaviti. Tako tukaj resnično upam, da bo ta amandma
               doživel podporo in da bomo tudi potem dopolnili to besedilo na način, da bomo
               govorili ne samo o obvestilu, ampak dejansko o soglasju upravljavca infrastrukture in
               s tem odpravimo resnično velike nevšečnosti, ki se bodo zagotovo v praksi
               dogajale.</p>
               <p>In še enkrat poudarjam tudi mnenje Zakonodajno-pravne službe in tudi želim, da se
               predlagatelj opredeli do tega mnenja, predvsem zdaj v tej točki, vezano na ta člen in
               na ta amandma, v nadaljevanju se pa odpira tudi vprašanje 128. člena tega zakona, ki
               ravno tako zahteva pojasnilo predlagatelja kako bo upošteval to opozorilo
               Zakonodajno-pravne službe, pomembno pa je, resnično pomembno, ker gre za energetske
               objekte, za umeščanje energetskih objektov v prostor, da se izčisti to besedilo
               Zakona o graditvi objektov in da ne bomo imeli resnično zelo resnih težav zaradi
               želje po enostavitvi postopkov. Kako bomo potem v Sloveniji sploh gradili, če bo
               stopil tak zakon v veljavo? Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Hrovat.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala za besedo. Sam bi razpravljal predvsem o tem b členu, ki govori o teh
               nezahtevnih objektih. Po noveli Zakona o graditvi objektov bodo vrste objektov
               naslednje: eno so enostavni objekti, nezahtevni objekti, manj zahtevni objekti in pa
               predvsem nezahtevni objekti. Sedanji ZGO pa definira enostavne, manj zahtevne in
               zahtevne. In sedanji enostavni objekti, to se pravi lope, nadstreški, ograje, oporni
               zidovi, bodo po tej noveli postali nezahtevni objekti in za katere bo potrebno neko
               minimalno gradbeno dovoljenje, zelo podobno, kot je bila zdaj ta priglasitev del,
               zelo podobno. Novela pa uvaja novo kategorijo, to pomeni enostavni objekti, ki bodo
               pa zelo enostavni objekti, to pa pomeni, tako sem jaz razumel iz te javne
               predstavitve, ko sem prebiral ta magnetogram oziroma sem poslušal, bodo to objekti,
               ki bodo brez temeljev. Govorimo predvsem o klopeh, reklamnih panojih, začasnih
               stojnicah in tako naprej. Jaz mislim, da bi bilo povsem neumestno, da bi o nameravani
               postavitvi enega takšnega objekta na neki privatni parceli bilo potrebno obvestiti
               upravljavca gospodarske javne službe oziroma javne infrastrukture. Recimo, v parku
               nekje ob nekem objektu bi želel postaviti klopco in bi za to potreboval soglasje od
               Petrola, Petrol Plina, od Elektra, ampak govorim o enostavnih objektih, ki so brez
               temeljev. Jaz tukaj ne vidim nobene potrebe, da bi za to bilo potrebno pridobivati
               takšna dovoljenja. Seveda je pa to ob predpostavki, da bo pravilnik, ki bo
               opredeljeval te objekte resnično med enostavne objekte, uvrstil to, kar sem sedaj
               povedal oziroma podobne. Torej, res najbolj enostavne objekte, torej klop, pano, kar
               ni zabetonirano. In da bi za to moral pridobiti soglasje, ne vem, Petrola Plina in
               tako naprej, se meni zdi nesmiselno. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Ko poslušamo vse te razprave, gremo iz ene skrajnosti v drugo. Od jedrskih elektrarn
               do klopc, ampak klopca v parku je oprema parka, jaz razumem, to ni objekt, to je
               oprema. Vendar se nam pa lahko zgodi in zato bi prosil predlagatelja, da pojasni to,
               kaj misli s temi, tudi za ta avditorij, saj konec koncev imate, se mi zdi, da 30
               minut časa za odgovore in prosim, da to tudi izkoristite. Ni treba vseh 30 minut,
               nekaj pa, ali 20. Lahko pa se zgodi, kot mi je kolega Prevc prej rekel, da se zgodi,
               da je pri postavljanju panojev, prevrtana tudi vodovodna cev. In v tem primeru je pa
               seveda dobro, da vemo, pa da kdo ve, da bo tam nekdo nekaj postavil. Seveda koš za
               smeti, pa klopca to pa je oprema v nekem prostoru, za to pa res ni treba gradbenega
               dovoljenja ali pa projekta za razpis in tako dalje.</p>
               <p>Jaz bi prosil malo pojasnila predlagatelja. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? Gospod Bricelj, želite besedo? Izvolite.</p>
            </sp>
            <sp who="SDZ4:BriceljMitja">

               <speaker>MAG. MITJA BRICELJ:</speaker>

               <p>Hvala lepa, gospod predsednik. Ministrstvo za okolje in prostor je pazljivo proučilo
               predlagane amandmaje in nanje pripravilo tudi pisni odgovor. Glede razprave, ki je
               pravkar potekala, mislim, da so pravzaprav bili že odgovorjeni pomisleki oziroma
               stališča dodobra pojasnjena, zakaj in na kakšen način sledimo poenostavitvi zakona ob
               sledenju dveh ciljev: torej, vzpostaviti prostorski red s preglednim načinom
               postopkov, ki naj bi prinesli večjo kakovost bivanja. To so cilji, ki jim sledimo s
               predlagano novelo.</p>
               <p>Mi smo ob pojasnjevanju predlogov, ki so bili pravkar ponovno izpostavljeni,
               utemeljili pobude, ki jih je gospod Veber predstavil ravnokar, in menimo, da
               argumentirano. Pravkar je razprava, to jaz mislim, potrdila, da bi s ponovnim
               vključevanjem vsebin idejnih rešitev in projektov za razpis in projektov za
               obratovanje in vzdrževanje po našem mnenju po nepotrebnem bremenili in oteževali
               postopek, ki je nepregleden, danes nepregleden, kot ste sami ugotovili, zamuden in pa
               drag. To so bili osnovni cilji, nikakor pa s predlagano novelo - in smo prepričani,
               da ne - ne zmanjšujemo kakovosti rešitev, ki pripomorejo h kakovosti bivanja oziroma
               varnosti bivanja v objektih. Da je temu tako, so bili seznanjeni in na dolgih
               pogovorih tudi na ministrstvu predstavniki Inženirske zbornice Slovenije in v to smo
               prepričani tudi zaradi tega, ker imam že pripravljen sveženj vseh uredb, ki urejajo
               te vsebine v podrobnosti. To so podzakonski akti oziroma predpisi, ki so v pripravi
               oziroma velik sveženj je že pripravljen, vključno z uredbo o območjih za določitev
               strank, tako da to, kar imamo danes pred seboj in o čemer odločamo, temelji tudi na
               strukturi, ki je že pripravljena za nadaljevanje oziroma akti, ki sledijo, so
               pravzaprav že komplementarni in pripravljeni. Glede tehničnih pojasnil, povezanih s
               predlaganimi rešitvami, mislim, da ste jih dobili tudi v pisni obliki. Jaz lahko samo
               na kratko povzamem še enkrat odgovore, ki so, recimo, za vrsto projektne
               dokumentacije in člena 35, ki ga gospod Veber izpostavlja. Čisto na kratko bom
               povzel, da se vse tiste vsebine, ki so se nanašale neposredno na graditev objektov
               ali pa niso potrebovale zakonske regulative, pravzaprav upoštevane. Zato je tudi
               veljavni pravilnik za nekatere od projektov, ki je vseboval samo okvirne vsebine, ki
               jih pa ni bilo mogoče niti podrobneje zapisati, še manj pa poenotiti, saj so vrste
               objektov in njihova zahtevnost zelo različni in terjajo natančno določitev vsebine s
               strani investitorja. Zato je predlagano, da se določeni projekti ne regulirajo več v
               zakonu, temveč se prepustijo odločitvi investitorja in trgu. Tudi primerjalno
               gledano, države z zakoni s področja graditve regulirajo samo vsebine tistih
               projektov, ki se vlagajo v upravne postopke oziroma se nanašajo neposredno na
               graditev objektov; dokumentacijo za posebne vrste objektov urejajo področni zakoni,
               investicijsko dokumentacijo za javne naročnike pa predpisi s področja javnega
               naročanja.</p>
               <p>Glede vprašanja oziroma predloga gospoda Presečnika, na to isto vsebino, lahko
               dodamo, da se je potrebno osredotočiti ne samo na graditev objektov, vse ostalo
               mislim, lahko urejajo tudi drugi področni zakoni. Menimo, da je projekt za razpis
               stvar investicijske dokumentacije, ki jo že urejajo predpisi s področja javnega
               naročanja. Projekt za obratovanje in vzdrževanje novela ohranja kot navodilo za
               obratovanje in vzdrževanje za zahtevne objekte, kjer je le-to potrebno in smotrno
               glede na zahtevnost le-teh. Za manj zahtevne objekt pa ta projekt ni več obvezen. Vsi
               ostali projekti so po našem mnenju stvar dogovora med investitorjem in projektantom
               in ni v zvezi s tem potrebna zakonska regulativa.</p>
               <p>Če gremo k členu 29, potem menimo, da je, oziroma, kot smo tudi pojasnili, so
               podrobne vsebine za podzakonske akte, ki so bile doslej zapisane v zakonu, zaradi
               prevelike določenosti in natančnosti določb v veljavnem zakonu predstavljale oviro
               pri pripravi podzakonskih aktov. Zato so v zakon vnesena osnovna izhodišča, v
               podzakonskih predpisih, kot smo povedali, da so pravzaprav v veliki meri
               pripravljeni, pa se bodo vse te vsebine v njih podrobneje urejale in uredile.
               Rešitev, po kateri se vse podrobne vsebine uredijo v podzakonskih aktih in ne v
               zakonu, je primernejša, saj je v primeru napredke tehnike oziroma novih dejstev v
               lokalnem okolju ali spremenjenih okoliščin možno na to hitreje odreagirati s
               spremembo podzakonskega akta, vendar znotraj okvirov, ki jih določa zakon.</p>
               <p>In naprej, od nične ploskve, ki se predlagajo kot kriterij za izračun območja za
               določitev strank, nimajo nobene neposredne zveze s strankami, ampak so predmet
               prostorskih aktov in gradbenih predpisov in zagotavljajo skladnost z njimi pri
               projektiranju. Tukaj izpostavljamo bavarski primer in zakon, iz katerega je povzet
               predlagan kriterij za izračun območja za določitev strank tega kriterija, za
               določitev strank ne uporablja, temveč predvideva, da so stranke v postopku lastniki
               sosednjih zemljišč. Ker pa bavarski zakon velja večinoma za stavbe, pri čemer se
               večji del gradbenoinženirskih objektov ureja s področnimi predpisi, pa ureja vse
               objekte tako stavbe kot gradbenoinženirske objekte, je treba pri določitvi kriterijev
               za izračun območja za določitev strank predvideti tako kriterij za stavbe kot
               kriterije za gradbenoinženirske objekte.</p>
               <p>In potem še k 49. členu oziroma nameravani postavitvi enostavnega objekta. Predlog,
               da bi moral investitor pred nameravano postavitvijo enostavnega objekta, lope kot smo
               slišali, nadstreška ali opornega zidu, o tem obvestiti upravljavca gospodarske javne
               infrastrukture, ne vzdrži. Prvi razlog za to je enostavna konstrukcija enostavnih
               objektov, ki so predvideni za nabor v novi uredbi o vrsti objektov glede na
               zahtevnost. Gre namreč za konstrukcijsko povsem nezahtevne objekte, ki nimajo
               temelja, ki nimajo priključkov, del teh objektov pa je predviden predvsem kot začasni
               in so začasne narave, enostavni objekti so zato tudi enostavno in hitro odstranljivi.
               Skratka, gre res za začasnost in seveda kot tako tudi, bi rekel, minljivost in
               odstranljivost. Zato do posegov v gospodarsko infrastrukturo, ki bi motila uporabo te
               infrastrukture, sploh ne more priti. Drugi razlog za nasprotovanje amandmaju je
               dejstvo, da so katastri, zlasti podzemne gospodarske javne infrastrukture,
               pomanjkljivi ali pa jih sploh ni, zato bi takšna zahteva za investitorja
               predstavljala resno investicijsko oviro, saj v velikih primerih sploh ne bi vedeli,
               katerega upravljavca mora v svoji investicijski nameri namreč obvestiti. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. Kako naj rečem, ampak poglejte, Ministrstvo za okolje je odgovorno tudi za to,
               ali gre za varno vodooskrbo ali ne gre. Pa bi rekel tudi za nekatere energetske
               objekte in tako naprej. Kakorkoli, če se pogovarjamo o enostavnih objektih, se
               pogovarjamo vendarle o objektih. In ravno iz tega razloga, ker tudi natančno ne vemo,
               niso še v digitalni obliki izdelani vsi katasteri komunalnih vodov, da bi lahko
               nekdo, recimo, šel na spletno stran in to pogledal, ker tudi vprašanje, če je to
               sploh smiselno, da je objavljeno v takšni obliki, ker bi se potem to lahko
               izkoriščalo tudi za druge namene, da se namerno povzroča škoda na tej infrastrukturi.
               Vendar tisti minimalni kontakt z upravljavcem infrastrukture pač mora biti. Ne
               razumem, da je to nekaj takega, kar bi pomenilo pri tem zakonu veliko
               poenostavitev.</p>
               <p>Pa še nekaj je, če bomo vztrajali pri tako veliki želji po poenostavitvah pri
               enostavnih objektih, vam povem, da bomo imeli Slovenijo dobesedno postlano z
               enostavnimi objekti. Prav nobenih nekih bistvenih omejitev ni, saj prostorski akti
               tudi ne bodo tako natančno opredeljevali teh stvari, kot bi mogoče želel predlagatelj
               predstaviti, da je to tista varovalka, s katero pa do tega ne more priti. Lahko
               pride! Če je območje opredeljeno za gradnjo, lahko tam notri brez soglasja enostavni
               objekt postaviš takšen ali drugačen. Najhuje pa je, če je postavljen na
               infrastrukturo. In tukaj bo prihajalo do težav, vem, kaj se dogaja, iz prakse. Ne
               nazadnje tudi sam prihajam iz te prakse in vem, kakšna težava je, če nekdo povzroči
               škodo na vodovodu pri gradnji enostavnega objekta, za katerega nihče ne ve, da ga bo
               gradil. Ko pride do okvare, zasuje in se umakne. In iščeš in odkrivaš potem to napako
               in ne veš, za kaj gre. Če pa je soglasje, pa lahko odreagiraš in imaš vseeno en
               pregled, eno evidenco.</p>
               <p>Sprašujem pa še enkrat predlagatelja, ali se bo opredelil do mnenja
               Zakonodajno-pravne službe, ki smo ga prejeli danes. Opozarja na ta problem tudi pri
               tem členu in opozarja potem tudi na problem pri 128. členu, tako da mislim, da vsaj
               mimo mnenja Zakonodajno-pravne službe pa tudi ne moremo iti kar tako, da se
               predlagatelj ne opredeli do tega mnenja. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Hrovat, imate besedo.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo še enkrat. Očitno je, gospod Veber, da nočete razumeti, da je
               zdaj nova kategorija pri objektih, pri gradnji objektov. Gre za enostavne objekte, ki
               bodo v pravilniku opredeljeni, tako je bilo rečeno, da bodo v pravilniku opredeljeni
               kot neka urbana oprema. Jaz sem to tako razumel. In jaz kot urbano opremo razumem
               klop, kakšen pano brez temeljev. To ni objekt, za katerega potrebujemo priglasitev
               del. Poglejte še enkrat, po novem zakonu bomo imeli enostavne objekte - to so ti
               objekti, o katerih govorimo - nezahtevne objekte, za katere bomo potrebovali na nek
               način priglasitev del - zelo podobno - potem bodo manj zahtevni objekti in pa
               zahtevni objekti. Torej, mi se pogovarjamo o tisti prvi kategoriji, o nezahtevnih
               objektih, ki bodo na nek način, kot sem že rekel, opredeljeni v pravilniku, tako je
               bilo rečeno, kot urbana oprema, to pa pomeni klop brez temeljev. In samo za to gre.
               In da bi zato potrebovali soglasje nekega upravljavca gospodarske javne
               infrastrukture, se meni zdi popolnoma nepotrebno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Presečnik, prosim.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo. Zdaj ne vem, če je tako, kot vi pravite, potem se strinjam, da
               je ta amandma brezpredmeten. Če je pa tako, kot jaz razumem - in jaz enostavno ne
               najdem, pa priznam, da se nisem v detajle s tem ukvarjal in nisem niti član odbora,
               ampak pač ne najdem v 1. členu, kjer govorimo o pomenu posameznih izrazov, zdaj pa
               sprašujem predlagatelja, ali 1. člen obstoječega zakona v točki 1.9, kjer govorimo o
               enostavnih objektih, piše: 1.9, enostavni objekt, jaz razumem, da ta točka še vedno
               velja - ali ne velja, zato bi rad vaše pojasnilo. <q>"Enostavni objekt je konstrukcijo
               manj zahteven objekt, ki ne potrebuje posebnega statično- in gradbeno-tehničnega
               preverjanja, ki ni namenjen prebivanju in ni objekt z vplivi na okolje. Enostavni
               objekti se razvrščajo na pomožne objekte, začasne objekte, vadbene objekte, spominska
               obeležja in urbano opremo."</q> Pod 5. točko je šele to, kar vi pravite, <q>"urbana oprema"</q>.
               In potem imamo naprej, 1.9.1, pomožni objekti, objekt za lastne potrebe, ker služi
               izboljšavi bivalnih pogojev ter kmetijski in ljubiteljski dejavnosti posameznikov in
               njihovih družin, in tako dalje. Začasni objekt je vadbeni objekt, je tudi namenjen
               športu, rekreaciji <stage>(nogomet, odbojka, rokomet in tako naprej)</stage>. Zdaj sprašujem, če
               govorim slučajno neumnosti, potem se opravičujem, če pa je še vedno enostavni objekt
               to, kar imamo zapisano v 49.b členu, da <q>"za enostavne objekte in nezahtevne objekte
               ni treba pridobiti projektnih pogojev,"</q> to se pravi, se lahko po mojem razumevanju
               kar postavijo, potem ni nekaj ne gre skupaj. In zdaj bi rad na podlagi tega samo
               pojasnilo.</p>
               <p>Torej, ko sem pa prebral tudi mnenje Zakonodajno-pravne službe, govori približno
               podobno. Zato Zakonodajna služba predlaga sprejem drugega amandmaja 49. ali ne vem
               katerega člena, 16. člena - ne vem, kateri je, se opravičujem - torej, ki govori o
               49.b členu, tako. Pojasnilo bi rad, da tudi vem, kako se odločiti pri glasovanju.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Bricelj, izvolite.</p>
            </sp>
            <sp who="SDZ4:BriceljMitja">

               <speaker>MAG. MITJA BRICELJ:</speaker>

               <p>Hvala lepa. Na kratko. Po našem pojmovanju in tudi tolmačenju, kaj so enostavni
               objekti in kakšen je možen njihov vpliv na infrastrukturo, ki je, recimo, v zemlji,
               podtalju, bi kot prvo povedal, da enostavni objekti se ne gradijo, ampak se
               postavijo. Tako da gradnja oziroma temeljenje pri njihovem kakršnemkoli umeščanju v
               prostor odpade.</p>
               <p>Zdaj pa glede enostavnosti objektov kot objektov, ki so - mi ocenjujemo, da bo več
               kot 3/4 objektov nezahtevnih objektov, torej z enostavnim gradbenim dovoljenjem.
               Tista četrtina, ki pa ga bo imela oziroma ga bo potrebovala, ampak bomo pri tem
               upoštevali tudi objekte, ki so lažji oziroma nimajo večjega zaznavnega vpliva s
               kakršnimkoli možnim vplivanjem na infrastrukturo, ki je potencialno ogrožena. In
               ravno ta delitev med klasično hišo ali posegom v prostor in lahko postavljivem, če
               hočete, montažnim objektom, tablo, klopjo ali pa začasnim panojem, je tista razlika,
               za katero smo želeli narediti v tem. Tukaj mi kolegice kažejo še, da bo v prehodnem
               obdobju definiran, to je 120. člen - enostavni, nezahtevni objekti, ki v prehodnem
               obdobju je definira 120. člen in lahko v prvi, drugi in tretji alineji pogledate, da
               bp dovolitve predpise iz novega odstavka, drugega odstavka 8. člena zakona se šteje,
               da so zahtevni objekti po tem zakonu vsi enostavni objekti, ki izpolnjujejo pogoje iz
               pravilnika o vrstah zahtevnih, manj zahtevnih in enostavnih objektih, o pogojih za
               gradnjo enostavnih objektov brez gradbenega dovoljenja in o vrstah del, ki se v zvezi
               z objekti in pripadajočimi zemljišči. In kot četrta, ne glede na določbo prejšnjega
               odstavka se do uveljavitve predpisov iz novega drugega odstavka 8. člena zakona
               začasni objekti, zgrajeni za manj kakor šest mesecev, urbana oprema, ki jo postavlja
               občina, ter enostavni objekti, ki so del gospodarske javne infrastrukture, in drugi
               objekti, ki so v javno korist, štejejo za enostavne objekte. S tem menimo, da smo
               pravzaprav naredili dosti jasno delitev med enim in drugim. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Sedaj bom poskušal še enkrat ponazoriti ta problem, ki se bo in se
               dogaja v praksi. Tudi če se postavi ta enostaven objekt, torej da se ne gradi, ampak
               kot pravite, postavi, potem si pa predstavljajte podzemni hidrant. Ni vedno jasno
               označen, lahko je zaraščen s travo, kakorkoli, postaviš na ta podzemni hidrant
               klopco, konkretno. Imaš požar. Kaj boš potem? Že tako ne najdeš hidranta, tam kjer je
               klopca, ga zagotovo ne boš šel iskat. Samo ena ponazoritev. Pa tudi drugi objekt,
               poglejte! Ga postaviš v prostor, preglednost na javni cesti je lahko zelo ogrožena.
               Nikogar nisi nič vprašal, postaviš nek pano, pa tudi klopco, ki lahko zmanjša
               preglednost, ampak mi v Sloveniji tega ne rabimo nikogar vprašati nič - kar
               postavimo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo besedo? Gospod Presečnik in gospod Mikolič. Prosim, gospod Presečnik.
            </p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Zdaj je res, če preberemo ta 120. člen, se mi zdi. Vendar, zdaj pa sprašujem; po moji
               oceni bi morali, mislim, da v 1. členu, enostavno izbrisati definicije za enostavne
               objekte, ker jaz pa zdaj resnično ne razumem. Mi imamo definicijo za enostavne
               objekte, kjer so prvič, drugič, takšni, pomožni, športni, ne vem kaj, vadbeni - in
               oprema na koncu tudi. To definicijo imamo in če bo nekdo šel brat definicijo, bo
               postavil nogometno igrišče brez vsega. Tu dam kolegu Vebru prav, iz lastnih izkušenj
               tudi, pa ne glede na to, da je marsikdo slabe volje zdaj, češ da zavlačujemo zadeve.
               Ampak jaz bi rad resnično. Zdi se mi, da manjka, najbrž da glede na 120. člen, ampak
               ne morem se s takšno brzino odločiti, kaj je zdaj prav pa kaj ni. Se opravičujem,
               ampak se mi zdi, da je ta definicija enostavnih objektov v 1. členu obstoječega
               zakona - mislim, da je prvi - , da je po moji oceni odveč. Ne vem, ker nikjer v
               nobenem členu najbrž da ne govorimo o tem, da ne velja več definicija iz 1.
               člena.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Mikolič, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Jaz upam in tudi verjamem, da je definicija enostavni objekt, da je to v
               redu zapisano. Če je tu kakšen problem, bo najbrž predlagatelj zakon povedal.</p>
               <p>Bi pa rad omenil naslednje: glede soglasodajalca, vemo, da je velik problem, da
               lokalne skupnosti ali pa javne gospodarske službe nimamo ali pa nimamo izdelan
               kataster komunalnih vodov. Seveda zdaj, če hočemo iskati dlako v jajcu - jaz bi
               vseeno predlagal, da še danes gremo domov. In če že imamo velike težave glede izdaje
               soglasij za komunalne vode pri tistih projektih, ki jih rabimo, pa vemo, da jih
               imamo, ravno zaradi tega, ker nimamo izdelanega katastra komunalnih vodov in se nam
               na tistih zadevah res velikokrat v praksi, ko objekt gradimo, pojavijo določene
               težave, potem se mi zdi res neargumentirano ali pa nelogično, da kompliciramo zdaj
               pri eni zadevi, ki ji bomo rekli enostavni objekti, ki bi naj bil tisto, kar nekateri
               tu razumemo, pa najbrž je tako tudi mišljeno s strani zakonodajalca, da bomo zdaj pri
               izvedbi ali realizaciji tega projekta - če sploh lahko rečemo, da je to projekt - pa
               iskali soglasja vseh soglasodajalcev. Zdaj bi pa najbrž vsi morali vedeti, kdo pa so
               soglasodajalci, če hočeš izvesti določen poseg na teritoriju ene občine. Ja vsi! Ne
               zdaj samo govoriti, ja voda, elektrika, plin, telefon, kabelska televizija in vse
               ostalo. Veste, dokaj enostavno bi bilo, če bi, recimo, občine - to, nakar me je prej
               spomnil kolega Kokalj - če bi občine izdajale gradbeno dovoljenje, potem bi ta zadeva
               bila najbrž malo lažja. Ampak, mi pač imamo sistem izdajanja gradbenih dovoljenj
               takšen, kot pač trenutno funkcionira, in najbrž bo tudi tak ostal v prihodnje. Če je
               to objekt, ki nima temeljev in je montažni objekt oziroma postavljen celo za določen
               čas, ali pa lahko tudi za nedoločen čas stoji tam, potem jaz tu ne vidim potrebe, da
               bi zato moral pridobiti soglasje vseh soglasodajalcev. Ker dobesedno, saj ne moreš -
               kdo mi bo pa zdaj opredelil soglasodajalce. Vsi so potencialni soglasodajalci, ker
               nam pač ni znano, kateri vodi potekajo na določeni lokaciji, kjer bi pač nekdo želel
               postaviti, pa če smo že danes tolikokrat omenili, klopco v parku. Ne pa zdaj to
               izkoriščati in tu razlagati, da s postavitvijo nekih določenih panojev bo pa prišlo
               do določene nepreglednosti in vse ostalo, kar je bilo povedano. Veste, pozabljate na
               to, da imamo občine oziroma so občine dolžne sprejeti določene zakonske akte, ki jih
               določene, pa tudi med ostalim te zadeve nekako vključujejo v zakonodajo. Veste kaj
               vse vsebuje Zakon o lokalnih cestah in javnih poteh, kaj vsebuje Zakon o javnem redu
               in miru, ki ga imamo občine tudi sprejete, pa da ne bom še vse ostale zakonodaje
               našteval. In tam je jasno navedeno, kateri so tisti dovoljeni posegi v tem območju -
               zdaj govorim, da tam, kjer občina ureja te zadeve, nekatere pa ne. In če bo kdo res
               postavil takšen objekt, za katerega ne bo rabil določenih soglasij, pa bo s tem
               povzročil kakšno drugo težavo, ga bo vsekakor moral odstraniti s strani za to,
               tangiranih, ali kako bi rekel, občinskih služb, ker bo pač povzročal s tem določen
               problem, ali bi rekel - no pač, tako, kot sem rekel, problem v tistem prostoru.
               Ampak, to pa nima zveze s tem, kar sem zdaj omenil, s pridobivanjem soglasij glede s
               strani upravljavcev gospodarske javne infrastrukture. Zato jaz tega amandmaja res ne
               morem podpreti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Bricelj, izvolite.</p>
            </sp>
            <sp who="SDZ4:BriceljMitja">

               <speaker>MAG. MITJA BRICELJ:</speaker>

               <p>Hvala lepa, gospod predsednik. Spoštovane poslanke in poslanci.</p>
               <p>Morda samo še dodatna utemeljitev. Prej smo utemeljevali spremembe enostavnega
               objekta z gradnjo oziroma razliko med gradnjo in postavitvijo. Še enkrat želim
               dodatno povedati, tako kot je dikcija sedaj v 1. členu določena, kaj je enostavni
               objekt, ki je po členu sedaj to objekt, ki je konstrukcijsko nezahteven objekt, ki ne
               potrebuje posebnega statičnega in gradbotehničnega preverjanja, ki ni namenjen
               prebivanju in ni objekt z vplivi na okolje.</p>
               <p>In sedaj še k vzpostavljeni dilemi o poenostavitvah, kot na primeru preglednosti,
               recimo, in možnih konfliktih na cesti ali prometnimi nesrečami. Tukaj bi radi
               povedali točno na tem primeru, da imamo druga zakone iz pristojnosti drugih
               ministrstev, v tem primeru Zakon o javnih cestah, za katerega kakršnokoli poseganje v
               preglednost morate pridobiti soglasje pač po tem zakonu in vključno nadzor je izvajan
               po tem zakonu. Tako da tukaj na tem primeru sem hotel povedati, da ne gre za
               pomanjkljivost. Hvala.</p>
               <p>Drugo še, odpravljanje teh administrativnih ovir. Res, s pridobivanjem soglasje o
               evidencah nekoga, o evidencah, ki jih ni, bi rekel, res pleonazem visoke vrste.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Petan imate besedo.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Na odboru smo tudi v zvezi s tem imeli kar dolgo razpravo, pa smo
               nekatere zadeve kar razrešili, pa smo si bili vsi enotni. Zdaj ponavljamo isto
               zgodbo. Nekateri že malo pretiravajo, pa bom še jaz pretiraval; ampak ne bom nič bolj
               pretiraval kot drugi, mogoče celo malo manj, samo praktični primer bom povedal.</p>
               <p>Vsaka individualna hiša ima kup komunalnih vodov, priključkov. Ni nujno, da tisti, ki
               je takrat uporabnik teh prostorov, natanko ve, kje je vodovodni priključek in se
               ostalo. In če bo želel postaviti pasji boks, ta prav gotovo spada med tiste najbolj
               enostavne objekte, sedaj bo pa on moral začeti razmišljati, če ga bo želel tu
               postaviti, kateri vod bi pa lahko bil spodaj, pa ne ve, ali elektro, ali je
               telefonski priključek, ali vodovodni priključek, ali je kakšna kanalizacija, ali je
               plinski priključek. Koga naj sedaj gre obvestiti? Naj gre preliminarno naprej na
               rezervo, čisto vse obvesti, da bo postavil pasji boks, pa ni čisto siguren, če bo na
               njihovem vodu gor. Kaj pa naj naredi, če pasji boks lahko premakne za dva metra na
               levo ali pa za dva metra na desno. Bo pač z enega voda šel na drugega. To je to in
               čisto nič drugega. <gap n="..."/><stage>/Oglašanje iz klopi./</stage> Dejal sem, da bom pretiraval, tako kot
               pretiravajo drugi. Popolnoma enako je. To niso objekti, ki imajo temelje, ampak - ne
               vem kaj naj rečem - predmeti, če niso objekti, ki se postavijo in ga lahko premakneš,
               kamorkoli ga hočeš. In tudi tisto govorjenje, da neko klopco postaviš, kjer imaš
               podzemni hidrant <gap n="..."/><stage>/Oglašanje iz klopi./</stage> Kako pa veš, da je podzemni hidrant tam?
               Kdo pa več, če je ne vem kakšna cev? Vse nekaj tipamo. Pa je stvar, ki jo lahko
               prestaviš, če se ugotovi, da je res podzemni hidrant, se bo pač prestavil dva metra
               bolj na desno. Ampak da za to moraš uradno nekoga obveščati, pa ne veš koga! Lepo vas
               prosim. Potem pa to prekvalificirajmo, da je za to potrebno imeti gradbeno
               dovoljenje, pa ti bo zopet en uradnik na upravni enoti ali pa na mestni občini dal
               štempelj. In kaj smo dosegli? Potem smo pa na tem, kjer smo sedaj.</p>
               <p>Zakaj pa ta zakon spreminjamo? Saj je lepo napisan. Lepo je napisan. Kup stvari je
               napisanih. Ugotavljam, da nekatere stvari mogoče ne, ampak mogoče zaradi tega, ker ni
               točna definicija, je mogoče potem kakšna birokratska kaprica. Ampak spreminjamo ga
               zato, ker smo s tem, kot sedajle delamo, imeli tudi pred tistim postopkom, ki je bil
               pred petimi leti - ne vem, ne me za besedo prijeti, lahko je bilo pred desetimi leti.
               Delamo isto, na koncu, če hočemo malo zakomplicirati, pa še dodati kakšne dodatne
               omejitve, mi smo pa ravno zaradi teh omejitev šli v spremembo zakona. Tako dolgo smo
               čakali s tem zakonom tudi zato, da smo vse možne elemente ugotovili: kaj je tisto,
               kar je višek, kaj je prenormirano, kaj bi se dalo poenostaviti. Saj ta zakon bi
               verjetno bil lahko prej, ker se je tudi pričakoval prej, ampak minister verjetno ni
               zastonj čakal sedaj ta trenutek. Ne bom rekel, da je čakal, ampak do takrat, dokler
               se ni ugotovilo, kaj se da poenostaviti. Vsaka stvar se pa ne da poenostaviti. Ampak
               sedaj je verjetno tisto, kar je pred nami, točno to, kar se da poenostaviti. Zato je
               prišel minister sedaj s tem zakonom, smo ga želeli še bolj hitro sprejeti in potem
               smo sprejeli tudi to varianto, da gremo v enomesečni odlok, da opravimo še javno
               predstavitev mnenj. In mislim, da smo prav naredili. Lahko bi pa tudi mirne duše šli
               brez tega, ampak dobro. Ker to je že bolj politično vprašanje, pa smo ta napor še
               naredili.</p>
               <p>Danes smo pa prišli pred situacijo, da nima smisla, da zopet kompliciramo in pridemo
               v na iste rešitve, kot smo jih imeli prej, čeprav mogoče na manjšem segmentu. Ampak
               mislim, da smo toliko razpravljali o tem, da smo verjetno ugotovili, da če bomo še to
               dali zraven, če bi to potrdili, bi samo zbirokratizirali, mislim, da kar dober zakon,
               ki je skušal te zadeve odpraviti.</p>
               <p>Tako jaz tega amandmaja ne bom v nobenem primeru podprl, ker so me že vsi prepričali
               na odboru. Danes ni bilo nobenih argumentov, samo argumenti so bili takšne vrste, kot
               sem ga tudi jaz povedal, ko sem povedal, da bom malo zakompliciral. In ni bilo
               nobenega argumenta, ki bi me res prepričal. Tako ostajam pri tem, pri čemer smo
               ostali tudi na odboru in prej tudi pri usklajevanju. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Hrovat. Prosim.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo. Sedaj mi je že kar malo nerodno. Ljudje nas gledajo, mi se pa
               pogovarjamo pravzaprav o res najbolj banalni zadevi v tem zakonu. Ampak, če nekdo ne
               razume po tolikokrat ponovljeni dikciji, je treba še enkrat ponoviti. Poglejte,
               zanima me, če zdaj končno ločimo, kaj je nova kategorija, ki govori o tem, da je to
               enostavni objekt - to bo zelo zelo enostavni objekt, ker bo urbana oprema. In ta nov
               pravilnik, ki se bo pripravil, bo opredeljeval točno to. Zato ne potrebujemo
               nikakršnih soglasij za postavitev.</p>
               <p>Kar se pa tega tiče, kar ste prej govorili o problemih zaradi preglednosti na cestah,
               je pa res to, kar so vam že prej povedali - obstajajo drugi zakoni, ki točno
               nalagajo, kakšen mora biti odmik od ceste. Vi kot župan imate pa sigurno tudi odlok o
               teh zadevah, o lokalnih cestah, kako daleč lahko A pano, recimo, ob volilni kampanji,
               ki jo imate, recimo, vsake toliko časa, kako daleč stran od pločnika ali od roba
               ceste morajo postaviti kakšen pano; sigurno imate to.</p>
               <p>Torej, še enkrat je treba povedati, da bi bila čista neumnost za takšne objekte,
               torej za neko urbano opremo, klopco in podobno, iskati neka soglasja. Resnično! Zdaj
               se pa ne bom več oglašal, ker zdaj je pa res že dovolj.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa. Opravičujem se vsem, ki sem vam zamoril nekaj minut petkovega popoldneva.
               Opravičujem se, ker sem zgrešil eno alinejo v 1. členu novega predloga sprememb, kjer
               se črtajo točke 1.9.1, 1.9.2, 1.9.3, 1.9.4 in 1.9.5. Zato jemljem tisto mojo prejšnjo
               pripombo oziroma vprašanje nazaj, ker mi je kolega z ministrstva razložil in pokazal;
               v tej množici številki sem to zgrešil.</p>
               <p>Seveda pa, če se že kolega Petan malo norčuje iz tega zakona, pa daje takšne banalne
               primere, bom pa rekel to, enostavni objekt je, piše v tem novem členu, konstrukcijsko
               nezahteven objekt, ki ne potrebuje posebnega statično- in gradbenotehničnega
               preverjanja, ki ni namenjen prebivanju in ni objekt z vplivi na okolje. Zdaj, pasja
               uta ima lahko tudi vpliv na okolje, ker lahko moti sosede pri nočnem spanju, če pes
               laja celo noč. Tako je v tem primeru potem po vaše potrebno gradbeno dovoljenje, če
               že vi dajete banalne primere in vam gre na živce, če se kdo oglaša.</p>
               <p>Torej, še enkrat, hvala lepa, da ste me opozorili, da se to črta. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da ne želi nihče več razpravljati, zato zaključujem
               razpravo.</p>
               <p>O amandmajih bomo odločali čez pol ure, to je ob 16.00 uri.</p>
               <p>S tem prekinjam to točko dnevnega reda in sejo zbora, ki jo bomo nadaljevali ob 16.00
               uri.</p>
               <stage type="time">(Seja je bila prekinjena ob 15.28 in se je nadaljevala ob 16.00.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo. Prehajamo na glasovanje zbora o
               predlogih odločitev. Poslanke in poslance prosim, da preverijo delovanje svojih
               glasovalnih naprav.</p>
               <p>Nadaljujemo s prekinjeno <title>6. točko dnevnega reda - druga obravnava Predloga zakona
                  o preprečevanju nasilja v družini, redni postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Odločamo o prvem amandmaju Poslanske skupine SNS k 1. členu. Če bo amandma sprejet,
               postaneta amandmaja pod številko 2 in 3 brezpredmetna. Glasujemo. Ugotavljam, da je
               glasovalo 56 poslank in poslancev, za 11, proti 42.</p>
               <p><stage>(Za je glasovalo 11.)</stage> <stage>(Proti 42.)</stage></p>
               <p>Ugotavljam, da amandma ni sprejet. S tem sta postala amandmaja pod številko 2 in 3
               brezpredmetna. Pardon! Sem dobro slišal, vendar se opravičujem.</p>
               <p>Glasujemo o drugem amandmaju. Ugotavljam, da je glasovalo 60 poslank in poslancev, za
               59, proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Odločamo o tretjem amandmaju Poslanske skupine SNS k 1. členu. Glasujemo. Glasovalo
               je 62 poslank in poslancev, za 12, proti 46.</p>
               <p><stage>(Za je glasovalo 12.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SDS, NSi in SLS k 10.a členu. Glasujemo.
               Glasovalo je 64 poslank in poslancev, za 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SDS, NSi in SLS k 10.b členu. Glasujemo.
               Glasovalo je 63 poslank in poslancev, za 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Odločamo o amandmaju Poslanske skupine Zares k 14. členu. Glasujemo. Navzočih je 63
               poslank in poslancev, za je glasovalo 22, proti 38.</p>
               <p><stage>(Za je glasovalo 22.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o prvem amandmaju Poslanske skupine SNS k 16. členu. Če bo amandma sprejet,
               postaneta amandmaja pod številko 2 in 3 brezpredmetna. Glasujemo. Navzočih je 62
               poslank in poslancev, za je glasovalo 19, proti 41.</p>
               <p><stage>(Za je glasovalo 19.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Glasujemo o drugem amandmaju Poslanske skupine SNS k 16. členu. Glasujemo. Navzočih
               je 64 poslank in poslancev, za je glasovalo 20, proti 43.</p>
               <p><stage>(Za je glasovalo 20.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o tretjem amandmaju Poslanske skupine SNS k 16. členu. Glasujemo. Navzočih
               je 63 poslank in poslancev, za je glasovalo 59, proti 4.</p>
               <p><stage>(Za je glasovalo 59.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Zares k 31. členu. Glasujemo. Navzočih je 64
               poslank in poslancev, za je glasovalo 23, proti 40.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Zares k 32. členu. Glasujemo. Navzočih je 62
               poslank in poslancev, za je glasovalo 26, proti 36.</p>
               <p><stage>(Za je glasovalo 26.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Ker so bili v drugi obravnavi k dopolnjenemu predlogu zakona sprejeti amandmaji k več
               kot eni desetini členov, bo zbor tretjo obravnavo predloga zakona opravil na
               naslednji seji. Na podlagi tretjega odstavka 137. člena Poslovnika Državnega zbora
               predlagam Državnemu zboru, da sprejme še naslednji sklep: Predlog zakona za tretjo
               obravnavo pripravi Vlada Republike Slovenije. Glasujemo. Navzočih je 60 poslank in
               poslancev, za 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je sklep sprejet in s tem zaključujem to točko dnevnega reda.</p>
               <p>Nadaljujemo s <title>prekinjeno 8. točko dnevnega reda - z drugo obravnavo Predloga
                  zakona o spremembah in dopolnitvah zakona o graditvi objektov, v okviru rednega
                  postopka.</title> Nadaljujemo z <title>drugo obravnavo,</title> to je z odločanjem o
               vloženih amandmajih. Odločamo o amandmaju Poslanske skupine SD k 16. členu.
               Glasujemo. Navzočih je 62 poslank in poslancev, za 20, proti 41.</p>
               <p><stage>(Za je glasovalo 20.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Odločamo o prvem amandmaju Poslanske skupine SD k 29. členu. Glasujemo. Navzočih je
               60 poslank in poslancev, za 20, proti 39.</p>
               <p><stage>(Za je glasovalo 20.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju Poslanske skupine SD k 29. členu. Glasujemo. Navzočih je
               63 poslank in poslancev, za 20, proti 41.</p>
               <p><stage>(Za je glasovalo20 .)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi k
               dopolnjenemu predlogu zakona amandmaji niso bili sprejeti, amandmajev v tretji
               obravnavi ni možno vlagati, zato v skladu s 139. členom Poslovnika Državnega zbora
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Pravilno ste pokazali v pravo
               smer. Glede na mnenje Zakonodajno-pravne komisije, ki ga bomo tudi slišali, obstaja
               možnost, da je zakon neusklajen.</p>
               <p>Izvolite gospa.</p>
            </sp>
            <sp who="SDZ4:OgrincHelena">

               <speaker>HELENA OGRINC:</speaker>

               <p>Hvala lepa, gospod predsedujoči.</p>
               <p>Torej, Zakonodajno-pravna služba je v svojem mnenju, ki ste ga danes prejeli na klop,
               opozorila na določena vprašanja, rešitve, kjer se pojavljajo elementi neskladnosti.
               Opozorili smo tako na 49.b člen, vendar glede na to, da rešitve tega člena niso bile
               odprte v predhodni drugi obravnavi, seveda ni poslovniških pogojev za sicer potrebno
               usklajevanje.</p>
               <p>Glede opozoril v zvezi z 49.c členom menimo, da predlagane rešitve, ki so bile sicer
               pomembno izboljšane na drugi obravnavi na matičnem delovnem telesu, vendarle v celoti
               niso usklajene z veljavno ureditvijo na področju energetike. Izrecno smo izpostavili
               področje plinovodnega omrežja, kjer imamo ureditev ne varovalnih pasov, ampak
               podzakonski predpisi glede na določbe zakona urejajo drugače poimenovana območja, v
               katerih se varuje območje zaradi varnosti delovanja teh sistemov in seveda varnosti
               izvajanja storitev. Tukaj menimo, da bi bilo potrebno, ker imamo tako imenovani
               varnostni pas kot tudi nadzorovani pas in med temi samo nadzorovani pas ima po svoji
               vlogi namen varovalnega pasu, kot ga določa predlagana novela zakona, da bi bilo
               potrebno uskladitev urediti na ta način, da bi se prehodne določbe dogradila s tem,
               da bi zakon določal, da se nadzorovani pas, torej do sistemske ureditve, obravnava
               kot varovalni pas po določbah tega zakona.</p>
               <p>Pripombo smo imeli tudi na 128. člen in opozorili na pravnosistemsko nesprejemljivost
               te rešitve in na potrebno uskladitev z veljavno zakonodajo. Tukaj gre za vprašanje
               uporabe določb zakona, ki ureja določena vprašanja v zvezi z graditvijo avtocestnega
               omrežja v Republiki Sloveniji. Te določbe naj bi veljale za energetske objekte, za
               pridobivanje nepremičnin za potrebe njihovih gradenj. Vendar, vseskozi je
               Zakonodajno-pravna služba opozarjala, da je ta zakon časovno presežen. Namreč, glede
               načina dokazovanja pravice graditi za potrebe teh objektov, se sklicuje na določbe
               zakonov, ki danes več ne veljajo. S tega razloga menimo, da je tudi ta uskladitev z
               veljavno zakonodajo nujno potrebna. Toliko. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Smatram na podlagi vaših besed, da zakon ni usklajen, zato razprave o tem
               ni, ampak obveščam in prosim Vlado, da pripravi uskladitveni amandma do ponedeljka,
               ko bomo v ponedeljek zvečer v okviru glasovanj govorili tudi o tem uskladitvenem
               amandmaju in odločali. O mnenju Zakonodajno-pravne službe ni razprave. Če želite
               proceduralno, prvič. Gospod Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni, ampak jaz res mislim, da to pa je zdaj le bilo malo preveč. V
               okviru zakonodajnega postopka parlamentarne razprave ni bilo sprejetega amandmaja. Na
               kaj bo prišel uskladitveni amandma? Ali bo prišel na čistopis, ki ga je Vlada
               Republike Slovenije pripravila za obravnavo na matičnem delovnem telesu ali bo prišel
               amandma na uskladitveni amandma v okviru druge obravnave, ki je potekala danes?
               Amandmaja ni bilo nobenega sprejetega. Z moje strani mislim, da je prišlo do napake s
               strani Zakonodajno-pravne službe, ki bi bila to dolžna opozoriti Državni zbor v
               okviru, ko je zakon prišel v parlamentarno proceduro. Ne krivim Vlade Republike
               Slovenije, ne krivim nobenega izmed poslancev Državnega zbora, ampak dejstvo je, da
               so ugotovili neskladje omejenega zakona s čim - gospod predsedujoči, vas sprašujem -
               s čim je prišlo do neskladja, da je Zakonodajno-pravna služba po tolikem in tolikem
               času ugotovila, da je prišlo do tega neskladja. V povezavi s čim? Prosim, če mi
               odgovorite, gospod predsedujoči. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Peče. Verjetno bi se lahko zgodilo, da bi sedela obratno. In na
               vprašanje, ki ste mi ga postavili, ne morem odgovoriti, ker je odgovarjala v tem
               primeru predstavnica Zakonodajno-pravne službe, ki je odgovorna in ki podaja mnenje
               Zakonodajno-pravne službe. Hvala. Proceduralno, gospod Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Jaz bi resnično prosil, če se predstavnica
               Zakonodajno-pravne službe vrne in nam pove vsem poslancem, v čem je ta zakon
               neskladen. In še ena zadeva: zakaj na to ni opozorila že prej, preden je ta zakon
               sploh prišel v obravnavo v Državni zbor. Glede na to, da ta zakon in bil spremenjen v
               nobeni točki v obravnavi v tem Državnem zboru, se pravi, noben amandma, ki bi bil
               sprejet, ni povzročil neskladnosti. Zakon je bil neskladen že prej in prosim, če se
               lahko predstavnica Zakonodajno-pravne službe vrne in nam pojasni, zakaj je zakon
               neskladen, in če je neskladen, naj se umakne s te seje Državnega zbora. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Se strinjam s tem kar se povedali. Prekinjam sejo za 10 minut. Hvala.</p>
               <stage type="time">(Seja je bila prekinjena ob 16.17 in se je nadaljevala ob 16.30.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Po prekinitvi te točke dnevnega reda, po
               posvetovanju tudi s predsednikom Državnega zbora, sem se odločil, da na podlagi vseh
               dilem, ki so nastale v izvajanju tako predstavnikov Vlade kot tudi Zakonodajno-pravne
               službe, umirimo zadevo, jo prespimo in nadaljujemo s to točko dnevnega reda, ko se bo
               vse uskladilo, v ponedeljek zvečer v okviru glasovanj.</p>
               <p>S tem zaključujem to točko dnevnega reda <gap n="..."/><stage>/Oglašanje v ozadju./</stage><gap n="..."/> Prekinjam to
               točko dnevnega reda.</p>
               <p>Proceduralno, izvolite. Pa brez nasilja, prosim. <gap n="..."/><stage>/Smeh v dvorani./</stage><gap n="..."/></p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Poglejte, jaz ne rabim obleči tiste majice, kot jo danes nosi kolegica Širca, ker ne
               izvajam nikakršnega nasiljea. Rad bi vam samo prebral 69. člen Poslovnika. Namreč,
               jaz menim, da morate tudi vi, gospod podpredsednik, predvsem pa tisti, ki vam svetuje
               na desni strani, spoštovati Poslovnik Državnega zbora in ne svojih lastnih mnenj in
               stališč. In na tistem mestu, kjer sedite, morate po tem Poslovniku ravnati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>69. člen Poslovnika pravi: <q>"Poslancu, ki želi govoriti o uporabi Poslovnika,
               postopkovno vprašanje, da predsedujoči besedo takoj, ko jo zahteva."</q> Ne govori,
               <q>"poslancu opozicije"</q>, ampak govori <q>"poslancu"</q>, vsakemu od 90-ih v tej dvorani -
               takoj, ko jo zahteva. Meni tega niste omogočili.</p>
               <p>Zdaj pa. Zakaj sem se prijavil k razpravi o postopkovnem vprašanju? Mislim, da je
               Poslovnik zelo jasen, in predhodna kolega sta na to pred mano že opozorila, zaradi
               tega ni nobenega razloga za prekinitev te točke in seje danes. Vsi razlogi so
               izpolnjeni za odločanje. 139. člen zelo jasno govori, da <q>"če v drugi obravnavi ni bil
               k dopolnjenemu predlogu zakona sprejet noben amandma, Državni zbor na isti seji
               preide na glasovanje o zakonu."</q> V nobeni določbi tega Poslovnika ne najdem možnosti,
               ki ste jo dali predstavnici Zakonodajno-pravne službe, da je povedala neko stališče,
               ki v tem primeru nima nobene teže.</p>
               <p>Zaradi tega predlagam, spoštovani gospod podpredsednik, da spoštujete določbe
               Poslovnika, da v bodoče, ko se poslanec priglasi k besedi, ne glede na to, ali gre za
               opozicijskega ali koalicijskega poslanca, mu daste možnost, da pove tisto, kar želi,
               v skladu z 69. členom, takoj ko to zahteva, in da zaključimo z obravnavo te točke
               danes, tako kot veleva Poslovnik, torej, da o zakonu dokončno odločimo. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, izvolite, proceduralno vprašanje.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala lepa za besedo. Torej, Zakonodajno-pravna služba nas je v okviru plenarnega
               zasedanja opozorila, da je zakon neusklajen. Mi še vedno ne vemo, iz katerega naslova
               je zakon neusklajen: ali je zakon neusklajen zaradi nesprejetja nobenega amandmaja v
               okviru zakonodajnega postopka ali zaradi okvira delovanja matičnega delovnega telesa.
               In s tega mesta, gospod predsedujoči, prosim, da zagotovite prisotnost predstavnice
               Zakonodajno-pravne službe, da pojasni, kje je nastala neusklajenost. Ali držijo
               besede kolega Zvonka Černača, ki pravi, da je treba iti na tretjo obravnavo, ker v
               drugi obravnavi ni bil sprejet noben amandma, in s tega stališča se z njim strinjam.
               Če pa dejansko nastopa neusklajenost med posameznimi členi, pa je treba ugotoviti,
               zakaj Zakonodajno-pravna služba na to ni opozorila v uvodu zakonodajnega postopka,
               zakaj na to ni odreagiralo matično delovno telo. In to so dileme, ki so danes odprte.
               Zato vam predlagam, ali zaključite zakonodajni postopek iz naslova tega zakona v tem
               trenutku in zdaj, in naj Vlada pripravi zakon, ki bo usklajen, sami členi med seboj,
               ali pa morebiti neusklajenost nastopa med tem zakonom in ostalimi zakoni, ali pa
               zagotovite prisotnost predstavnice Zakonodajno-pravne službe.</p>
               <p>Meni osebno se zdi nepojmljivo, da glede na to, da imamo pravno dilemo v tem
               trenutku, tule ne sedi predstavnica Zakonodajno-pravne službe. V osnovi bi ona morala
               v tem trenutku in zdaj tu povedati, kje nastopa neusklajenost omenjenega zakona.
               Dejansko tega ne vemo, vemo samo, da nastopa neusklajenost, ne vemo pa, kje je vir te
               neusklajenosti: ali je to matično delovno telo ali je to morebiti nesprejeti amandma
               v okviru druge obravnave na parlamentarnem zasedanju. Prosim, da to tudi storite.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Rad bi samo to še povedal, da je do neusklajenosti zakona lahko prišlo
               tudi že na matičnem delovnem telesu in da je treba to tudi upoštevati. Zato bi
               vztrajal pri svoji odločitvi in bi povedal, da nikdar nimam namena, da sam nekaj
               odločim, ampak se vedno posvetujem. Tudi v tem primeru smo se posvetovali. Verjetno
               bi se moj kolega Peče tudi posvetoval, verjetno bi tudi vprašal gospoda predsednika
               Državnega zbora ali koga drugega, kaj v taki situaciji meni. Tako sem napravil tudi
               sam, zato na podlagi vsega, kar smo se dogovarjali, prekinjam točko dnevnega reda in
               prekinjam sejo zbora. <stage type="time">(SEJA JE BILA PREKINJENA 14. DECEMBRA 2007 OB 16.36 URI.)</stage>
               </p>
            </sp>
         </div>
      </body>
   </text>
</TEI>