<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-25-2007-03-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|82D49AECB0FA2677C12572A400312A29</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=82D49AECB0FA2677C12572A400312A29</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-25-2007-03-07.DZ" n="25">
               <name>Redna</name>
               <date when="2007-03-07"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-25-2007-03-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 25. seje</stage>
            <stage type="date">(7. marec 2007)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 10.02 uri.</stage>


            <sp xml:id="SDZ4-Redna-25-2007-03-07.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice, kolegi poslanci, gospe in gospodje! Pričenjamo z nadaljevanje
               25. seje Državnega zbora.</p>
               <p>Obveščen sem in vas obveščam, da se današnje seje ne morejo udeležiti naslednji
               poslanci in poslanka: mag. Franc Žnidaršič, Roberto Battelli, Miran Jerič, Ljubo
               Germič in Mojca Kucler Dolinar.</p>
               <p>Mi pa prehajamo na <title>4. TOČKO DNEVNEGA REDA - NA DRUGO OBRAVNAVO PREDLOGA ZAKONA
                  O PROSTORSKEM NAČRTOVANJU.</title> Seznanjam vas, da imamo za to točko na razpolago
               5 ur in 10 minut.</p>
               <p>Predlog zakona je v obravnavo zboru predložila Vlada Republike Slovenije, zato
               besedo dajem predstavniku Vlade, ministru za okolje in prostor, gospodu Janez
               Podobniku. Izvolite.</p>
            </sp>
            <sp xml:id="SDZ4-Redna-25-2007-03-07.sp2">

               <speaker>JANEZ PODOBNIK:</speaker>

               <p>Dobro jutro! Spoštovane poslanke in poslanci, spoštovani gospod podpredsednik
               Državnega zbora. Dovolite mi, da v tem uvodu na kratko še enkrat povzamem nekatere
               poudarke predlaganega zakona, še posebej tiste, ki so bili v okviru zadnjih obravnav
               predloga zakona tako v strokovnih krogih pa tudi v okviru obravnav v postopku
               sprejemanja tega zakona v Državnem zboru in Državnem svetu še posebej izpostavljeni.
               Ob tem bi rad povedal, da so strokovnjaki z ministrstva, ki ga vodim, sodelovali pri
               pripravi amandmajev k posameznim členom predlaganega zakona, ki bodo obravnavani na
               tej seji Državnega zbora, in o tem sem prepričan, bodo prispevali tudi k boljšim
               rešitvam in večji jasnosti posameznih zakonskih določb. Na tem mestu bi se rad tudi
               zahvalil vsem, ki ste nam pri tem napornem delu pomagali, še posebej posameznim
               poslanskim skupinam, Zakonodajno-pravni službi Državnega zbora in še posebej
               strokovnim službam matičnega odbora za okolje in prostor. Poslanke in poslanci,
               prepričan sem, da je skupni cilj nas vseh, da bi Republika Slovenija z zakonom, ki ga
               obravnavamo, dobila sodoben, z evropskim pravom skladen zakon, ki bo omogočal, da
               bodo tako občine kot tudi država, pa tudi regije oziroma pokrajine, lahko v razumnem
               roku in v okviru sprejemljivih sredstev pripravile take prostorske dokumente, ki bodo
               zelo jasno in nedvoumno določali, kaj se na posameznem zemljišču sme in česa se ne
               sme graditi. Kajti le jasen prostorski načrt daje investitorju potrebno varnost pri
               načrtovanju njegove investicijske namere. Potem je potrebno poudariti, da sam zakon
               še ne zagotavlja dobrih prostorskih odločitev in kvalitetnih prostorskih dokumentov.
               Zato je potrebno tudi njegovo ustrezno izvajanje v praksi, ki je predvsem odvisno od
               pripravljavcev teh prostorskih aktov, to je pristojnih strokovnih služb, občin in
               države, v največji meri pa od izdelovalcev prostorskih dokumentov, to je strokovno
               usposobljenih prostorskih načrtovalcev. Pri tem je potrebno poudariti, da je
               prostorsko načrtovanje, kot je določeno v predlogu tega zakona, interdisciplinarna
               dejavnost, ki jo opravljajo strokovnjaki različnih profilov, arhitekti, krajinski
               arhitekti, geografi in podobno. Vsak od njih v delu, za katerega je strokovno
               usposobljen. Prav od njih je v največji meri odvisna tudi urejenost slovenskega
               prostora, še posebej naših mest in naselij. Pri tem bi se neposredno navezal še na
               nekatere pomisleke, ki so spremljali pripravo predlaganega zakona in so bili
               izpostavljeni tudi v razpravah v Državnem zboru, predvsem so bili intonirani oziroma
               poudarjeni s strani stroke krajinskih arhitektov. Njihove mnenje je namreč, da zakon
               ureja predvsem področje arhitekturno-urbanističnega načrtovanja in se osredotoča le
               na naselja in pozidan prostor, ne obravnava pa v zadostni meri tudi tako imenovanega
               odprtega prostora oziroma krajine, s čimer ne sledi smernicam, ki jih narekujejo
               mednarodne konvencije o krajini.</p>
               <p>Navedenemu mnenju moram nasprotovati, kajti zakon določa, da se ves prostor, s
               prostorskimi akti občin, celovito obravnava in da se na podlagi strokovnih analiz ter
               v skladu z identiteto in tipologijo prostora oblikuje v enote urejanja prostora, v
               okviru katerih se določajo prostorski režimi. Krajina je kot pomemben element
               prostora vključena v prostorsko načrtovanje v okviru teh enot urejanja, ki pokrivajo
               celotno območje občine. V strokovno delo pa se seveda v okviru tega dela, poleg
               drugih strok, vključujejo tudi strokovnjaki krajinsko-arhitekturne stroke. Posebej bi
               izpostavil tudi to, da je prostorsko načrtovanje v javnem interesu. Ker je bilo to
               velikokrat izpostavljeno tudi v razpravah pri Državnem zboru, je s predlaganimi
               amandmaji, ki jih bomo obravnavali na današnji seji, predlagana tudi dopolnitev enega
               izmed uvodnih členov zakona s takšno eksplicitno določbo. To dejstvo namreč, da je
               prostorsko načrtovanje v javnem interesu, sicer že sedaj izhaja iz več določb zakona,
               je pa prav, da se to v zakon še posebej izrecno zapiše, saj prostorski režimi, ki jih
               določajo prostorski akti, omejujejo lastnike pri razpolaganju z njihovimi
               nepremičninami ali pa zaradi izvedbe načrtovanih ureditev celo posegajo v sama
               lastninska razmerja.</p>
               <p>Vsebinske probleme veljavnega ZUREPA v predlogu zakona rešujemo tako, da prostorsko
               načrtovanje usmerjamo v celovito rešitev in enovitost prostorskih aktov. Parcialnost
               prostorskega načrtovanja v okviru prostorskih aktov po ZUREP-u 1 je na primer na
               državni ravni povzročala vodenje postopkov priprave državnih lokacijskih načrtov za
               vsako prostorsko ureditev posebej, to pa je pomenilo veliko število dolgotrajnih
               postopkov, ki so večkrat potekali tudi neusklajeno. Predlagani zakon pa bo določil,
               da bo v okviru državnih prostorskih načrtov mogoče načrtovati na določenem širšem
               območju več prostorskih ureditev državnega pomena hkrati, s čimer bo zagotovljena
               njihova celovita obravnava, pa tudi medsebojna usklajenost in javna obravnava v
               okviru enega samega postopka. Na državnem nivoju se bodo prostorske ureditve
               načrtovale do takšne natančnosti, da bodo ureditve ustrezno umeščene v prostor,
               podrobnejše načrtovanje pa bo prepuščeno investitorju v okviru priprave projektne
               dokumentacije. In tudi to je ena od bistvenih razlik od sedanjih državnih lokacijskih
               načrtov, ki imajo zaradi svoje podobnosti praktično že značaj projektov.</p>
               <p>Pri občinskem prostorskem načrtovanju, kot je določeno s predlaganim zakonom, pa smo
               želeli občine motivirati, da svoj prostor celovito načrtujejo in s tem načrtujejo
               tudi svoj dolgoročni razvoj. Le celovito načrtovanje pomeni prelom s prepogosto
               sedanjo prakso, ko urbanizem sledi lastništvu in ko uradnik diskrecijsko odloča o
               tem, kaj in kje se lahko gradi. Na občinski ravni nov zakon predvideva en sam obvezen
               prostorski akt, imenujemo ga Občinski prostorski načrt, ki se bo pripravljal in
               sprejemal kot enovit dokument, ki bo hkrati strateški in izvedbeni prostorski akt ter
               podlaga za pripravo projektov za pridobitev gradbenega dovoljenja.</p>
               <p>Podvajanja postopkov pri sprejemanju občinskih prostorskih aktov ni. Občine lahko v
               celoti podrobno uredijo svoj prostor v Občinskem prostorskem načrtu. Podrobni
               prostorski načrti pa so fakultativni in se pripravijo le, če se občina tako odloči.
               Če bo imela občina že ob prvem sprejemu občinskega prostorskega načrta jasne
               projekte, pa bo lahko vse to uredila v Občinskem prostorskem načrtu in potem priprava
               podrobnih prostorskih načrtov v takih primerih sploh ne bo potrebna.</p>
               <p>Določnost prostorskih aktov občin na izvedbenem nivoju pa želimo uvesti oziroma
               doseči z uvedbo novega instrumenta, urbanističnega načrta. Gre za načrt s
               tradicionalno vsebino, ki jo pozna večina primerljivih evropskih držav in smo jo v
               preteklosti že imeli tudi pri nas. Z urbanističnim načrtom bomo načrtovali prostorski
               razvoj oziroma celovito prenovo v mestih in naseljih mestnega značaja oziroma v
               tistih naseljih, kjer se predvideva večji razvoj. Najboljše prostorske rešitve bomo
               pridobivali s pomočjo več variantnih rešitev, lahko tudi z izvedbo javnih natečajev,
               ki so po našem mnenju dobra pot za pridobitev najboljših rešitev v naseljih.</p>
               <p>Glede pripomb, ki so se ob pripravi tega zakona nanašale na bodoče regionalno
               oziroma pokrajinsko načrtovanje, pa moram poudariti, da tega s predlaganim zakonom
               žal nismo mogli urediti, saj ne glede na to, da se zakonodaja s področja pokrajin že
               intenzivno pripravlja, takšna ureditev trenutno še ni mogoča. Pokrajinsko načrtovanje
               bomo lahko ustrezno uredili šele takrat, ko bodo pokrajine institucionalizirane in
               bodo določene tudi vse njihove pristojnosti na tem področju. Do tega pa smo, za lažjo
               realizacijo pomembnih razvojnih projektov, ki jih predvidevajo regionalni razvojni
               programi, predvideli pripravo posebnih regionalnih prostorskih načrtov.</p>
               <p>Postopke celovite presoje vplivov na okolje v tem zakonu posebej urejamo, in sicer
               tako, da jih vključujemo v postopek priprave prostorskih načrtov kot rešitev sui
               generis, pri tem pa v celoti prevzemamo rešitve, ki so predmet evropske direktive iz
               Zakona o varstvu okolja, jih pa racionaliziramo v delu, kjer je pač to mogoče. Na tem
               mestu želim posebej poudariti, da posebna revizija okoljskega poročila po tem
               predlogu zakona ni več predvidena, o čemer je bilo veliko razprav, še posebej v
               delovnih telesih Državnega zbora. Revizijo okoljskega poročila bo, zaradi
               racionalizacije dela ter znižanja stroškov občinam, zagotavljalo Ministrstvo za
               okolje in prostor samo, znotraj postopka celovite presoje vplivov na okolje. S tem
               smo si na ministrstvu naložili, to priznamo, veliko nalogo in odgovornost, prepričan
               pa sem, da jo bomo z dobro organizacijo tudi zmogli.</p>
               <p>Postopke priprave prostorskih aktov na vseh ravneh z novim zakonom bistveno
               skrajšujemo predvsem s tem, da pripravljavci teh aktov ne bodo več prepuščeni sami
               sebi, pač pa bo koordinator vseh postopkov naše ministrstvo, ki s tem prevzema tudi
               odgovornost za uspešnost izvedbe reforme na področju prostorskega načrtovanja.
               Skrajšali smo tudi roke, ki se nanašajo na smernice in mnenje nosilcev urejanja
               prostora, ki jih bo treba tudi dosledno upoštevati.</p>
               <p>Predlog zakona izključuje tudi veto posameznega ministrstva na predlog občinskega
               prostorskega načrta, saj določa, da lahko Vlada potrdi predlog občinskega načrta
               tudi, če ta ni skladen s smernicami ministrstev. Minister za prostor pa je prisiljen,
               da se v roku 75 dni izjasni o tem, ali načrt potrdi ali pa to predlaga v odločitev
               Vladi. Molk ministra pomeni potrditev načrta.</p>
               <p>V predlogu zakona je tudi na novo urejeno področje opremljanja stavbnih zemljišč in
               komunalnega prispevka. To je bilo sedaj v veliki meri prepuščeno podzakonskim aktom.
               O nekaterih rešitvah o tej temi pa v razpravi k posamezno vloženim amandmajem.</p>
               <p>Poslanke in poslance prosim, da po današnji razpravi ob glasovanju predlagane
               amandmaje tudi potrdijo. Hvala lepa.</p>
            </sp>
            <sp xml:id="SDZ4-Redna-25-2007-03-07.sp3">

               <speaker>PODPREDSEDNIK SAŠO PEČE:</speaker>

               <p>Hvala vam, minister, za dopolnilno obrazložitev. Predlog zakona v okviru
               parlamentarne procedure pa je obravnaval Odbor za okolje in prostor kot matično
               delovno telo, prosim, predsednika odbora, gospoda Rudolfa Petana, da predstavi
               poročilo. Izvolite.</p>
            </sp>
            <sp xml:id="SDZ4-Redna-25-2007-03-07.sp4">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister s sodelavci, spoštovane
               kolegice in kolegi.</p>
               <p>Odbor za okolje in prostor je opravil drugo obravnavo Predloga zakona o prostorskem
               načrtovanju, ki ga je predlagala Vlada Republike Slovenije. Naj spomnim, da ob
               predlogu zakona je bila opravljena tudi splošna razprava na 23. seji Državnega zbora.
               Na seji odbora so poleg predstavnikov Ministrstva za okolje in prostor sodelovali še
               predstavniki Komisije Državnega sveta Republike Slovenije za lokalno samoupravo in
               regionalni razvoj, Zbornice za arhitekture in prostor Slovenije in Zakonodajno-pravne
               službe Državnega zbora. K predloženemu zakonu so pisna mnenja in pripombe posredovali
               Zakonodajno-pravna služba Državnega zbora, Komisija Državnega sveta Republike
               Slovenije za lokalno samoupravo, Svet za varstvo okolja Republike Slovenije, Društvo
               krajinskih arhitektov Slovenije in Zbornica za arhitekturo in prostor Slovenije.
               Zakonodajno-pravna služba v svojem mnenju ugotavlja, da veljavni zakon to področje
               ureja po njihovem mnenju nepopolno ali neustrezno, zato naj bi bile te
               pomanjkljivosti delno sanirane s predloženim zakonom, delno pa še z najavljenimi
               novimi predlogi zakonov. Zakaj se je predlagatelj odločil za pristop, s katerim bo
               materija, ki je bila doslej celovito urejena v ZURP-u postala predmet ureditve več
               zakonov in ne morda z novelo navedenega zakona? Takšen pristop po njihovem mnenju,
               zaradi pomanjkljive obrazložitve je vprašljiv z vidika preglednosti zakonske ureditve
               področja. Kompleksno urejanje tako pomembnega področja kot je prostor bi bilo po
               mnenju službe prej prednost kot pomanjkljivost tako za pripravljavce kot tudi za
               uporabnike. Glede na že navedeno pa menim, da bi bilo ustrezno oziroma bolj
               pregledno, če bi bile hkrati s predloženim zakonom predložene v zakonodajni postopek
               tudi spremembe oziroma dopolnitve tistih zakonov kot na primer Zakona o graditvi
               projektov in Zakona o varstvu okolja, ki so neposredno povezani s predloženim
               zakonom. V zvezi z rešitvami, ki se nanašajo na sprejemanje medobčinskih prostorskih
               aktov je potrebno opozoriti na skorajšnjo pripravo zakona, ki bo urejal pokrajine.
               Določitev pokrajin, zlasti pa njihovih pristojnosti, bi nedvomno imela vpliv na
               področju prostorskega načrtovanja zlasti pa na pripravo medobčinskih aktov. Komisija
               Državnega sveta za lokalno samoupravo in razvoj je v svojem mnenju podprla vse tiste
               rešitve, ki bodo zagotovile krajše, racionalnejše in preglednejše postopke
               sprejemanje prostorskih aktov. V zvezi z usmerjanjem prostorskega razvoja naselij v
               6. členu predloga zakona komisija meni, da ni bojazni, da bi se z nekontrolirano
               gradnjo zelene površine, ki so namenjene parkom, pozidale. S predlagano rešitvijo je
               po mnenju komisije občinam dana vloga, da bodo odgovorno in racionalno načrtovale
               prostorski razvoj. Svet za varstvo okolja Republike Slovenije meni, je menil, da je
               vprašljivo že osnovo izhodišče, da predlog zakona v celoti ne nadomesti ZUREP-a,
               temveč naj bi bile le prvi od zbirke zakonov v dokončnem zakoniku. Odbor za okolje je
               v skladu s Poslovnikom opravil razpravo in glasovanje o posameznih členih Predloga
               zakona, pri tem pa je sprejel tudi svoje amandmaje. V razpravi so člani odbora
               menili, da je cilj, ki naj bi ga predlog zakona zasledoval, poenostaviti postopke
               priprave in sprejemanja prostorskih aktov tako, da kvaliteta teh aktov ne bi bila
               ogrožena, hkrati pa naj bi bilo zagotovljeno hitrejše in enostavnejše pridobivanje
               vseh potrebnih dovoljenj za gradnjo. Menili so, da bo s sprejemom predloženega zakona
               in v pričakovanju novega zakona o graditvi objektov izpostavljen sistem za dosego
               tega cilja. Pomembno vlogo v tem pa imajo tudi pravočasno pripravljeni in sprejeti
               podzakonski akti, ki morajo vsebino zakona podrobneje razdelati. Člani odbora so
               menili, da je potrebno določbo 69. člena predloga zakona oblikovati tako, da bo
               parcelacija stavbnih zemljišč možna brez velikih birokratskih zapletov. Odbor za
               okolje in prostor je po končani razpravi o členih zakona ter razpravi in glasovanje o
               amandmajih Odbora v skladu s členom Poslovnika glasoval še o vseh členih predloga
               zakona in jih tudi sprejel. Ob upoštevanju sprejetih amandmajev je v skladu s
               Poslovnikom pripravljen dopolnjen Predlog zakona o prostorskem načrtovanju, ki je
               tudi sestavni del poročila. Hvala lepa.</p>
            </sp>
            <sp xml:id="SDZ4-Redna-25-2007-03-07.sp5">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Ker je zbor na 23. seji opravil prvo obravnavo predloga zakona,
               predstavitev stališč poslanskih skupin ni možno. Zato bomo prešli na razpravo o
               členih in vloženih amandmajih, ki jo bom vodil na podlagi pregleda vloženih
               amandmajev, z dne 6.3.</p>
               <p>Tako v razpravo dajem 2. člen in amandma poslanskih skupin SDS, NSi ter SLS. Prosim
               za prijavo. Izvolite.</p>
               <p>K razpravi k omenjenemu členu in amandmaju sta se prijavila dva poslanca. Besedo ima
               poslanec Pavel Gantar. Izvolite.</p>
            </sp>
            <sp xml:id="SDZ4-Redna-25-2007-03-07.sp6">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Čisto uvodoma naj še enkrat poudarim, da v
               poslanski skupini Nepovezanih poslancev, tudi sam osebno menim, da je ta koncept
               urejanja prostora oziroma prostorskega načrtovanja slab, da je razdelil sedaj enotni
               sistem na posamezne področne zakone, ki jih naj bi povezali ponovno povezali in
               ustvarili, nekaj kar pravzaprav že obstaja; minister se je po mojem mnenju napačno
               odločil. Namesto več reda in učinkovitosti bo to pripeljalo do manj reda in manj
               učinkovitosti. Kakorkoli že, dejstvo je, da smo soočeni z drugim branjem, z amandmaji
               in s poročilom Odbora za okolje in prostor. In če gremo k temu drugemu amandmaju, bi
               me pravzaprav res zanimalo stališče predlagateljev, ki je po mojem, seveda, minister
               za okolje in prostor, da se razume, predlagatelji so posodili ime. Namreč v 24
               odstavku, ki definira kaj je stavbno zemljišče in to je, definira dosti jasno, pove,
               da je stavbno zemljišče, parcela, niz parcel, ki so z državnim prostorskim načrtom in
               pa občinskim prostorskim načrtom namenjena za graditev objekta. Zdaj se črta besedilo
               "državni prostorski načrt". Ali kolegi župani in županje veste, kaj zdaj to pomeni?
               To pomeni samo to, da kot stavbna zemljišča ne bodo opredeljena vsa tista, v resnici,
               stavbna zemljišča, na katerih se bo gradila infrastruktura, objekti, karkoli že je,
               ki bo definirano z državnim prostorskim načrtom. Lahko se zgodi, da bo z državnim
               prostorskim načrtom, recimo, zgrajen tudi nek povsem tak objekt, ki je občinskega
               pomena, če hočete, navsezadnje ni nobene možnosti, da ne bi zgradili po tej logiki
               tudi stanovanjskega naselja, vendar to ne bo stavbno zemljišče in ker ne bo stavbno
               zemljišče, ne bodo iz tega izvirali tudi prihodki, ki izvirajo iz stavbnih zemljišč.
               Na ta način se je država, bi rekel, izločila iz možnosti, da jim občina zaračunava
               uporabo stavbnih zemljišč ali karkoli podobnega, kar pa je pri infrastrukturi že
               danes tako ali tako bilo slučaj. To pomeni še eno izjemo. Vsi ste dolžni plačati to,
               ono in tretje ali pa delati po takih in drugačnih pravilih, razen države. Zato moram
               reči, da pozivam poslanske skupine, ki so to podpisale, če res mislijo, da je to
               dobro, kar so jim sugerirali, da naj podpišejo pod amandmajem. Hvala lepa.</p>
            </sp>
            <sp xml:id="SDZ4-Redna-25-2007-03-07.sp7">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanka Cveta Zalokar Oražem. Izvolite.</p>
            </sp>
            <sp xml:id="SDZ4-Redna-25-2007-03-07.sp8">

               <speaker>CVETKA ZALOKAR ORAŽEM:</speaker>

               <p>Hvala lepa. Na začetku bi se vseeno ozrla na zakon v celoti in dala rahlo pripombo v
               zvezi s tem, predvsem z vidika občin in z vidika investitorjev.</p>
               <p>Moram reči, da je praksa takšna, da pravzaprav vedno, kadar nam govorite o
               poenostavitvah, kadar nam govorite o skrajšanju postopkov, o tem, kako bo zdaj vse
               lepo in prav, se tako investitorji kot občine teh obljub ustrašimo. In žal moram
               reči, da v procesu eksperimentiranja, ki se dogaja že kar nekaj časa na področju
               prostorskega načrtovanja, pa seveda tudi kasneje pri drugih zakonih, povezanih
               predvsem z gradnjo, je tu država vseskozi cokla v razvoju. In tudi ta zakon, žal, ne
               prinaša, po moji oceni, po moji praksi, predvsem z vidika občine, pa tudi tistega,
               kar sem doživljala kot županja v smislu želja po tem, da bi hitro pripravili
               zemljišča, zazidljivost in gradbena dovoljenja, prav nikakršnega napredka, ampak celo
               korak nazaj, žal. Meni je iskreno žal, da moram to reči. In, gospod minister,
               kakorkoli, mislim, da so bili že mnogi ministri pred vami žrtve predvsem strokovnih
               sodelavcev, ki so sodelovali pri pripravi teh zakonov. In vidim, da ste tokrat tudi
               vi padli v ta "zos". Gre za izrazito centralističen zakon in predvsem v prehodnem
               obdobju bo to pravzaprav popoln zastoj. Če se spomnite za nazaj, priznam, mislim, da
               je obstoječi zakon pomanjkljiv, slab, nedodelan, pravzaprav je imel eno samo dobro
               vizijo, to je, da bi občine po tem, ko so pravzaprav funkcionirale na prostorskih
               temeljih izpred, bom rekla desetletjih, vendarle na novo razmislile svoje prostorske
               strategije in prostorske plane, ampak žal, rezultat je bil v tem, da dve leti,
               pravzaprav, v Sloveniji ni bil sprejet niti en sam prostorski akt v novi obliki.
               Občine so predvsem študirale novo zakonodajo, začele s pripravo različnih strategij,
               različnih podlag, naročale dokumente in seveda mene skrbi, ker je v prihodnjih
               določbah napisano, da bo lahko zakon veljal oziroma šel po obstoječem postopku naprej
               samo pri tistih, ki so že imeli razgrnjene nove prostorske akte. Take občine je po
               moji oceni mogoče prešteti na prste ene roke. Večina občin je sredi postopkov. Dajali
               ste jim, sama sem si ogledovala dokumente, dajali ste jim nedvoumne oziroma dvoumne
               informacije in navodila. Nekaj časa, da naj delajo naprej pa ne bo težav, nekaj časa,
               da naj počakajo skratka, občine so delale naprej, zapravljale milijone in milijone in
               sedaj se bodo znašle, bom rekla, pred novim zakonom, sredi dela, po dve letnem
               vakumu, ki vlada v Sloveniji. Stroka nam je poslala kar nekaj razmislekov. Pravi, da
               smo pred dveletnim, novim vakumom. Kaj to pomeni iz vidika naših razvojnih in
               strateških možnosti, z vidika investitorjev, z vidika tistih, ki želijo vlagati? Jaz
               si ne znam odgovoriti. Ne gre v koncept tega, kar govori Vlada, kajti na operativni
               ravni bodo te težave predvsem deležne občine, ki bodo, bom rekla, pred hudimi
               težavami in pa investitorji, ki ne bodo našli možnosti za hitro investiranje. Seveda,
               zdi se mi, da bi bilo bolje, ko bi stari zakon samo v, bom rekla, tistih točkah, kjer
               je jasno, da so največji problemi, dopolnili, kot pa, da ste ga ponovno postavili na
               glavo. Vzeli ste si ogromno pristojnosti, ogromno koordinacije, ki je do zdaj, žal,
               strokovne službe tega ministrstva nikoli, to pa upam preči, povsem pošteno, nikoli
               niso znale opraviti, niti v rokih niti strokovno, niti korektno, ampak so bili to
               vedno tista najhujša točka in cokla, na katero pravzaprav so naletele predvsem
               lokalne skupnosti, čakale mesece in mesece na določene zadeve, še tiste, ki so, bom
               rekla, bile bližje odločanju so morda to spravile v kakšno leto. Katastrofa je bila
               pravzaprav velika in meni je iskreno žal, da greste po tej poti naprej. Hvala.</p>
            </sp>
            <sp xml:id="SDZ4-Redna-25-2007-03-07.sp9">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima minister Podobnik. Izvolite.</p>
            </sp>
            <sp xml:id="SDZ4-Redna-25-2007-03-07.sp10">

               <speaker>JANEZ PODOBNIK:</speaker>

               <p>Hvala lepa. Sicer govori amandma k 2. členu o drugih temah, o katerih je bilo pravkar
               rečeno. Jaz bom potem tudi na kratko povedal zakaj Vlada predlaga predlagani amandma,
               bi pa rad v tem svojem prvem nastopu, po predstavitvi zakona, vendarle povedal še
               nekaj načelnih stališč. Trdno sem prepričan, da grem kot minister po pravi poti. Rad
               bi se spomnil, spomnil bi, da smo imeli tik preden smo dali zakon v proceduro v
               Državni zbor srečanje z vsemi slovenskimi občinami. Vse mestne občine na tem srečanju
               so ga podprle, razen predstavnik Mestne občine Ljubljana, ki je pravzaprav nekatere
               podobne argumente tukaj naštel, ki smo jih pravkar slišali, ki so pač legitimni.
               Mislim pa, da ne zdržijo. Ravno razlogi o katerih je bilo govorjeno so tisti, ki so
               nas dokončno prepričali, da moramo iti v konceptualno spremembo zakona.</p>
               <p>Najprej bi seveda rad povedal, da je vsak minister žrtev svojih strokovnih
               sodelavcev. Jaz sem žrtev dobrih strokovnih sodelavcev. Minister lahko deluje samo,
               če ima dobro ekipo ob sebi in ji zaupa. Ekipa s katero sem delal in so tukaj pred
               menoj, je strokovna, kompetentna, delovna, marljiva ekipa in mi je pripravila dober
               zakon. Ogromno usklajevanj, ure in ure, s stroko, z občinami, z investitorji, s
               politiki, z evropskimi praksami, zato imamo dober zakon pred seboj. Gospa poslanka
               lahko vas povsem pomirim, z vidika občin je to velik korak naprej. To vam bodo
               povedali tudi poslanci - župani, ki so zelo dejavno sodelovali pri pripravi tega
               zakona med prvo in drugo obravnavo v Državnem zboru. Z vidika investitorjev in
               razvojnih projektov je ta zakon velik korak naprej, kajti omogoča nekatere bližnjice
               v postopkih, ki jih prejšnji zakon ni omogočal. Nenazadnje je to tudi zakon, ki bo
               omogočal, da bo lahko Republika Slovenija uspešno šla v koriščenje evropskih
               razvojnih sredstev. Rad bi vas tudi prepričal ali pa pomiril glede hitre priprave
               zemljišč, zazidljivosti in tako naprej. To je pomembno vprašanje za vsako slovensko
               občino. Ta zakon prinaša spremembe. Občine bodo prej prišle do teh dokumentov. Vaša
               ugotovitev, da je včasih država cokla pri razvoju, je točna. Saj to je bil en
               ključnih motivov, da smo šli v spremembo zakona in predlagamo rešitve, da bo ta cokla
               bistveno manjša, kot je bila do sedaj. Če bi detajlno prebrali vse člene, vse
               postopke, potem bi ugotovili, da smo v zakon vgradili nekatere rešitve, da bo v
               vsakem postopku, kjer je to mogoče, ali državni organ ali pa občinski organ, na
               minimum zmanjšali čas, ki je potreben za njihovo odločitev, seveda pa smo vedno
               poskušali ohraniti pravo mero, da to ne gre na škodo strokovnih odločitev. In to je
               bila najtežja naloga pripravljavcev zakonov, da te preveč ne zanese, ko režeš čas, da
               to rezanje ne pomeni tudi slabših strokovnih odločitev.</p>
               <p>Dovolite mi, da samo še na kratko utemeljim, morda tudi, da pojasnim poslancu, dr.
               Gantarju, zakaj Vlada ta predlagani amandma podpira. Podpira ga zato, ker s tem
               črtanjem črtamo možnost, da bi določeno zemljišče pridobilo status stavbnega
               zemljišča tudi z državnim prostorskim načrtom. S tem smo konsekventno, in zakon mora
               biti konsenkventen, če v nekem členu nekaj spremeniš, moraš to tudi v členu, ki
               govori o uporabnih izrazih, to zapisati, mi smo torej s tem dosledno črtali določbe,
               smo torej izpeljali odločitev, ki je bila sprejeta na Odboru za okolje in prostor, k
               amandmaju, k tistemu členu zakona, to je 28, ki govori o vsebini državnih prostorskih
               načrtov. V njem smo črtali določbe, da se z državnim prostorskim načrtom določa tudi
               območja stavbnih in drugih zemljišč, kajti v razpravi se je pokazalo, da so take
               določbe povzročile napačno razumevanje, predvsem v povezavi s tisto določbo, da se
               državni prostorski načrti praviloma pripravljajo za območje regij in pokrivajo
               celotno državo. In da bo namensko rabo vseh zemljišč po novem določala kar država.
               Zato smo s tem amandmajem, ki ga Vlada podpira, poslanskih skupin, našli rešitev, da
               se dosledno in do konca izpelje pravilo, da država nikakor ne določa namenske rabe
               zemljišč namesto občin ter ne določa niti za svoje prostorske ureditve. Argument za
               to je pa dvojen, je strokovno sistemski in je praktičen.</p>
               <p>Dovolite, da najprej prvega nekoliko podrobneje obrazložim. Nenazadnje, v tem se
               tudi vidi koncept našega zakona v katerega jaz kot minister dosledno verjamem. Na
               občinski ravni določanje namenske rabe pomeni najbolj temeljno, če hočete, splošno
               odločitev v prostoru, na podlagi oziroma v odvisnosti od katere se nato potem
               določajo vsa nadaljnja pravila in odločitve v občinah, prostorsko gledano. Na državni
               ravni pa gre za obraten proces, saj država z njim ne določa splošnih pravil v
               prostoru, ampak so ta pravila namenjena umestitvi določenega, v naprej znanega
               konkretnega posega v prostor. Torej ni potrebno strokovnega vidika, sistemskega, da
               bi država sama sebi v naprej določila status zemljišča in nato na njegovi podlagi
               določila tudi podobnejše režime. Namenska raba v primeru načrtovanja na državni ravni
               torej ni "in put", ampak je posledica dejstva, da je na določenem zemljišču zgrajen
               objekt, skladno z novo amandmirano definicijo. Smo torej za nastanek stavbnega
               zemljišča na podlagi dejanske, ne pa načrtovane rabe. To je sistemski. Sedaj mi pa
               dovolite, da predstavim še praktični pomen te rešitve. Z dosedanjim določanjem
               območja državnih prostorskih aktov, z dnem njihove uveljavitve, so lastniki zemljišč
               postali lastniki stavbnih zemljišč, z dosedanjim določanjem. Ne glede na dejstvo, da
               je šlo še vedno za praviloma kmetijska ali gozdna zemljišča, in da je njihova
               stavbnost, v navednicah, dejansko imela takšen pomen le za investitorje načrtovanih
               državnih ureditev, pa je v praksi - tu imamo veliko izkušenj - to povzročalo velike
               težave pri pridobivanju teh zemljišč za investitorja. In ravno to ste nas spraševali,
               ali bo ta zakon to spremenil. Lastniki zemljišč so namreč, na podlagi dejstva, da so
               lastniki stavbnih zemljišč, zahtevali, znano je, zelo visoko kupnino zanje in jih
               pogosto tudi niso bili pripravljeni prodajati po njihovi dejanski vrednosti. Pri tem
               pa bi še posebej izpostavil, da namen ureditve, kot jo prinaša predlagani zakon, ni v
               tem, da bi se z njo lastnikom takšnih zemljišč slabšala pogajalska izhodišča glede
               kupnine, ki se bo še vedno, kot velja v tržnem gospodarstvu, oblikovala tržno in to
               na podlagi cenitev, namen je predvsem in zgolj ta, da pričakovanja lastnikov zemljišč
               glede kupnin ne bi bila, kot so velikokrat, nerealna. Nerealna in neupravičena
               pričakovanja lastnikov pa, priznajmo, tisti, ki se ukvarjate z investicijami, pogosto
               močno podaljšujejo postopke pridobivanja zemljišč za gradnjo. In kako se potem celo
               konča - namesto s sporazumom se celo konča prisilno, z razlastitvijo. Zato
               ocenjujemo, da je predlagani amandma pravi, in Vlada predlaga, da ga Državni zbor
               potrdi. Hvala lepa.</p>
            </sp>
            <sp xml:id="SDZ4-Redna-25-2007-03-07.sp11">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Odpiram nov krog za prijave. Izvolite, prosim. K razpravi se je
               dodatno prijavilo pet poslancev. Besedo ima poslanec Srečko Prijatelj. Izvolite.</p>
            </sp>
            <sp xml:id="SDZ4-Redna-25-2007-03-07.sp12">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovani minister, kolegice in kolegi!
               Prihajam iz obmejne občine Sežane in bi rad povedal nekaj besed o tem, kar je danes
               praksa, in verjamem, da je dobronamernost tega zakona skrajšati upravno-pravne
               postopke, pa tudi poenostaviti postopek pri pridobivanju gradbene dokumentacije ter
               zadovoljiti to potrebo po pozidavi tako pri individualnih gradnjah kot tudi v
               industrijski pozidavi. Pa vendar, večja pristojnost občin, poudarjate, minister. Jaz
               se strinjam s tem. Kaj pa upravno-pravni postopek? Ali bo zaradi tega daljši ali bo
               zaradi tega krajši, to je seveda osnovno vprašanje, ki me zanima, kajti ti postopki
               se danes vlečejo več let. Več let je potrebnih, da pride do spremembe PUP-a,
               plansko-ureditvenega akta, ki določa pogoje pozidav. In pa seveda individualne
               gradnje, veste, vsakemu posamezniku, ki je pripravljen rešiti svoj stanovanjski
               problem z lastnim denarjem, bi morala država priskočiti na pomoč. Maksimalno
               skrajšati upravno-pravne postopke in takoj prisluhniti potrebam prostora, seveda
               dovoliti tudi območje širitve zazidalnega območja, v okviru mej, smiselnih mej
               pozidav. To se danes ne dogaja, spoštovani minister. Postopki so dolgi in po drugi
               strani se dovoljuje špekulativen namen tudi pri tako imenovani večji pristojnosti
               lastnikov stavbnih zemljišč. Občina ima res pravico zaračunati davek na nepozidano
               stavbno zemljišče, v kolikor to ni pozidano več kot toliko in toliko časa, vendar
               dogaja se to, da se nakupi vršijo tudi v špekulativne namene in tukaj država ni nič
               storila. Dogaja se to, da nekdo kupi zemljišče po ceni, ki je desetino vrednosti,
               potem se usede na njega in čaka, v sili, da občina naredi v bistvu dejansko občinski
               lokacijski načrt, ker je on lastnik tega zemljišča, kasneje pa izsiljuje s ceno, ki
               jo podeseteri oziroma tudi poveča za 20 krat. Kaj je država naredila na tem področju?
               Špekulativni momenti so prisotni v vsaki občini, vsak od županov to lahko potrdi.
               Proti temu v bistvu ima občina edini možni instrument, da izloči zemljišča iz
               zazidalnega območja ali pa določi davek, katerega je v bistvu država dala v
               pristojnosti občin in je dejansko v presoji občin, kakšen naj bo pri odmeri. To je
               dobro, vendar mene zanimajo predvsem individualne gradnje, kako bomo preprečili
               špekulativne momente pri snovanju prostorskih načrtov, ki so vsiljeni, dostikrat
               vsiljeni, lokalnemu urbanizmu. Zanima me tudi to, kako bomo rešili skrajšanje teh
               upravno-pravnih postopkov, ki so dolgi. Na tem država ni naredila nič?</p>
            </sp>
            <sp xml:id="SDZ4-Redna-25-2007-03-07.sp13">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Martin Mikolič. Izvolite, prosim.</p>
            </sp>
            <sp xml:id="SDZ4-Redna-25-2007-03-07.sp14">

               <speaker>MARTIN MIKOLIČ:</speaker>

               <p>Hvala za besedo. Jaz se bom držal samo amandmaja.</p>
               <p>Poglejte, jaz ne vidim problemov, ki jih je nakazal kolega poslanec dr. Gantar. V
               27. členu je tudi predlog za amandma, ki jasno opredeljuje, seveda, če ga bomo
               sprejeli, šteje se, da so s sprejemom državnega prostorskega načrta spremenjeni
               oziroma dopolnjeni občinski prostorski akti k delu in za območja posameznih
               prostorskih ureditev, ki jih določa državni prostorski načrt. Najbrž je bilo ta
               amandma potrebno napisati ravno, zaradi tega, da tako kot ste vi prej razlagali, ne
               bi država preveslala lokalne skupnosti v določenih primerih. Jaz nimam bojazni glede
               tega, ker je to sedaj tukaj napisano, če bomo mi ta amandma sprejeli, potem pomeni,
               da, če je državni prostorski načrt sprejet, ki pač bo opredeljeval tudi stavbna
               zemljišča oziroma imamo nezazidana in zazidana stavbna zemljišča in to potem velja
               oziroma avtomatsko bodo občinski prostorski načrti s tem tudi spremenjeni oziroma bo
               to veljalo za občinski prostorski načrt. Jaz se popolnoma strinjam, da je v 2. členu
               predlagan amandma, da se črta državni prostorski načrt glede opredeljevanja stavbnih
               zemljišč. Še enkrat pravim, ne vidim nobenih bojazni, da bi si tukaj država ali pa
               Ministrstvo za okolje in prostor s tem pridobilo kakšne prednosti glede določenih
               obveznosti, ki tudi nastanejo glede posega v prostor. Zato bom tudi ta amandma
               podprl. Hvala lepa.</p>
            </sp>
            <sp xml:id="SDZ4-Redna-25-2007-03-07.sp15">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Janka Vebra. Izvolite.</p>
            </sp>
            <sp xml:id="SDZ4-Redna-25-2007-03-07.sp16">

               <speaker>JANKO VEBER:</speaker>

               <p>Hvala za besedo. Pri tem amandmaju se vendarle odpira cela vrsta vprašanj. Gre po
               mojem mnenju za sistemsko spremembo v zakonu. Tako da, v vsem tem obdobju, ko
               obravnavamo ta zakon, predvsem v Državnem zboru, seveda prihaja do upoštevanja
               določenih opozoril, ampak vsako tako opozorilo potegne za seboj celo vrsto
               aktivnosti. Že minister je v svoji obrazložitvi povedal, da, ko smo spremenili na
               odboru 28. člen, glede državnega prostorskega načrta, da zaradi tega popravljamo
               sedaj tudi ta drugi člen. Ampak to je pomembna sistemska sprememba, da v državnem
               prostorskem načrtu ne določate več, kot ste predlagali, namensko rabo zemljišč. S tem
               se je po mojem mnenju popolnoma spremenil koncept zakona. Postavlja se mi tudi nekaj
               praktičnih vprašanj. Tudi če pogledamo takoj naslednji amandma oziroma amandma k 27.
               členu, govori o tem, da ko sprejmemo državni prostorski načrt, ni potrebno več
               spreminjati občinskih prostorskih načrtov, ampak začne veljati kar v takšni obliki
               kot je bil državni prostorski načrt sprejet tudi lokalni prostorski načrt. Torej
               kakšen smisel ima sprejet državni prostorski načrt, če imaš samo v občinskem določeno
               tudi namensko rabo zemljišč? In če že govorimo o racionalizaciji, potem bi bilo
               bolje, da ima občina še več pristojnosti, in da ne mešamo teh državnih prostorskih
               načrtov v takšnem obsegu pa v takšni količini, ker z njimi pravzaprav ne rešimo nič,
               po tem zakonu. Je samo nek dodaten postopek, ki je predpisan, predviden, ampak ne
               pripelje pravzaprav do prav nobenega rezultata. Po mojem mnenju celo povzroči, potem
               v neki fazi, zmedo ter kot piše v zakonu, v tistem delu, kot bo državni prostorski
               načrt sprejet, bo avtomatično spremenjen tudi lokalni in pravzaprav ne bomo natančno
               eden za drugega niti vedeli kaj se v prostoru dogaja in načrtuje in katera zakonodaja
               je sprejeta. Tako da, ob tej spremembi, kot je v tem amandmaju zapisano, bi bilo
               bolje, da damo občinam res pristojnost, da načrtujejo rabo in tudi sicer posege v
               prostor. Za tiste državne investicije oziroma ukrepe, ki jih država potrebuje, seveda
               opredelimo en konkreten prostorski akt, ki ga je ta hip, sicer po mojem mnenju, dobro
               reševal lokacijski načrt, dalo bi se ga prilagoditi temu, če menite, da je preveč
               zahteven, preveč podroben ampak je pa bil jasen odgovor na to, če država načrtuje
               neko investicijo jo potem tudi v tem aktu opredeliš. Zdaj pa bomo za vso državo
               sprejemali neke akte, na koncu pa bomo ugotovili, da ta akt pravzaprav niti nima neke
               veljave, razen toliko, da še nekoliko spremeni občinski akt. Torej opozarjam na to,
               da gre za zelo resno sistemsko spremembo s tem, ko predlagate ta amandma in tudi pri
               nekaterih drugih amandmajih, še v nadaljevanju, bom opozarjal na te nesistemske
               rešitve, ki bodo, po mojem mnenju, pripeljale do tega, da bomo imeli več težav pri
               načrtovanju prostora, več težav pri tem, kako bomo sploh kakšen postopek pripeljali
               do konca, kot je to mogoče danes. In vidim, da je pravzaprav ena od edinih dobrih
               strani tega zakona, dejstvo, da bomo lahko še naprej spreminjali prostorske
               ureditvene pogoje, po stari, bivši zakonodaji, dokler ne uveljavimo teh novih, s
               čimer se bomo izognili mnogim zapletom, ki bodo po mojem mnenju, nastali ravno zaradi
               takšnih rešitev, ko se zakon poskuša izboljšati hkrati pa tudi, po mojem mnenju, še
               bolj izkriviti tisti svoj namen, da bi ga pripeljal do učinkovitejših rešitev.</p>
               <p>Tako, da jaz imam zelo velike pomisleke in sicer kaj je s tem zakonom početi, če je
               ta amandma sprejet. Mislim, da bi državne prostorske načrte lahko v celoti potem
               črtali, ohranili strateški del, ostalo potem prepustili občinam in je zadeva lahko
               enostavna, transparentna in lahko načrtujemo prostor tako kot, in mislim, da je in
               Evropsko in tudi v praksi zaželeno. Hvala.</p>
            </sp>
            <sp xml:id="SDZ4-Redna-25-2007-03-07.sp17">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Zvonko Černač. Izvolite.</p>
            </sp>
            <sp xml:id="SDZ4-Redna-25-2007-03-07.sp18">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim, spoštovane kolegice in kolegi! Jaz mislim, da
               prevelik pomen pripisujete temu 2. členu in temu amandmaju. V 2. členu so opredeljeni
               pojmi oziroma njihov pomen in v tej štiriindvajseti točki govorimo o tem, kaj se
               šteje za stavbno zemljišče. Samo to, nič več. Mislim, da se nič katastrofalnega ne bo
               zgodilo, če ta amandma sprejmemo, kot ne bo ne vem kako velike koristi za nikogar, če
               ga ne sprejmemo. Pričakovanja, da se bodo zaradi tega znižale cene zemljišč na
               območjih kjer se bo sprejemal DPN mislim, da niso ravno utemeljena. Tega ne moremo
               preprečiti, vemo, da čim se v prostoru začne nekaj dogajati, čim se za to izve, je
               zadeva končana. Mi lahko 100-krat napišemo, da nekaj je stavbno ali pa ni stavbno, to
               nima nobenega pomena. Če bi želeli preprečiti takšne špekulativne namene imamo že
               sedaj v zakonodaji mehanizem, ki se ga ne poslužujemo ravno pogosto in to je, da
               tisti, ki pač določen akt sprejema, zaustavi promet na tistem območju, ki ga ta akt
               obravnava, dokler tak akt ni sprejet in potem uveljavlja predkupno pravico in v
               okviru tega uveljavljanja izhaja iz cen, ki so strokovno utemeljene in določene. Ker
               vemo, da so ti postopki dolgi se jih nihče ne poslužuje in težava je tukaj.</p>
               <p>Sedaj pa mi, spoštovani gospod predsedujoči, dovolite, da tudi jaz povem nekaj
               splošnih ugotovitev glede na to, da so to priložnost izkoristili tudi ostali
               razpravljavci. To je postala že nekako navada v tem Državnem zboru. Jaz mislim, da ni
               nič slabega, da v primerih, ko nimamo teh splošnih predstavitev, pri prvem amandmaju
               opravimo malo širšo razpravo.</p>
               <p>Gotovo je zakon zelo pomemben in škoda je, da prihaja malo pozno. Vemo, da je
               sedanji ZUREP stopil v veljavo 1. januarja 2003, nekateri, ki sedite v tej dvorani in
               ste razpravljali o tem, kako so te nove rešitve slabe ste takrat tudi tukaj sedeli in
               ste ta ZUREP sprejemali. Jaz ne morem reči, da je ravno najbolj slab ZUREP, očitno pa
               ni dober, ni najboljši. Verjetno je pa tisto, kar se je na njegovi podlagi zgodilo,
               še bistveno slabše. Se pravi, tisto, kar se je zgodilo v okviru podzakonskih aktov je
               tisto, kar je nekako zakompliciralo postopke in stvari in zaradi tega nekako prostor
               ne diha tako kot bi moral dihati v naši državi, predvsem iz vidika izvajanja
               razvojnih ciljev, s tem se je mogoče strinjati. Se pravi, če smo na ugotovitvi, da
               to, kar imamo sedaj ni dobro, potem ne moremo reči, da če se predlaga neka sprememba
               in če je poizkus v tem, če bomo podrobno brali, da se določene stvari poenostavijo,
               da je to slabo. Največja nevarnost po moje ni zakon, ki ga danes obravnavamo pač pa
               praksa. Praksa, ki je nekako ustavljena že skozi leta in desetletja in ki se je
               nekateri zelo, zelo čudno držijo in oprijemljejo. In, če bodo tisti, ki bedijo nad
               tem področjem dosledno uveljavljali to, kar imamo v tem zakonu napisano, po moje se
               bo zgodilo dvoje, "neminovno" je, da se bodo postopki zmanjšali in "neminovno" je, da
               se bodo postopki poenostavili. Je pa največji problem ravno v tistem delu, ki ga
               zakon ne more nikakor urediti, mislim da gre za usmeritve, ki jih je potem dolžno
               izvajati ministrstvo in nad tem področjem bedeti.</p>
               <p>Zelo težko je v zakonu o prostorskem načrtovanju ali pa urejanju prostora, kakorkoli
               ga že imenujemo, zadovoljiti vse interese, ki se na tem področju pojavljajo, tako
               interese investitorjev kot lokalnih skupnosti, države, tistih, ki so po službeni
               plati zadolženi, da bedijo nad tem, kar se v prostoru dogaja, zelo težko, zaradi tega
               je potrebno najti neko ravnovesje, neko ravnotežen pristop in mislim, da ambicija te
               spremembe govori v to smer, zaradi tega, ker iz vseh logov se nekako pojavljajo neka
               nasprotovanja, tako od investitorjev kot načrtovalcev kot občin in tako naprej, ampak
               nobena niso taka, ki bi govorila o tem, da področja ni treba na novo urediti, na novo
               zastaviti in nekaj spremeniti. To, da se omogoča urejanja prostora v enem aktu,
               recimo, če govorim zdaj za področje občin, v občinskem načrtu, to je dobro. To je
               dobro, in mislim, da se bodo občine, ki strateško gledajo na prostor in ki imajo
               jasne usmeritve, tega dosti posluževale. In bodo samo za območja, ki so specifična,
               prostor urejale s temi podrobnimi prostorskimi načrti, da bo tega relativno malo, in
               to, mislim, da ni nič slabega. To dopolnitev je na vsak način treba pozdraviti. Kakor
               je treba pozdraviti to, da se vsi postopki, ki so v veljavi, nadaljujejo. In tu ni
               res, kar je kolegica Cveta Zalokar Oražem dejala, da so tisti, ki niso imeli do sedaj
               razgrnitev, v negotovi situaciji, ker ne vedo, kako. Treba je prebrati vse člene
               zakona od 95. do 99. in amandmaje k njim, in če jih boste natančno prebrali, boste
               videli, da so vsi ti postopki, ki so v teku, urejeni. Urejeni na tak način, da tisti,
               ki so nekje v neki vmesni fazi, bodo zaključili postopek, ali po določbah ZUREP-a ali
               po določbah novega zakona, v vsakem primeru pa se jim bo na koncu štelo, da so
               sprejeli oziroma da imajo sprejeti akti težo in pomen ter tudi naziv aktov po novem
               zakonu, kar mislim, da je najbolj bistveno, zaradi tega, da ne prihajamo ponovno do
               nekih usklajevanj, do nekih rokov, v dveh, petih letih, ko je treba zadeve ponovno
               urejati.</p>
               <p>Tako da mislim, da je po tej plati zadeva dobra, dobro zastavljena. Osebno sem
               mogoče pričakoval malo večjo ambicioznost predlagatelja, predvsem v tem smislu, da bi
               se področje uredilo na bolj sistemski način, ker mislim, da je tu ena hiba, da
               ohranjamo v veljavi del ZUREP-a. Mislimo, da to je ena hiba in da bo vsaj v začetni
               fazi mogoče povzročala nekaj različnih stališč in mogoče tudi različnih pričakovanj.
               Na splošno gledano pa mislim, da se prostor za to spremembo na nek način sprošča in
               da bodo postopki, jih ta novela prinaša oziroma ta novi zakon, dejansko lahko
               bistveno hitrejši. Hvala lepa.</p>
            </sp>
            <sp xml:id="SDZ4-Redna-25-2007-03-07.sp19">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-25-2007-03-07.sp20">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Dovolite tudi meni mogoče najprej par
               splošnih besed.</p>
               <p>V svoji predstavitvi, spoštovani gospod minister, sem slišal, da gre za dober zakon,
               ki ga je pripravljala strokovna ekipa, kljub temu, da je zakon v 113 členihje kar 83
               členov amandmiranih, in to s strani vladnih strank, več ali manj s strani vladnih
               strank. Zdaj ne vem, ali niste sodelovali, ko ste zakon pripravljali, ali pa tu z
               zakonom nekaj ni v redu. Ne morem verjeti, da lahko rečete, da je dober zakon, če je
               doživel kar v 83 členih spremembe s strani poslancev, ki pripadajo vladni koaliciji.</p>
               <p>In čisto za razjasnitev, meni, da se bom lažje odločal o tem, kako bom o tem
               amandmaju glasoval, bi resnično prosil predlagatelje tega amandmaja, pa naj to ne bo
               Vlada, ker vemo, da ni, da nam v dveh stavkih povedo, kakšen je namen tega amandmaja,
               samo v dveh stavkih. Jaz verjamem, da ste ga vi pripravljali v poslanskih skupinah in
               ne Vlada, verjamem tudi da tisti, ki ste ga pripravljali tu sedite. V dveh stavkih
               nam povejte, samo namen, da se bomo lažje odločili ali tak amandma resnično pomeni
               nekaj dobrega ali pomeni nekaj slabega. Samo v dveh stavkih. Res bom "željčno"
               pričakoval odgovor s strani predlagateljev, vidim, da iz vseh treh strank, ki ste
               predlagali nekdo sedi tukaj in mislim, da bo to zelo hitro lahko izvedljivo. Hvala.
           </p>
            </sp>
            <sp xml:id="SDZ4-Redna-25-2007-03-07.sp21">

               <speaker>PODREDSEDNIK SAŠO PEČE:</speaker>

               <p>Hvala vam. K besedi vabim ministra. Izvolite.</p>
            </sp>
            <sp xml:id="SDZ4-Redna-25-2007-03-07.sp22">

               <speaker>JANEZ PODOBNIK:</speaker>

               <p>Hvala lepa. Dovolite, da se oglasim po tem drugem krogu razprav k amandmaju k 2.
               členu. Želel bi biti tudi zelo konkreten. V dveh stavkih je vsebino tega amandmaja v
               svojih prvih besedah obrazložil kolega Černač, poslanec Černač v dveh stavkih. Zelo
               jasno je povedal, da gre na nek način smo za amandma, ki bolj jasno določa rešitev v
               zakonu. To je bistvo tega amandmaja in točno je tudi, kot je gospod Mikolič povedal,
               povezan je tudi z amandmajem k 28. in 27. členu. Nazadnje je vendarle potrebno
               povedati, da gre samo za pojme, ki se dotikajo tega zakona. Ampak, moram povedati,
               veste na koncu je pomembno, da Državni zbor sprejme dober zakon, ne koliko amandmajev
               je na njega vloženo. Jaz si nisem delal nobenih iluzij, da je mogoče tako zapleteno
               zakonsko materijo pripraviti na ta način, da bi šel skozi proceduro brez večjega
               števila amandmajev. Nasprotno, pot, ki smo jo ubrali je dobra. Državni zbor je skupaj
               s strokovnimi sodelavci zakon izboljšal. Na koncu je pomembno, da bo zakon dobro
               živel in da bo praksa dobra, o kateri je govoril gospod Černač, ni pomembno število
               amandmajev. Pritrdil bi tudi misli gospoda Černača, da bi bilo dobro, če bi sistemsko
               šli povsem do konca, ampak če bi šli do konca, potem je to tako velik strokovnih
               sicerjšnji zalogaj, že tako ste rekli, da smo pozno prišli s to spremembo zakona, s
               tem novim zakonom, da bi morda v teh časovnih dimenzijah morda prišli še kasneje. Mi
               smo se odločili, v nekem smislu za kompromisno rešitev in da ne bo nesporazuma,
               veljavni ZUREP ima marsikatero dobro rešitev, res pa je, da se je marsikatera dobra
               rešitev, napisana v zakonskem tekstu veljavnega zakona, v praksi ponesrečila in tudi
               zato smo šli v predlagane sprememb.</p>
               <p>Jaz bi rad tudi odgovoril gospodu Prijatelju, ko sprašuje o upravno-pravnih
               postopkih in njihove racionalizacije, da je v medresorskem usklajevanju sprememba
               Zakona o graditvi objektov, ta bo manjše narave in se prav teh vprašanj dotika. In
               upam, da ga bo Državni zbor v kratkem dobil na mizo. Prav tako so pomembni tudi
               podzakonski, torej uredbe, predpisi, ki jih minister sprejme na podlagi tega zakona.
               Prav vse so v osnutku že napisane in moja zveza je da ko bo Državni zbor sprejemal
               zakon, boste tudi poslanske skupine seznanjene z vsebino teh uredb, to je nova
               praska, zelo naporna za mojo ekipo, ampak jo je izpeljala in vse uredbe so sedaj
               pripravljene.</p>
               <p>Glede špekulacij z zazidljivimi zemljišči, tukaj je potrebno povedati, mislim, da je
               gospod Černač omenil instrument, ki ga ima država, to je prepoved prometa kot začasni
               ukrep na podlagi veljavnega ZUREP-a in to v nekaterih primerih naredimo. Na primer za
               traso nekega avtocestnega odseka ali pa nekega drugega velikega infrastrukturnega
               objekta, to naredimo, to uporabljamo. Drugi instrument ima občina, reče se ji
               "predkupna pravica občine". Nekatere občine to strateško in odgovorno uveljavljajo,
               nekatere pa ne. In še en instrument je, ki je delno lahko oblika soočenja, čeprav se
               s špekulacijami lahko vedno sooči samo z orodji, ki imajo podlago v zakonu in
               podzakonskih aktih. Tudi instrument nadomestila za uporabo stavbnega zemljišča je, v
               določenem segmentu, tudi lahko orodje občinske uprave, občinskega sveta, da se sooči
               s tem vprašanje. Ne nazadnje pa sem v svoji prejšnji obrazložitvi zakaj Vlada ta
               amandma podpira, vendarle omenil prav to vprašanje, ki je vezano na visoko kupnino
               pri teh stavbnih zemljiščih, da bo v bolj jasni določbi tudi en majhen prispevek tudi
               ta amandma dosegel. Zelo pomembno vprašanje je bilo vezano v enem samem stavku, da so
               včasih sprejeti vsiljeni prostorski akti. V postopku prostorskega načrtovanja z
               vidika države in občine smo v celoti dosledni, da upoštevamo Aarhuško konvencijo,
               temu pa se reče vključitev javnosti. To je evropska norma, ki je sedaj norma tudi
               slovenskega pravnega reda in ker smo demokratična država, na občinski državni ravni
               potem ni več nobene formalne poti, da je sprejet nek akt, ki bi bil vsiljen. Če
               deluje občinski svet na javnih sejah ali pa če je v vladni proceduri vedno nek
               dokument, ki visi na spletnih straneh oziroma na oglasni deski, ki se ji reče
               internetni portal vladnih predlogov. Tako, da je tudi, ta rešitev, je sedaj, mislim,
               konsekventno izpeljana.</p>
               <p>In še odgovor gospodu Vebru. Ta amandma v ničemer ne spreminja koncepta zakona. V
               ničemer ne spreminja koncepta zakona, ampak samo, ker se je v razpravi pojavilo
               vprašanje, v Državnem zboru, na odboru in ker je potem odbor tudi predlagal, tudi
               strokovne službe so to vprašanje odprle, da bi lahko šlo za napačno razumevanje glede
               državnega prostorskega načrta, zakaj se ga pripravlja, smo potem, je bil predlagan
               amandma k členu, mislim, da 27. ali 28. in ker je bil tam sprejet je to samo tehnični
               amandma, ki je vezan na amandma k 2. členu in seveda, mi smo od vsega začetka tako
               razumeli zakon, kot je sedaj s tem amandmajem. Amandma nima nobene velike
               konceptualne teže ampak bo bolj jasno določil zakonsko materijo. Hvala lepa.</p>
            </sp>
            <sp xml:id="SDZ4-Redna-25-2007-03-07.sp23">

               <speaker>PODPREDSEDNIK SAŠO PEČE:</speaker>

               <p>Hvala. Odpiram nov krog za prijavo. Izvolite prosim.</p>
               <p>Imamo dodatno pet prijavljenih poslancev. K besedi vabim poslanca Pavleta Gantarja.
               Izvolite. .../oglašanje iz klopi/...</p>
            </sp>
            <sp xml:id="SDZ4-Redna-25-2007-03-07.sp24">

               <speaker>DR. PAVEL GANTAR:</speaker>

               <p>Hvala lepa gospod podpredsednik.</p>
            </sp>
            <sp xml:id="SDZ4-Redna-25-2007-03-07.sp25">

               <speaker>PODPREDSEDNIK SAŠO PEČE:</speaker>

               <p>Dovolite, gospod Pavle Gantar, samo sekundo. Nisem vas razumel, kaj pravite? Bom še
               en krog odprl, posebej za vas. Nadaljujte prosim.</p>
            </sp>
            <sp xml:id="SDZ4-Redna-25-2007-03-07.sp26">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Zelo na kratko, ker so se vsi sklicevali na kolega
               Černača, se bom še jaz in bom rekel zelo enostavno. Z 90% tega, kar je povedal gospod
               Černač o ZUREP-u, o njegovih mehanizmih, se strinjam. Razlikujejo se o tem, da menim,
               da bi morali ali prenoviti ZUREP ali napisati novega, ne glede na zahtevnost, ne pa
               razbiti zadevo, ki jo bo potem potrebno ponovno sestaviti na težji in bolj konflikten
               način.</p>
               <p>Druga zadeva, absolutno se strinjam glede s stavbnimih zemljišč in problemi
               špekulacij. Tukaj ni kaj dodati k temu, kar je bilo rečeno. So že danes instrumenti,
               ki lahko delno omejijo špekulacije, vendar jih nikoli povsem, dajmo si biti odkriti,
               ne bo možno v celoti omejiti. Edino šele potem skozi plačilo dohodnine, in davkov in
               dobičkov bo to možno narediti. Tako je tudi povsod po svetu. Tisto, kar je problem in
               ki ga je načel kolega Mikolič, je seveda v tem, da če pogledamo vsebino, 27. člen,
               tretji odstavek, Državni prostorski načrti, podlaga za pripravo objektov za
               pridobitev gradbenega dovoljenja po predpisih o graditvi objektov, in 28. člen, ki
               določa vsebino, pa pove, da se območja posameznih prostorskih ureditev določijo tako
               natančno, da je njihove meje možno določiti v naravi in prikazati v zemljiškem
               katastru. Torej, to je nujno, določitev stavbnega zemljišča, drugače ne more biti.
               Razlika je samo v tem, da je država rekla, jaz sem izjema, za vse druge velja, da se
               opredelijo stavbna zemljišča z njihovimi pravnimi in finančnimi posledicami, takšnimi
               in drugačnimi, razen za mene, državo. In to ni dobro.</p>
               <p>In naprej. Točno ta člen, o njem potem ne bom več govoril, dodatek, amandma k 27.
               členu pa pomeni, da se s tem spremenijo tudi občinski prostorski plani z državnim
               prostorskim načrtom in torej, ali občina ponovno določa ravno to, kar je minister
               rekel, da ne bi določala, stavbna zemljišča, seveda ne za sebe, za državo, ampak za
               občino na novo, ali pa sploh nič ne določa. Ne določa stavbnih zemljišč niti za sebe
               niti za občino, kajti v tej definiciji državni prostorski načrt ni več pravni akt, s
               katerim se določajo stavbna zemljišča. Torej se ne more, tudi za občine se sploh nič
               ne dovoli - ali pač; za občino da in državo ne. Najmanj kar je, je nejasnost, in da
               ne bom zapravljal časa, je dejansko to vprašanje, ki je za mene nerazrešeno ali pa
               jaz preprosto res zelo malo ali nič ne razumem.</p>
            </sp>
            <sp xml:id="SDZ4-Redna-25-2007-03-07.sp27">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Draga Korena. Izvolite.</p>
            </sp>
            <sp xml:id="SDZ4-Redna-25-2007-03-07.sp28">

               <speaker>DRAGO KOREN:</speaker>

               <p>Hvala za besedo. Res imamo danes pred seboj zelo zahteven zakon, celo upal bi
               trditi, eden izmed najzahtevnejših zakonov v tem obdobju. Zakon, ki ima tudi zelo
               velike posledice za državo, za občino, pa do čisto posameznega prebivalca Slovenije,
               ki živi na tem slovenskem prostoru. Da je zakon težko razumeti, še posebej človeku,
               ki ni na tem področju doma, se popolnoma strinjam. Kajti tudi sam moram reči, ker te
               zadeve kolikor toliko poznam že od prej, se mi zdi, da se je treba v sam zakon res
               dobro poglobiti, da lahko dojameš, kaj v bistvu ta zakon prinaša.</p>
               <p>Ob sprejemanju ZUREP-a se je razpravljalo zelo podobno, kako je nujno na področju
               urejanja prostora narediti določene spremembe, kako je potrebno stvari poenostaviti,
               skrajšati postopke, itd. Dobili smo zakon, dobili smo podzakonske akte, imamo sedaj
               že kar nekajletno, štiriletno prakso, ampak na žalost je pač ta praksa pokazala, da
               tiste rešitve pač niso prinesle tistega, kar se je od zakona pričakovalo. Jaz moram
               povedati, da sem tudi danes ob sprejemanju tega zakona zaskrbljen, da se ne bi
               ponovilo to, kar se je zgodilo z ZUREP-om, se pravi, da rešitve, ki jih bomo
               prinesli, sprejeli, ne bi v praksi zaživele. Da pa nisem pretirano zaskrbljen, moram
               povedati, je vzrok to, ker je pri pripravi zakona sodelovalo res veliko ljudi -
               stroka, občine, zainteresirana javnost in jaz sem vesel, da vsaj s strani občin je
               zakon doživel tako rekoč 100% podporo. Kar se tiče stroke, je pač na žalost stroka je
               sestavljena tudi iz različnih vej, iz različnih področij, različna stroka je pač za
               različne rešitve drugače zagreta. Jaz mislim, da tudi tukaj želi vsaka stroka
               uveljaviti tudi neke svoje interese, mislim pa, da je koncept, ki ga prinaša ta novi
               zakon, dober in da bo pripeljal do tega, kar želimo, se pravi, do poenostavitve
               postopkov, do skrajšanja postopkov in pa ne nazadnje ali pa predvsem tudi do
               pocenitve postopkov. Jaz mislim, da ravno župani zelo dobro veste, koliko sredstev
               občina namenja za sprejemanje planskih aktov, ki jih potrebuje, in če bomo tukaj
               prišli do racionalnejših rešitev, se pravi do pocenitve, in kar je za mene zelo
               pomembno, do skrajšanja postopkov, kar pomeni tudi po drugi strani pocenitve, bomo
               dosegli zelo veliko.</p>
               <p>Ne morem ob tej razpravi mimo tega, kar sem spraševal tudi ministra Podobnika v
               ponedeljek, ko smo govorili o tretji razvojni osi. Jaz mislim, da si tudi enega
               hitrejšega državnega razvoja ne moremo zamisliti, če ne bomo spremenili tudi oziroma
               sprejeli tega Zakona o prostorskem načrtovanju. Sam minister mi je v odgovoru tudi
               zatrdil, da se ta hitra cesta od Arje vasi proti Velenju in Koroški ne bo odmaknila
               za tako dolgo časovno obdobje, kot so že začeli napovedovati, tudi na podlagi tega,
               če bomo sprejeli ta ZUREP.</p>
               <p>Nameraval sem reči še dve, tri besede glede upravnih postopkov, ki sledijo oziroma
               ki jih posamezniki za svoje gradnje uporabljajo. Tu pa moram povedati, da že po sedaj
               veljavni zakonodaji, če je stranka imela vse potrebne podatke, se pravi, če je bil
               sprejet občinski akt, ki je omogočal neko gradnjo, in če je stranka prišla na upravno
               enoto z vsemi potrebnimi dokumenti, je upravni postopek lahko stekel zelo hitro in
               bil tudi v mesecu dni zaključen. Vendar pa je časovni problem pri tem, kakšne akte
               imamo, ali akti omogočajo to, kar želimo, ali ne, in potem tudi izdelava samih
               projektov. Tako da kar se tiče upravnih postopkov, jaz pravim, je že druga zadeva, je
               že nadgradnja tega, o čemer danes govorimo.</p>
               <p>Hotel sem reči samo še to, tudi sam moram reči, da se zavzemam za to in upam, da ta
               zakon ne bo šel v nasprotno smer; se pravi, da temeljna pravica občine, da razpolaga
               s svojim prostorom, tudi po tem zakonu ostaja in da občina v bistvu ureja res le
               tiste, bom rekel, zadeve državnega pomena. In da bodo občine tiste, ki bodo na svojem
               območju gospodarji svojega prostora. In tudi prav je tako, da so občine tiste, ki o
               tem odločajo.</p>
               <p>Glede tega amandmaja k 2. členu, pa jaz temu ne pripisujem nobene teže. Res ni
               pomemben, čeprav sam 2. člen je pomemben, ker namreč gre za terminologijo, da
               razumemo drug drugega, da vemo, o čem govorimo.</p>
            </sp>
            <sp xml:id="SDZ4-Redna-25-2007-03-07.sp29">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Kristijana Janca. Izvolite.</p>
            </sp>
            <sp xml:id="SDZ4-Redna-25-2007-03-07.sp30">

               <speaker>KRISTIJAN JANC:</speaker>

               <p>Hvala lepa, gospod predsedujoči. Gospod minister s sodelavci, kolegice in kolegi!
               Tisti, ki ta obstoječi zakon poznamo in se z njim srečujemo v življenju, v praksi,
               predvsem na občinah, zagotovo vemo, da ima mnoge pomanjkljivosti in povzroča težave
               pri načrtovanju, ovire, pa tudi roke in vse ostalo. Mislim, da je zadnji čas, da
               imamo pred sabo predlog sprememb tega zakona, ki je izjemno pomemben za vsako občino,
               izjemno je pomemben za Slovenijo kot celoto in v veliki meri verjamem, da je bilo vse
               to usklajevanje med številnimi akterji, strokovnjaki, nestrokovnjaki, javnostjo, tako
               in drugačno. Pa tudi ne nazadnje številni amandmaji, ki so plod nekega dela tudi v
               Državnem zboru, saj smo tudi poslanci tisti, ki na koncu koncev poskušamo izboljšati
               stanje, ki ga dobimo v Državni zbor. In ti amandmaji so samo korak k tistemu, k čemur
               stremimo vsi in želimo čim boljši zakon. Ali gre za 20 ali 50 amandmajev, sploh ni
               pomembno. Pomembno je, da bo na koncu izdelek takšen, da bo služil, da bo učinkoval v
               tistih zadevah, kar slovenske občine rabijo za njihov razvoj. In da dobijo večjo
               težko, večjo pristojnost tisti, ki poznajo svoj prostor, ki poznajo svoje prednosti,
               svoje razvojne možnosti, svoje cilje in to so zagotovo lokalne skupnosti, absolutno,
               v sodelovanju z državo, ki ima tudi svoje načrte v vsakem prostoru, v vsaki regiji.
               Mislim, da ta zakon ima to težo, ima to razmejitev pristojnosti med državo, med
               občinami in da vendarle zaradi tega, kar smo vam prečekirali tudi na strokovni ravni,
               lokalni skupnosti, da ljudje, ki se s tem ukvarjajo, načrtovalci, pravijo, da je to
               korak naprej. Ali bo tudi v praski pokazal korak naprej, težko sodim, to bo pokazal
               čas, ali smo zadeli tisto, kar potrebujemo, kar rabimo, ali ne - jaz upam, da smo in
               da takšne indice tudi dobim s strani tistih, ki se s tem zakonom strokovno,
               profesionalno ukvarjajo, ki je izjemnega pomena. Seveda interesov pa je vedno veliko,
               so državni, lokalni, kapitalni, posamezni lastniki zemljišč, to vse skupaj sestaviti
               v dobro zgodbo je nemogoče. Nemogoče, ker veste, kakšne so tudi špekulacije, takšne
               in drugačne v prostoru, ki se dogajajo. Ampak vendarle vse to je bilo upoštevano in
               verjamem, da ta materija, ki pa je zame tudi zelo zahtevna - jaz po pravici povem, iz
               tega "foha" nisem in mi je ta stvar zelo težka, vem pa, da smo šli večkrat skozi
               njega in pogledali z ljudmi, ki se na to bolj spoznajo. Moram reči, da s temi
               amandmaji, ki jih je tudi koalicija sprejela in bodo dali popravek, bo ta zakon, po
               moji oceni, primeren, užiten in da bo dal svoje pomembne korake predvsem razvoju
               občin na tem prostorskem načrtovanju, ki je, kot sem že rekel, izjemnega pomena za
               hitrejši in boljši razvoj vsake občine. Vem pa tudi, da današnja razprava lahko samo
               še kaj izboljša. Ne nazadnje, tudi amandmaji, ki so v teku, lahko s to razpravo, ki
               je bolj ali manj, se opravičujem predsedujoči, tudi malo splošna, pa vendar to ni nič
               narobe v tem primeru, da to dopuščaš, mislim, da je prav, da vsem dopuščaš in to je
               čisto korektno.</p>
               <p>Kar se pa tiče tega amandmaja, k 2. členu, pa tudi jaz sam ne vidim tukaj nobene
               grozovite spremembe, da se to črta "v državnem prostorskem načrtu" in s tem se
               koncept zakona in tudi tega člena, ki je pomemben, kot so že vsi ostali pred mano
               povedali, ne spreminjamo dosti, ampak gre samo za nek popravek, ki je lahko samo še
               boljši od tega, ki je predlagan. Hvala lepa.</p>
            </sp>
            <sp xml:id="SDZ4-Redna-25-2007-03-07.sp31">

               <speaker>PODREDSEDNIK SAŠO PEČE:</speaker>

               <p>Hvala tudi vam. K besedi vabim poslanca Bogdana Baroviča. Izvolite.</p>
            </sp>
            <sp xml:id="SDZ4-Redna-25-2007-03-07.sp32">

               <speaker>BOGDAN BAROVIČ:</speaker>

               <p>Hvala. Glede na čas bom kratek. Ali mi lahko, prosim, še enkrat poveste, ne razumem,
               zakaj, poudarjam zakaj naj bi črtali besede "z državnim prostorskim načrtom"? Zakaj?
               Kaj to pomeni, kaj to spremeni? Hvala.</p>
            </sp>
            <sp xml:id="SDZ4-Redna-25-2007-03-07.sp33">

               <speaker>PODREDSEDNIK SAŠO PEČE:</speaker>

               <p>Hvala. Odpiramo nov krog za prijavo. Izvolite, prosim. K besedi vabim poslanca
               Milana Cvikla. Izvolite.</p>
            </sp>
            <sp xml:id="SDZ4-Redna-25-2007-03-07.sp34">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Mislim, da v današnji razpravi bi bilo vendarle
               potrebno slišati dejanske razloge za spreminjanje tega zakona, predvsem iz razloga,
               ki se bodo potem morali po mojem še resneje predstaviti pri amandmaju k 2. členu.
               Zato bi želel slišati od predstavnikov Vlade zelo natančno pojasnilo, kakšne bodo
               zaradi ali pa v povezavi s sprejetimi amandmaji še zmeraj jasne pristojnosti
               posameznih institucij. Tukaj predvsem kot nestrokovnjak za to področje na nek način,
               pritegujem temu, kar je rekel gospod poslanec iz Šaleške doline, gospod Koren, ki je
               poznavalec tega področja. In če on sam izraža dvome v nekatera tukaj predstavljene,
               bodisi rešitve bodisi predloge, se bolj tudi meni kot nestrokovnjaku, postavlja
               veliko dvomov. Na hitro spreminjamo nek zakon, ki po mojem občutku predvsem pomeni
               zelo veliko centralizacijo. Nekaj mesecev nazaj smo pa sprejeli spremembe ustave, ki
               pravzaprav govorijo o decentralizaciji, ali pa vsaj naj bi govorile o
               decentralizaciji. Torej, gospodje, predstavniki Ministrstva za okolje in prostor, ali
               res mislite, da če boste k sebi potegnili in boste vi na enem mestu po
               poenostavljenih procedurah odločali, kako bo kaj v prostoru v Sloveniji stalo, da
               boste s tem seveda rešili probleme. Jaz se bojim, da boste predvsem ustvarili velike
               probleme. Za koga? Seveda za ljudi, ki živimo ne na ministrstvu, ampak živimo vedno v
               posamezni občini.</p>
               <p>In zato napovedujem že sedaj v povezavi z razpravo k 27. členu, da potrebujemo tukaj
               jasno predstavitev s strani Vlade - žal mi je, da je minister za okolje in prostor
               odšel. Moram reči, da me zelo čudi, da minister za okolje in prostor odide pri
               zakonu, o katerem je v ponedeljek ob poslanskem vprašanju odgovoril, da je pa ta
               zakon pravi odgovor na vse probleme, ki se pojavljajo v Sloveniji s prostorskim
               načrtovanjem, ni pa tega zakona več pripravljen, sposoben ali voljan braniti v
               nadaljevanju razprave.</p>
               <p>Torej predstavniki Vlade, oglasil sem se zato, da slišim jasno sporočilo z vaše
               strani o razlogih za ta amandma in pa potem v povezavi s tem, zakaj velika
               centralizacija. Hvala.</p>
            </sp>
            <sp xml:id="SDZ4-Redna-25-2007-03-07.sp35">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanko... Replika, oprostite, nisem videl. Izvolite,
               poslanec Drago Koren.</p>
            </sp>
            <sp xml:id="SDZ4-Redna-25-2007-03-07.sp36">

               <speaker>DRAGO KOREN:</speaker>

               <p>Hvala za besedo. Mogoče sem bil res narobe razumljen. Jaz v sam zakon ne dvomim,
               ampak rekel sem pa, da upam, da se ne bo zgodilo tako, kot se je zgodilo z ZUREP-om.
               Se pravi, ko ste vsi, ki ste ga sprejemali, bili prepričani, da bo rešil vse zadeve,
               ampak v praksi se je izkazalo, da zadeve se niso rešile tako, kot ste si želeli. Še
               vedno lahko rečem, da upam, da se to ne bo zgodilo. Po sedanjih vedenjih sem
               prepričan, da je zakon boljši in da rešuje te težave, ki jih želimo rešiti.</p>
            </sp>
            <sp xml:id="SDZ4-Redna-25-2007-03-07.sp37">

               <speaker>PODPREDSEDNIK SAŠO PEČE:</speaker>

               <p>Hvala lepa. Sedaj pa k besedi vabim Cvetko Zalokar Oražem. Izvolite.</p>
            </sp>
            <sp xml:id="SDZ4-Redna-25-2007-03-07.sp38">

               <speaker>CVETKA ZALOKAR ORAŽEM:</speaker>

               <p>Hvala lepa. Mi smo dobili v tem splošnem delu v maniri ministra Janeza Podobnika,
               zaklinjanje predvsem verbalno in besedno, kako je ta zakon dober oziroma kako bo
               boljši kot prejšnji. Razlika je le v tem, da koalicijski poslanci temu, bi rekla,
               verjamete, mi pa izražamo pomisleke, ker vemo, da nobeden zakon ni idealen in samo
               dober.</p>
               <p>Tisto, kar mene muči - sedaj ministra ni - je analiza. Govoril je oziroma govorili
               ste o tem, jaz te analize o slovenskem prostorskem načrtovanju nisem videla do sedaj
               - resne ne; niti ni bilo po prejšnjem zakonu še sprejetega nobenega prostorskega
               akta, ampak analize resne, ki bi šla v globino problema, ni; kljub temu da to
               predvideva tudi strategija Slovenije, da se bo taka analiza o vseh prostorskih
               načrtovanjih oziroma normativnih dokumentih s tega področja naredila. Tega ni.
               Povejte mi, na osnovi česa ste potem to naredili pri tej primerjavi. Kajti, jaz moram
               povedati, da opozorila gospoda Jožeta Kavčiča, jaz upam, da ste jih prebrali, so zelo
               resna, da gre pač za kombinacijo, slabo kombinacijo starega in novega. V tem smislu
               me zanima, da ne gre samo za preimenovanje, žal, jaz sem samo to v tem zakonu videla,
               da se eni pojmi malo obrnejo pa spremenijo. Tukaj pač rešitve ne vidim.</p>
               <p>Ker se ne bom pri naslednjih amandmajih več oglasila, pa še to. Mene čudi in to mi
               daje slab občutek ne glede na to, koliko členov je amandmiranih, da ste celo na
               odboru ene vsebine dali ven, recimo, urbanistični načrt ste na odboru črtali, sedaj
               ga z novim amandmajem ponovno vlečeta nazaj. Meni takšne poteze dajejo samo znak, bom
               rekla, konfuznosti.</p>
            </sp>
            <sp xml:id="SDZ4-Redna-25-2007-03-07.sp39">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Janka Vebra. Izvolite.</p>
            </sp>
            <sp xml:id="SDZ4-Redna-25-2007-03-07.sp40">

               <speaker>JANKO VEBER:</speaker>

               <p>Hvala za besedo. Pravzaprav me preseneča, kako predlagatelj oziroma minister ne
               občuti sistemske spremembe v zakonu, če iz državnega prostorskega načrta črtamo
               določbe, ki govorijo o tem, da se v državno prostorskem načrtu določajo stavbna
               zemljišča. Poleg tega se je črtalo tudi, da se v območju državnega prostorskega
               načrta določajo tudi kmetijska, gozdna in druga zemljišča ter prikažejo vodna
               zemljišča v skladu z zakonom. Tukaj gre za sistemsko spremembo. Trdim, da je zaradi
               tega državni prostorski načrt, tako kot je predviden v tem zakonu, v ostalih členih
               povsem nepotreben, ga ne potrebujemo več. Vse to, kar ste zapisali v obrazložitvi k
               amandmaju k 2. členu, da državni prostorski načrt določa le območje posameznih
               prostorskih ureditev, lahko naredimo v državnem strateškem prostorskem načrtu in se
               res lahko pogovarjamo o racionalizaciji. Da pa podkrepim, bom rekel, to sistemskost,
               bi pa postavil konkretno vprašanje. Državni prostorski načrt je po hierarhiji višji
               prostorski akt kot občinski prostorski načrt. Na podlagi državnega prostorskega
               načrta lahko izdate tudi gradbeno dovoljenje. Zdaj bom pa vprašal. Kako boste izdali
               gradbeno dovoljenje, če v državnem prostorskem načrtu ne določate stavbnega
               zemljišča? Kako? Ali gre za sistemsko rešitev ali ne gre?</p>
            </sp>
            <sp xml:id="SDZ4-Redna-25-2007-03-07.sp41">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi se je prijavil predstavnik Vlade, mag. Starman, izvolite.</p>
            </sp>
            <sp xml:id="SDZ4-Redna-25-2007-03-07.sp42">

               <speaker>MAG. MARKO STARMAN:</speaker>

               <p>Najlepša hvala, predsedujoči, za besedo. Poglejte, jaz bi se dotaknil dveh vprašanj.
               Najprej čisto konkretno glede državnega prostorskega načrta, njegova izvedba in
               koncept stavbnega in drugih zemljišč, ki jih v stroki doslej poimenujemo z namensko
               rabo. Osnovno izhodišče je, da kot glavni načrtovalec, ki mora pokriti celotno
               območje države, je občina. Občina je tista, ki skrbi za določitev teh kategorij
               namenskih rab po teritoriju, država pa je tista, ki umešča konkretne objekte v
               prostor. Kategorija, jaz se bojim, da je tukaj resnično prišlo do nominalistične
               napake, ne napake v razumevanju tega, ne v pravnih konsekvencah te spremembe. Osnovno
               izhodišče je določnost; določnost tako občinskih prostorskih načrtov kot državnega
               prostorskega načrta. Določnost v pravnem smislu pomeni, da mora imeti tak načrt jasno
               opredeljene pogoje, kaj se sme na območju tega načrta početi. Ko gre za državni
               načrt, je to jasno razvidno iz 27. in 28. člena, kaj vse se opredeli kot pogoj, kako
               bo država kot investitor na tem območju gradila. Če govorimo o stavbnem zemljišču v
               tem tradicionalnem smislu, je pa to tisto, kar določa občina na svojem teritoriju, na
               katerem je lahko tudi kdo drug investitor. Ko gre za državne ureditve, je vedno
               država investitor, za občinske ureditve pa so investitorju tudi zasebniki in tam je
               pomembno, da ta kategorija obstaja kot stavbno zemljišče. Ker nobenih drugih pravnih
               posledic, razen tistih, ki jih določa 27. in 28. člen, ko gre za državne načrte,
               dodatnih posledic tega, da je nekaj stavbno ali ni stavbno, pri državnih ni.
               Poglejte, združili smo tradicijo, ki govori o teh namenskih rabah kot štirih večjih
               kategorijah, ravno zato, da sledimo običajem in utečeni praksi, ki se je razvila
               predvsem pri občinskem načrtovanju. In tukaj bi rad še povedal, in prav zato, ker je
               ta določitev kategorije stavbnega zemljišča v tem nominalnem smislu pristojnosti
               občine, tudi to je odraz tega, da daleč od tega, da bi centralizirali sistem.
               Nasprotno, država lahko izključno in samo načrtuje to, in določno načrtuje, tako kot
               je predvideno v 27. in nadaljnjih členih, občina pa ima tu splošno pristojnost. Tako
               da se s tem amandmajem v ničemer ne spreminja, daleč od tega, da bi se spreminjal
               koncept zakona. Gre samo za poimenovalno operacijo, ki pravno nima posledic na
               državnem nivoju, na občinskem nivoju je pa zadeva narejena tako in zato, da smo v
               tradicionalnim pojmovanjih, ki v vsej tradiciji občinskega načrtovanja obstaja.</p>
               <p>Glede analize bi pa dodal samo to. Mnogo analiz je bilo narejenih pred pripravo
               sedaj veljavnega ZUREP-a. Mnogo državnih lokacijskih načrtov je bilo sprejetih po
               sedaj veljavnem ZUREP-u in tudi mnogo priprav oziroma dela na področju priprave
               občinskih aktov je že teklo in teče na podlagi ZUREP-a. In že iz tega na tak način je
               bilo razvidno, da so neke korenite, resne napake, ki smo jih s tem predpisom, za
               katerega, še enkrat poudarjam, da zahteva predvsem določnost, želeli odpraviti. Je pa
               res, da se bo ta duh predpisa odražal v podzakonskih aktih, predvsem pa se mora
               odražati v praksi vseh akterjev v tej proceduri.</p>
               <p>Zato bi želel poudariti, da ta amandma, ta sprememba nima vsebinskih pravnih
               posledic na delitev pristojnosti med državo in občino, nima vsebinskih pravnih
               posledic na določnost tega, kar mora pisati v državnem načrtu, in nima nobenih
               posledic na pravice lastnikov zemljišč, ki bodo vključeni v državni prostorski načrt.
               Hvala.</p>
            </sp>
            <sp xml:id="SDZ4-Redna-25-2007-03-07.sp43">

               <speaker>PODPREDSEDNIK SAŠO PEČE:</speaker>

               <p>K besedi vabim poslanca Janka Vebra. Izvolite.</p>
            </sp>
            <sp xml:id="SDZ4-Redna-25-2007-03-07.sp44">

               <speaker>JANKO VEBER:</speaker>

               <p>Hvala za besedo. Gospod Starman, niste mi odgovorili na vprašanje, pa bo potem lažje
               odgovoriti tudi na to, ali ima kakšne pravne posledice ali nima ta amandma. Saj jaz
               vem, da je ta amandma posledica sprejetja amandmaja k 28. členu, in vsi vemo, da je
               to bila sistemska sprememba. Vsaj jaz upam, da je sistemska sprememba, če iz
               državnega prostorskega načrta črtaš določbe, da tam določaš gradbena, kmetijska,
               gozdna in vodna zemljišča. To je za mene popolnoma spremenjen koncept državnega
               prostorskega načrta in tudi tega zakona. In trdim, da državni prostorski načrt kot
               tak ni več potreben v tem zakonu, sploh ne v tako natančni vsebini, kot je ta hip
               predvideno. Namreč, v 44. členu je predvideno, kaj naj bi ta državni prostorski načrt
               vseboval. In to, tako precizno določanje v državnem prostorskem načrtu, v tej
               spremembi, ko ne določa več stavbnih, kmetijskih in vodnih zemljišč, je povsem
               nepotrebno.</p>
               <p>In vas še enkrat sprašujem. Kako boste na podlagi državnega prostorskega načrta
               izdali gradbeno dovoljenje? Po tem zakonu piše, da lahko na podlagi državnega
               prostorskega načrta izdate gradbeno dovoljenje. Če nimate stavbnega zemljišča, kako
               boste izdali gradbeno dovoljenje na podlagi državnega prostorskega načrta? Ali so to
               pravne posledice ali niso pravne posledice? Za mene so. Menim, da na podlagi tako
               spremenjenega zakona in tudi na podlagi tega amandmaja k 2. členu ni mogoče izdati
               gradbenega dovoljenja. V 27. členu pa pravite, da ga lahko izdate. Ja pa, po mojem
               mnenju ga ne morete, če nimate določenega stavbnega zemljišča. Samo pod pogojem, da
               ga občina določi. Ampak če ga pa občina določi, potem pa se vračam k tisti moji
               trditvi, da ne potrebujemo državnega prostorskega načrta v takšni vsebini, kot je
               trenutno predviden v tem zakonu.</p>
            </sp>
            <sp xml:id="SDZ4-Redna-25-2007-03-07.sp45">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim državnega sekretarja. Izvolite.</p>
            </sp>
            <sp xml:id="SDZ4-Redna-25-2007-03-07.sp46">

               <speaker>MAG. MARKO STARMAN:</speaker>

               <p>Poglejte, gradbeno dovoljenje se izda za objekt, ne za stavbno zemljišče. In
               določitev, pod kakšnimi pogoji lahko gradiš, je jasno napisanA in je v 28. členu. Na
               podlagi pogojev iz 44. člena tega zakona se lahko izda gradbeno dovoljenje. Tako je
               stavbno zemljišče posledica tega, da določiš na njemu pogoje, pod katerimi lahko
               gradiš, in je zato tudi zelo jasno potem v 25. točki prvega oziroma 2. člena. Ko bo
               pa objekt zgrajen pod pogoji, ki so določeni v državnem načrtu, je pa to stavbno
               zemljišče, samo po sebi. Imate dvojno definicijo: občina določa stavbna zemljišča,
               medtem ko država določa način, kako se objekte gradi in ko so objekti postavljeni, je
               to stavbno zemljišče. Poanta je zelo preprosta. Država ni tista, ki bi vse obsegajoče
               - in to je bil eden od ugovorov na odboru, zakaj sedaj, ko načrtujemo na območjih
               razvojnih regij z vsemi državnimi ureditvami hkrati, ali to pomeni, da bomo pokrili
               celotno območje regije z državno določeno namensko rabo. To je bilo vprašanje na
               odboru. Mi smo prav zato, da ne bi morda prišlo do tega razumevanja, ta amandma
               predlagali. In sedaj, ko se je to zgodilo, da je popolnoma jasno, da država na
               celotnem območju razvojne regije ne bo določala namenske rabe, ampak jih bo občina,
               država bo pa za tisto, kar bo kot objekt postavila, izključno in samo, in bo stavbno
               zemljišče po državnem aktu šele takrat, ko bo zgrajen objekt. Sedaj je pa problem, da
               ne rabimo več državnega načrta. Skratka, cilj je bil najti ravno razjasnjevalni
               moment in smo ga s to metodo naredili. Najlepša hvala.</p>
            </sp>
            <sp xml:id="SDZ4-Redna-25-2007-03-07.sp47">

               <speaker>PODPREDSEDNIK SAŠO PEČE:</speaker>

               <p>Želi še kdo razpravljati? Potem bomo odprli nov krog. Prosim za prijavo. K besedi
               vabim poslanko Bredo Pečan.</p>
            </sp>
            <sp xml:id="SDZ4-Redna-25-2007-03-07.sp48">

               <speaker>BREDA PEČAN:</speaker>

               <p>Hvala lepa, gospod podpredsednik. Moram reči, da mi enostavno ne gre iz glave, da s
               črtanjem ene same besede enostavno onemogočimo občinam, da bi lahko objekte, ki so
               državnega pomena, katerih gradnja se določi z državnim prostorskim načrtom po tem
               novem predlogu zakona o urejanju prostora, onemogočimo občinam, na katerih območjih
               se ti objekti gradijo. Pa bi jih kar nekaj naštela: recimo, drugi blok jedrske
               centrale, odlagališče jedrskih odpadkov, potem zemeljski objekti, objekti na kopnem
               ob hidroelektrarnah, na primer nova plinska elektrarna, ki se bo zagotovo pojavila.
               Potem pa zelo obsežna območja počivališč z objekti na počivališčih, z vso komunalno
               opremo, ki sodi zraven, ob avtocestah. To so vse objekti, o katerih ne moremo
               govoriti, da so objekti prometne, energetske, komunalne infrastrukture. To so
               objekti, ki so čisto navadne zgradbe, ki uporabljajo komunalno infrastrukturo, vendar
               za njih občine ne bodo mogle, dokler bo zakon še veljal in ne bo novega zakona o
               davku na premoženje, pobirati nadomestila za uporabo stavbnega zemljišča, ker zaradi
               črtanje ene same besede v drugem členu ni zakonske podlage za obračunavanje
               nadomestila. Nihče ne govori, da je upravičena zahteva občin, da bi zaračunavali
               nadomestilo, recimo, tako kot se je dogajalo za akumulacijske jezera, za plinovode in
               podobne stvari. To je logično in to je tudi v zakon napisano, da se za take namene
               nadomestila ne uporablja. Govoriti o tem, da se s tem, da neko stavbo zgradiš na
               zemljišču, ki ni stavbno zemljišče, to zemljišče spremeni v stavbno zemljišče -
               fizično da, vendar pa po zakonu ne. In zaradi tega menim, da je tukaj še ena igrica,
               ki je povezana posredno tudi s 84. členom, ker gre za to, da država želi po eni
               strani onemogočiti, po njenem mnenju, nepotrebne odhodke, po drugi strani pa prevzeti
               nadzor nad popolnoma vsemi finančnimi tokovi; v tem zakonu pač enem delu finančnih
               tokov, ki potekajo v javni sferi, tudi nad finančnimi tokovi, ki potekajo skozi
               občinske proračunske blagajne.</p>
               <p>Zaradi tega menim, da ne moremo govoriti o tem, da gre tu za neko lepotno napako ali
               pa popravek, ampak gre za dejansko sistemsko spremembo, ki za mene pomeni zlasti
               škodovanje občinam. Koristi seveda državnemu proračunu, vendar mislim, da ne more
               država razmišljati na način, da v svojem sistemu javnega interesa daje enemu delu
               javnega interesa večji pomen kot pa drugemu, enemu nivoju večji pomen kot nižjemu
               nivoju. Mislim, da tu nihče, ki misli dobronamerno, ne more stvari v zvezi s tem
               popravkom 2. člena šteti, da gre za neko enostavno popravilo besedila, ne pa za zelo
               jasen namen, da si prihranimo določene izdatke, ki konec koncev niti niso tako
               majhni.</p>
            </sp>
            <sp xml:id="SDZ4-Redna-25-2007-03-07.sp49">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Veber. Izvolite.</p>
            </sp>
            <sp xml:id="SDZ4-Redna-25-2007-03-07.sp50">

               <speaker>JANKO VEBER:</speaker>

               <p>Samo na kratko bom poskušal, ker bo časa zmanjkalo.</p>
               <p>Če je to resnično mišljeno na tak način, kot je državni sekretar povedal, da lahko
               izdaš gradbeno dovoljenje kjerkoli in potem ta objekt postaviš, in potem, ko ga
               postaviš, rečeš, to je pa zdaj stavbno zemljišče, to pa ni več prostorsko
               načrtovanje, ampak popolna anarhija. To pa mislim, da presega dejansko vse pravne
               okvire. In če je intenca tega zakona v tem smislu, potem sploh ne potrebujemo ničesar
               drugega, potrebujemo državni prostorski načrt, na podlagi katerega lahko kjerkoli
               dobiš gradbeno dovoljenje, zgradiš objekt in potem rečeš, to bo zdaj pa stavbno
               zemljišče. S tem se žal res ne morem strinjati. Tu pa ne gre več samo za sistemsko
               spremembo, ampak po mojem mnenju res za popolno anarhijo na področju pozidave.</p>
            </sp>
            <sp xml:id="SDZ4-Redna-25-2007-03-07.sp51">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Zvonko Černač.</p>
            </sp>
            <sp xml:id="SDZ4-Redna-25-2007-03-07.sp52">

               <speaker>ZVONKO ČERNAČ:</speaker>

               <p>Hvala lepa še enkrat. Zdaj pa res ne vem več, ali nekateri resnično tega, kar je bilo
               povedano danes večkrat, ne razumete ali se sprenevedate. Mislim, da tako jasno, kot
               so bile stvari povedane v povezavi s tem 2. členom, osvetljene večplastno, z več
               strani, se jih praktično ne da povedati. In ne gre za nobeno sistemsko, nesistemsko
               ali ne vem kakšno anarhijo, nekoncept in tako naprej. Gre preprosto za to, da
               nekateri smatrajo - in to je tudi eden izmed pomembnih argumentov, zakaj se ta
               amandma predlaga -, da bodo s to definicijo, ki je tu navedena, razblinili
               pričakovanja o visokih cenah posameznih zemljišč, ki so pomembna za državo zaradi
               infrastrukturnih objektov. To je en moment, in to ni nič nesistemskega. Razlikujemo
               se lahko samo v tem, ali je to utemeljeno razmišljanje ali ne. Večkrat sem pa že
               povedal, da nič ne škodi, če to napišemo, in da nobene nesistemskosti v tem ne vidim.
               Gre preprosto za to, da se omogoči določene poenostavitve ali pa pocenitve postopkov,
               ki bodo v prihodnje tekli. In tukaj ni nič nesistemskega, če potem to grajeno javno
               dobro dobi status, tako kot je povedal državni sekretar. Tukaj ne vidim nič
               nesistemskega, to je z zakonom mogoče urediti in ni nič spornega.</p>
               <p>Ko govorite v tej povezavi z zaračunavanjem nadomestila za uporabo stavbnega
               zemljišča in domnevnim in prikrajšanim občin na tej osnovi. Prvič, tisti, ki to
               govorite, bi morali vedeti, da se za komunalne infrastrukturne objekte že zdaj po
               sedanji zakonodaji ne zaračunava nadomestil za uporabo stavbnega zemljišča, pa tudi
               če bi se ga in tudi če se v bodoče bo, ko bo NSZ odpravljen in ko bo uveden lokalni
               davek, bo to še vedno mogoče zaračunavati, ko bo zadeva zgrajena. Saj je državni
               sekretar lepo povedal kakšen status bo takrat dobila! Tako je zadeva popolnoma
               enostavna, jasna, transparentna, nič nesistemska in nič katastrofalnega, povem še
               enkrat, se ne bo zgodilo, to je pa moje osebno gledanje, če to sprejmemo ali pa ne.
               Nekateri, in teh je večina, pa mislijo, da bomo s tem pripomogli tudi k temu, da bomo
               zbili previsoka pričakovanja o cenah na območjih, ki se bodo v bodoče urejala, če
               poenostavim, za avtoceste in še kaj podobnega. To je to. Mislim, da je to zelo jasno
               povedano in pošteno in glede tega ni nič za skrivati.</p>
               <p>Potem te navedbe v tej povezavi, da državni načrt povozi občinskega. Ja, kako je pa
               to zdaj urejeno? Lepo vas prosim, a zdaj pa to ni tako urejeno? Saj je že zdaj tako
               urejeno, državni načrt povozi občinskega, ja, to je vendar jasno; pa saj tu ni nič
               spornega; če z državnim načrtom načrtuje država avtocesto, je jasno, da na tistem
               delu občine povozi občinski akt. Govorim poenostavljeno. Ampak, tako je. In zakaj bi
               bilo v bodoče drugače? Ali vi menite, da bi v bodoče za objekte državnega pomena bilo
               potrebno najprej spreminjati paleto občinskih aktov in šele potem - ne vem, ne
               razumem tega! Ni mi jasno, kaj je poanta tega razmišljanja.</p>
               <p>Tako moram reči, da nekatere občutki varajo. Zdaj, zakaj jih varajo: ali niso
               prebrali zakona, je to njihov problem. Tako ne gre za nikakršno slabo kombinacijo
               starega in novega, kot je bilo rečeno, ker ohranjamo del ZUREP-a, delamo nek
               "gemišt", iz katerega ne vemo, kaj bo ven prišlo. Tudi jaz sem rekel, da bi bilo
               dobro, da bi se naredil malo večji napor pa zadevo sistemsko uredilo. Minister je
               pojasnil, kaj so bili razlogi. Že pri tem delu urejanja, ko gre za prostorsko
               načrtovanje, je bil vložen velik napor, velikanska usklajevanja in bi verjetno
               časovna komponenta trajala še nekaj časa, preden bi do tega prišli, ampak vsebinsko
               gledano pa sta področji ločeni, mi iz ZUREP-a izvzemamo prostorsko načrtovanje in to
               je tu, drugo ostaja v ZUREP-u, ni dileme v tem, kaj velja. Lahko se pogovarjamo samo
               o tem ali je zadeva dovolj transparentna za uporabnika ali pa ne.</p>
               <p>Tako mislim, da ti pomisleki pa resnično niso utemeljeni, in obžalujem, da smo se
               zdaj ustavili pri 2. členu, ker mislim, da imamo nekatere amandmaje v nadaljevanju,
               ki pa so res bistveno bolj pomembni, o katerih bi veljalo kakšno reči. Hvala
               lepa.</p>
            </sp>
            <sp xml:id="SDZ4-Redna-25-2007-03-07.sp53">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi vabim poslanca Milana Cvikla. Izvolite.</p>
            </sp>
            <sp xml:id="SDZ4-Redna-25-2007-03-07.sp54">

               <speaker>MAG. MILAN M. CVIKL:</speaker>

               <p>Najprej seveda to, kar je rekel gospod Koren. Res je; upanje umre zadnje. In vse to,
               kar je ravnokar povedal kolega pred mano: državni prostorski plan povozi občinskega.
               Res je, ampak v dolgotrajnem usklajevanju. V usklajevanju, ki seveda skuša upoštevati
               interese občanov, interese volivcev in volivk.</p>
               <p>Zdaj bom pa pokazal na primeru tretje razvojne osi, kako bo po novem zakonu
               izgledalo in kje je problem predloga tako amandmaja k 2. členu in kasneje. Poglejte,
               tretja razvojna os naj bi tekla od avstrijsko-slovenske meje proti hrvaško-slovenski
               meji, od Koroške, mimo Velenja in potem seveda bodisi levo proti Celju ali, če
               hočete, čez Trbovlje. In potem na Trebnje in tako naprej, vse do priključka, kjerkoli
               se bomo priključevali na dalmatino.</p>
               <p>In velika diskusija v Savinjsko-šaleški pokrajini med volivci in volivkami teče, ali
               bo tretja razvojna os tekle zahodno od Velenja ali bo tekla vzhodno od Velenja.
               Vzhodno od Velenja imajo nekateri s političnimi strankami povezanimi lokalni politiki
               lastnino, zahodno od Velenja pa je interes gospodarstva. Gorenje, Termoelektrarna,
               rudnik so zahodno od Velenja. Cela Zgornja Savinjska dolina se povezuje na to
               avtocesto, hitro cesto lažje, če bo tekla zahodno od Velenja. In seveda velika
               diskusija, ki poteka v Savinjsko-šaleški pokrajini, zaradi česar so povedali prejšnji
               teden predstavniki Ministrstva za okolje in prostor, da v kolikor ne bo uveljavljen
               državni dekret, bo do leta 2010, 2011 šele možno umestiti to hitro cesto v prostor.
               In tukaj je minister za okolje in prostor rekel: "Ni problem, besede gospoda Janeza
               Janša se bodo udejanjile, cesto bomo postavili v prostor že leta 2008, če boste
               sprejeli Zakon o prostorskem načrtovanju." In kako bo to izgledalo? Izgledalo bo
               tako, da bo seveda pripravljen državni prostorski načrt, ki bo upošteval politično
               voljo lokalnega veljaka, da bo šla cesta vzhodno od Velenja, potem boste mimo
               usklajevanje z občinami, to sprejeli in rekli: "To je nova hitra cesta, vzemi ali
               pusti". To, gospodje, pa ni demokracija, to je čisto navadno dirigiranje in
               podrejanje parcialnim interesom, celo gospodarskih interesov ne upoštevate tukaj. Vsa
               industrija je zahodno od Velenja. Vzhodno od Velenja je pa, če hočete nekaj gradbenih
               parcel enega gradbenega podjetja pa nekaj zasebnih parcel. Pa dva tunela je treba
               delati. To je vprašanje novega Zakona o prostorskem načrtovanju amandmaja k temu
               členu in na prejšnji člen.</p>
               <p>Drugi primer, otok, famozni otok. Sprejeli boste državno lokacijski načrt, naredili
               otok in ga umestili med občini, se opravičujem, na obalo med Koprom in Izolo in
               rekli, to je pa sedaj novo stavbno zemljišče, itd. Na ta način usklajevati 34 velikih
               projektov in dokončno spremeniti brez usklajevanja z občinami Slovenijo, kot jo
               poznamo - to ni razvoj, to je čisto navadno dirigiranje iz kabinetov. In za to gre
               pri tem zakonu! Ne gre za to, kar je nekdo rekel, da državni prostorski plani tudi
               niso do sedaj povozili občinskih - seveda so, ampak po usklajevanju! In interes, če
               se vrnem na trejo razvojno os, gospodarstva, interes občanov je, da se pač po hitri
               cesti s Koroške, iz šaleške, savinske regije čim prej pripeljemo do osi
               Ljubljana-Celje. Zato, seveda, je interes vseh tam zahodna varianta. Ampak ne! Tukaj
               odpirate prostor za vzhodno varianto. Povejte, to odkrito.</p>
               <p>Še na koncu. Gospod Starman je prej povedal, nismo našli rešitve za popravek
               amandmaja. Samo to povejte, poslanci vladajoče koalicije, da se vam amandma potem, ko
               ste pač neki člen neumno ali drugače popravili, pač napisali na Ministrstvu za okolje
               in prostor. Vsaj to povejte. Jaz takšnega dirigiranja razvoja ne morem sprejeti, ker
               to ni razvoj. Razvoj je več kot investicije. Razvoj je najti v prostoru za občane
               sprejemljivo rešitev, ki jo sprejema tudi gospodarstvo. Ne mi sedaj, zelo z
               zanimanjem poskušal vaše odgovore, povedati, da tega ne veste! Zelo natančno veste!
               Samo tisti politiki, ki so to javno obljubili, so se že skrili in danes jih bodisi ni
               ali pa so že v Bruslju. Gospod Žiga Turk, ki smo ga včeraj imenovali za ministra za
               razvoj, bo delal točno to: sprejemal državne lokacijske načrte za 34 projektov in jih
               umeščal v prostor ne glede na voljo občanov in občank. To ni demokracija.</p>
            </sp>
            <sp xml:id="SDZ4-Redna-25-2007-03-07.sp55">

               <speaker>PODPREDSEDNIK SAŠO PEČE:</speaker>

               <p>Hvala. Izvolite, prosim.</p>
            </sp>
            <sp xml:id="SDZ4-Redna-25-2007-03-07.sp56">

               <speaker>ZVONKO ČERNAČ:</speaker>

               <p>Hvala lepa, gospod predsedujoči. Na začetku ste me omenili, kolega Cvikl, prav na
               začetku. Bilo je sicer zelo dolgo, zato ste verjetno že pozabili, rekli ste: "Kolega
               pred menoj". Ampak tudi, če me ne bi omenili, mislim, da je bilo v vašem izvajanju
               toliko posrednih navedb in toliko stvari, ki pa niso prav v ničemer povezane z 2.
               členom in amandmajem k 2. členu, celo stvari, ki sploh niso povezane s tem zakonom.
               Tako da v takih primerih bi bilo pa le dobro razpravljavce opomniti na poslovnik tega
               državnega zbora, ker mislim, da bomo drugače začeli tukaj razpravljati kot na kakšni
               tržnici.</p>
               <p>Zakon si najprej preberite, potem pa o njem razpravljajte. To, o čemer vi govorite,
               piše v zakonu. Zelo jasno je vključena javnost, zelo jasno so vključene občine. V 33.
               členu zakona, naslov poglavja je Sodelovanje občin, zelo jasno piše, da v času
               razgrnitve državnega lokacijskega načrta pridobi pripravljavec stališče občin, ne
               lokalnih veljakov, občin, in seveda javnosti, ker so vsi načrti, tako kot do zdaj,
               javno razgrnjeni. Saj se ne dogaja nekaj v nekih zaprtih prostorih ali pa kabinetih,
               tako kot želite vi to zgodbo predstavljati. Tako kot pa vi zadeve predstavljate in
               tako kot vi stvari polagate, če bi vaša stališča upoštevali, bi se pa dejansko razvoj
               v tej državi ustavil. Mislim, da bi potem pa samo še papirje prekladali z ene mize na
               drugo in se ne bi zgodilo popolnoma nič. Hvala.</p>
            </sp>
            <sp xml:id="SDZ4-Redna-25-2007-03-07.sp57">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiram postopek za prijave. Izvolite, prosim. Besedo ima poslanec Rudolf
               Petan.</p>
            </sp>
            <sp xml:id="SDZ4-Redna-25-2007-03-07.sp58">

               <speaker>RUDOLF PETAN:</speaker>

               <p>Hvala za besedo, gospod podpredsednik. Do zdaj se nisem javljal, ker se mi ta člen
               sploh ne zdi pomemben. Pa vendar, toliko umotvorov, kot jih je natrosil gospod v prvi
               vrsti, na moji levi, je pa res malo prehudo.</p>
               <p>Dejstvo je, da če on pravi, da so zemljišča pripravljena, da je treba vrniti usluge,
               ker v zakonu piše o občinah, ne o posameznikih, potem pomeni, da vemo, kdo so
               predstavniki občin, župani, občinski svetniki pa še zaposleni na občini, to se pravi,
               da imajo tisti tam parcele. Vendar jaz nisem slišal nobene konkretne omembe in bi
               bilo prav, če bi ta gospod pač imenoval, kateri predstavniki občin imajo tam svoje
               parcele in želijo imeti tam traso.</p>
               <p>Po drugi strani je pa nekaj drugega, kar hočem tu povedati. Prav je, da je vsebina
               taka. Če do zdaj ne bi bil prepričan, da je ta vsebina prava, bi me pa zdaj ta gospod
               prepričal, da pa res mora tako biti. Ker če bi delali tako, kot ta gospod razmišlja,
               potem sem prepričan, da bi se v Sloveniji ustavilo vse, kar je že rekel kolega pred
               menoj, pa še drugo. Po njegovem ne bi zgradili niti navadne škarpe na tretjerazredni
               kurji farmi. Niti tega ne bi mogli, zato ker bi vse preprečil, ker v vsem vidi
               strahove. In njegov namen je tako ali tako samo zavirati razvoj. In se ne čudim, da
               je sedaj v zadnjih dveh letih gospodarska rast tako velika, kot je, če so prej vsi
               mogoče iz njegove opcije imeli takšne pomisleke o razvoju, pa v sebi zavirali in jih
               sedaj vse moti, če bi se kje karkoli lahko zgradilo.</p>
               <p>Spoštovani gospod Cvikl, vem, da ste čakali na to, zato sem vam tudi dal to možnost,
               da boste lahko replicirali. Po vašem videnju razvoja res ne bi mogli zgraditi niti
               ene škarpe pri kakšni kurji farmi, tako kot vi na to gledate, pa z vsem dolžnim
               spoštovanjem, gospod Cvikl. Na tak način se res ne bi dalo nič narediti in enostavno
               ne razumem, zakaj bi se radi vrnili v srednji vek, zakaj vam je tam tako lepo, če
               nasprotujete vsemu, kar diši po neki možnosti razvoja, po neki normalni poti in da so
               tu imenovane občine, ne posamezniki, občine. Ker občine verjetno na terenu najbolj
               poznajo zadeve in verjetno lahko pripomorejo v sodelovanju tudi z državnimi organi,
               če je potrebno. Hvala lepa.</p>
            </sp>
            <sp xml:id="SDZ4-Redna-25-2007-03-07.sp59">

               <speaker>PODPREDSEDNIK SAŠO PEČE:</speaker>

               <p>Hvala vam. Ne glede na omembo vašega imena bi dobili repliko. Boste izkoristili
               možnost replike? Izvolite, kolega Cvikl.</p>
            </sp>
            <sp xml:id="SDZ4-Redna-25-2007-03-07.sp60">

               <speaker>MAG. MILAN M. CVIKL:</speaker>

               <p>Jasno, da repliciram najprej gospodu Petanu, potem bom pa tudi razpravljal.
               Poglejte, gospod Petan, visoka gospodarska rast je ob veljavnem zakonu. Visoka
               gospodarska rast je zaradi tega, kar se je ob veljavnem zakonu umestilo v prostor. Je
               pa res, da se je to umestilo v prostor na demokratičen način.</p>
               <p>Repliciram tudi glede vrnjenih uslug, parcel, jaz nisem o tem govoril. Govoril sem,
               da obstaja zahodna varianta in vzhodna varianta. In da se ena politična opcija
               zavzema za vzhodna varianto, gospodarstvo in tako naprej pa za zahodno varianto. In
               da je to celo stališče občin. In problem je v naslednjem, da seveda 33. člen in 32.
               člen govorita o sodelovanju občin. Veste, kako bo izgledalo sodelovanje občin? Tako,
               da bo občina poslala pripombe in predloge, ministrstvo jih bo proučilo in objavilo na
               spletni strani. To ni sodelovanje. To je čisto navadno informiranja in voz gre dalje.
               Sprejeta bo varianta, ki bo pač politično sprejeta, in ne v dialogu, ampak v
               podrejeni vlogi občin pri umeščanju hitre ceste v prostor. S tem je replika končana.
           </p>
            </sp>
            <sp xml:id="SDZ4-Redna-25-2007-03-07.sp61">

               <speaker>PODPREDSEDNIK SAŠO PEČE:</speaker>

               <p>Hvala. Kolega Cvikl, sedaj pa vas vabim še k razpravi. Izvolite.</p>
            </sp>
            <sp xml:id="SDZ4-Redna-25-2007-03-07.sp62">

               <speaker>MAG. MILAN M. CVIKL:</speaker>

               <p>Moja razprava bo predvsem postavila vprašanja Vladi Republike Slovenije. Želim, da
               Vlada tukaj odgovori na omenjene zadeve, ali ne bo res ravno zaradi prej opisanega
               načina umeščanja nekih investicij v prostor vendar prišlo do pomembnega zmanjšanja
               dosedanje kvalitete umeščanja in iskanja ustreznih soglasij vseh, ki seveda so
               zainteresirani, da je cesta umeščena v prostor na najbolj sprejemljiv način. Ali ne
               bo prišlo do zmanjšanja te kvalitete in kateri so tisti argumenti, razen izpolniti
               obljubo predsednika Vlade, da leta 2008 pa bo v Velenju oziroma v Savinjsko-šaleški
               regiji jasno, kje bo ta hitra cesta, ampak - seveda v narekovaju - to ne bo odločeno
               v "demokratičnem procesu", ampak v procesu, ki se mu reče "popolna državna prisila".
               Tako bi prosil, če nam predstavniki Vlade lahko na to odgovorijo.</p>
               <p>To, da so se pa nekateri poslanci oglasili, to je pač tisti stari rek: ko mački
               stopiš na rep, zacvili.</p>
            </sp>
            <sp xml:id="SDZ4-Redna-25-2007-03-07.sp63">

               <speaker>PODPREDSEDNIK SAŠO PEČE:</speaker>

               <p>Hvala. In k besedi vabim poslanca Martina Mikoliča.</p>
            </sp>
            <sp xml:id="SDZ4-Redna-25-2007-03-07.sp64">

               <speaker>MARTIN MIKOLIČ:</speaker>

               <p>Hvala še enkrat za besedo. Glede na to, da ste spoštovani predsedujoči dovolili,
               kljub temu da je amandma sedaj trenutno na dnevnem redu, da lahko splošno
               razpravljamo, bi še jaz nekaj besed, upam, da me ne boste prekinili.</p>
            </sp>
            <sp xml:id="SDZ4-Redna-25-2007-03-07.sp65">

               <speaker>PODPREDSEDNIK SAŠO PEČE:</speaker>

               <p>Poglejte, nobenega nisem pred vami, tudi vas ne bom.</p>
            </sp>
            <sp xml:id="SDZ4-Redna-25-2007-03-07.sp66">

               <speaker>MARTIN MIKOLIČ:</speaker>

               <p>Poglejte, za mene je ta zakon oziroma bo ta zakon dober, če bo pomenil, govorim zdaj
               kot župan ene od občin, da bo lokalne skupnosti, ki bodo določene akte sprejemale v
               prihodnje oziroma občinske prostorske načrte, da bo potrebno izvajalcu teh del dati
               vsaj polovico finančnih sredstev, kot so ti postopki oziroma največ polovico, kot so
               ostali do sedaj. Obstoječi ZUREP je bil ravno nasprotno glede tega, kar sem zdaj
               povedal, ki je glede na še predhodni zakon pomenil veliko finančno obremenitev za
               lokalne skupnosti. To vsi vemo. In jaz sem trdno prepričan, da ta zakon poenostavlja
               določene stvari. To je iz zakona kar razvidno. Na drugi strani pa pomeni, da bodo pri
               sprejemanju oziroma pri izdelavi teh planskih aktov sodelovali tisti, ki so potrebni,
               ki so nujno potrebni in ne tisti, ki niso potrebni. In s tega vidika pozdravljam ta
               zakon, ki ga pripravlja Ministrstvo za okolje in prostor. Bom ponovil tisto, kar sem
               povedal že v splošni razpravi. Lokalne skupnosti, kjer pravzaprav lokalna samouprava
               deluje že 12 let, niso na tem segmentu nič naredile, potem je to žalostno, potem je
               res pred njimi velika in še pomembna naloga. Drugo sem vprašal, ali niso imeli
               nobenih investitorjev v občini ali potencialnih, ker bi bilo na osnovi tega potrebno
               spreminjati plane. Vemo pa, da zaradi določenega interesa za drugačno rabo prostora
               se to vedno dogaja v lokalni skupnosti in nekatere lokalne skupnosti smo kar dvakrat,
               trikrat, štirikrat dopolnjevali prostorske plane. In bom sedaj zelo razočaran, če bo,
               ko bomo ta zakon sprejeli, potrebno vse spet na novo izvajati v lokalni skupnosti.
               Ampak to ne bo potrebno, to mi garantira ta zakon. Se pravi, da v tistih občinah,
               kjer je raba prostora že definirana in vsi potencialni uporabniki teh prostorov imajo
               zagarantiran določen prostor v občini, bo to pomenilo, da se ta zadeva samo na osnovi
               tega zakona še uredi in se sprejme na občinskem svetu. Ne bom se spuščal zdaj v ta
               državni prostorskih načrt, ker mislim, da ste nekateri pretiravali. Mislim, da sploh
               to ni tema današnje.../oglašanje iz klopi./. Dobro, pa tudi o stavbnih zemljiščih.
               Malo me preseneča, ko je kolega Cvikl v začetku rekel, da je laik na tem področju,
               zdaj že vse ve. Ko bomo prišli do konca, bo najbrž imel predavanje tukaj v tem
               Državnem zboru. Samo še enkrat pravim, tisto, kar sem prej rekel glede 2. člena,
               ravno zaradi določenih špekulacij vedno bolj ugotavljam, da je zelo dobro, da damo to
               v državni prostorski načrt, da tega ni v 2. členu. Če bomo še nekaj časa
               razpravljali, se boste najbrž tudi drugi strinjali z mano, predvsem kolega Gantar, ko
               je prej omenil oziroma nekako končal ali ne razume. Mislim, da bomo na koncu vsi
               prišli do spoznanja, da je potrebno, da gre iz 2. člena. Veste, občine ravno z 27.
               členom in amandmajem, ki je predlagan, nič ne izgubljajo. Res je to manjkalo v
               opredelitvi tega zakona, kar je zdaj v amandmaju napisano, kar bomo upam, da bomo
               tudi sprejeli.</p>
               <p>Pa da zaključim. Mislim, da določena razprava, ki je tekla do sedaj tukaj, se
               predvsem tiče zakona o graditvi objektov. Od tega zakona pa tudi sam osebno veliko
               pričakujem. Glede racionalnosti časovno skrajšanih postopkov in tako dalje. Jaz
               mislim, da je to, kar se tiče Zakona o urejanju prostorov, tu rešeno, pa mislim, da
               to niti ni najbolj bistveno. Bistven pa je Zakon o graditvi objektov, kjer je pa res
               glede časa, do kdaj prideš do dovoljenj pa vseh postopkov, ki so potrebni in
               nepotrebni, res dokaj za današnje čase neprimeren. Upam, da se bo Ministrstvo za
               okolje in prostor predvsem potrudilo pri zakonu, da bodo vsi investitorji lažje in
               čim hitreje prišli do primernega ali potrebnega dovoljenja in da bo posledično to
               tudi pomenilo manjše stroške za investitorje v fazi pridobitve, če sedaj govorim,
               gradbenega dovoljenja. Hvala lepa.</p>
            </sp>
            <sp xml:id="SDZ4-Redna-25-2007-03-07.sp67">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Replika, kolega Cvikl, izvolite.</p>
            </sp>
            <sp xml:id="SDZ4-Redna-25-2007-03-07.sp68">

               <speaker>MAG. MILAN M. CVIKL:</speaker>

               <p>Jaz sem seveda dolžan replicirati gospodu poslancu, ker je napačno razumel mojo
               izjavo. Jaz sem rekel: "Ja, jaz sem laik za prostorsko načrtovanje." Postanem pa zelo
               občutljiv, in to je iz amandmajev razvidno, ko želite s prostorskim načrtovanje
               kratiti pravice lokalni samoupravi, predvsem pa ljudem. Takrat postanem pa zelo
               občutljiv! In moja razprava je seveda predvsem želela pokazati, saj bomo imeli še
               naprej priliko pri 84. in še nekaterih drugih členih, kako kršite nekatera osnovna
               načela evropske listine, ustave o tem, da so občine tiste, ki morajo imeti enako
               pravico, enak obseg pravic, kot država, ko se išče kompromisna rešitev. Vi pa seveda
               besede "konsenz", pa besede "kompromis" pri umeščanju prostora v tem zakonu, ne
               poznate in jo pravzaprav spreminjate v dirigiranje. In to seveda ni več demokracija,
               to je dirigizem.</p>
            </sp>
            <sp xml:id="SDZ4-Redna-25-2007-03-07.sp69">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Proceduralni predlog. Izvolite prosim.</p>
            </sp>
            <sp xml:id="SDZ4-Redna-25-2007-03-07.sp70">

               <speaker>KRISTIJAN JANC:</speaker>

               <p>Spoštovani predsedujoči, kolegice in kolegi! Mislim, da bi bilo primerno in
               higiensko, da se počasi iz 2. člena premaknemo naprej, kajti mislim, da imamo še kar
               dosti do konca in smo v bistvu splošno razpravo o 2. členu opravili in predlagam, da
               gremo po amandmajih naprej. Kolega Cvikl, saj bo še dovolj možne razprave skozi
               ostale amandmaje, ki so v proceduri Državnega zbora. Hvala.</p>
            </sp>
            <sp xml:id="SDZ4-Redna-25-2007-03-07.sp71">

               <speaker>PODPREDSEDNIK SAŠO PEČE:</speaker>

               <p> Hvala za vaš predlog. Tudi sam se vam pridružujem, ampak seveda je to pravica
               vsakega poslanca. In glede na to, da smo prvemu govorniku danes pustili pravico, jo
               bom tudi zadnjemu, da mi ne bo kdo očital, da selekcioniram posamezne poslance.</p>
               <p>Ponovno sprašujem, kdo želi besedo in s tem odpiram tudi postopek.</p>
               <p>Tokrat nimamo prijavljenih, zato k besedi vabim predstavnika Vlade. Izvolite
               prosim.</p>
            </sp>
            <sp xml:id="SDZ4-Redna-25-2007-03-07.sp72">

               <speaker>MAG. MARKO STARMAN:</speaker>

               <p>Najlepša hvala za besedo. Jaz bi glede sodelovanja javnosti, usklajevanja z občinami
               in nasploh vloge strokovne javnosti. Dva elementa bi želel poudariti, ki se
               razlikujeta od sedanje ureditve.</p>
               <p>Način sodelovanja javnosti je v tem zakonu urejen tako, kot je v dosedanjem.
               Sodelovanje z občinami je natančneje opredeljeno, kot je v sedanjem zakonu. Kar pa je
               še kvalitativni prispevek k sodelovanju občine in javnosti, je to, da je v zakonu
               vgrajena zahteva, ki izhaja iz direktive o celoviti presoji, kot jo mi imenujemo,
               varstvu okolja, kjer se jasno zahtevajo variantne rešitve. Če to povežemo z zahtevo,
               da se državni prostorski načrti načrtujejo za celotna območja razvojnih regij,
               celovito vse državne ureditve hkrati, je prav to tisto, kar je večja garancija za
               transparentni postopek, celovitejša variantna rešitev in postopek sodelovanja
               javnosti in občin. Skratka, od sedanjega zakona smo okrepili ta element predvsem
               zato, da uskladimo zakonodajo z Aarhuško konvencijo in da hkrati vgradimo sistem
               celovite presoje v sam postopek prostorskega načrtovanja, ki je eden najpomembnejših
               delov tega vrednotenja. Postopek iskanja kompromisa, soglasja je oblikovan, izhajajoč
               iz dosedanje dobre prakse in izhajajoč iz novih mednarodnih obveznosti, ki jih ima
               Republika Slovenija. Hvala.</p>
            </sp>
            <sp xml:id="SDZ4-Redna-25-2007-03-07.sp73">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Želi še kdo razpravljati? Odpiramo postopek. Izvolite, prosim. Besedo
               ima poslanec Milan Cvikl. Izvolite.</p>
            </sp>
            <sp xml:id="SDZ4-Redna-25-2007-03-07.sp74">

               <speaker>MAG. MILAN M. CVIKL:</speaker>

               <p>Poglejte, ustavili smo se pri 2. členu, ker je pač ta 2. člen spremenjen z
               amandmajem. Vlada ni predlagala amandmaja k 2. členu v predlogu zakona. Vlada je lepo
               povedala v predlogu zakona, kaj je stavbno zemljišče. To je "parcela, ki je z
               državnim prostorskim načrtom ali občinskim prostorskim načrtom" in tako naprej. Tako
               da to ni lepotni popravek. In zato smo se, gospod Janc, zadržali pri 2. členu, ker tu
               nekatere konceptualne stvari rešujemo. 2. člen, veste, je člen definicij. Govorimo o
               abecedi, ki jo uporabljamo v nadaljevanju zakona, zato je 2. člen pomemben člen. In
               ta definicija je z amandmajem bistveno spremenjena in omogoča to, kar sem prej
               povedal. Brez sodelovanja z občinami nekaj narediti kot stavbno zemljišče, samo z
               "bla, bla", voljo Vlade. Za to tu gre, z vsem dolžnim spoštovanjem. Bomo pa seveda še
               o nekaterih drugih, še bolj s splošno zakonodajo spornimi določbami v nadaljevanju.
           </p>
            </sp>
            <sp xml:id="SDZ4-Redna-25-2007-03-07.sp75">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Boruta Sajovica. Izvolite.</p>
            </sp>
            <sp xml:id="SDZ4-Redna-25-2007-03-07.sp76">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Spoštovani gospod minister s sodelavci! Seveda
               kot županu in nestrokovnjaku s tega področja mi je enostavno zelo veliko do tega, da
               sprejmemo dober in kvaliteten zakon, še posebej zato, ker prihajam iz sredine, kjer
               prostorskih aktov nismo spreminjali od leta 1999 in se je v neki zaprašeni omari ta
               trenutek nabralo 500 vlog in prošenj za spremembo na tem področju. Ko sem se včeraj
               pogovarjal s strokovnjaki in sodelavci, sem rekel, pa saj zakon bo pa ja boljši,
               hitrejši in uspešnejši. Pa moram reči, da večina strokovnih sodelavcev, s katerimi
               sem se imel priložnost pogovarjati, enostavno tega ni podprla. Pravijo, to je zadeva,
               ki jo vi stalno kot politiki poudarjate, govorite, ampak, so rekli, povejte nam pa
               konkretna dejstva, po katerih bo zakon boljši in uspešnejši, predvsem pa, da bomo ta
               postopek naredili hitreje in ceneje. Vesel sem tistih pooblastil, da ta postopek
               lahko začnem sam kot župan, da mi ni treba biti odvisen od volje in časa na občinskem
               svetu, toda naslednji koraki so mi pa bistveno manj jasni. Če se, recimo, dotaknemo
               tega podrobnega prostorskega načrta, ali to praktično pomeni, da ko bomo enkrat
               sprejeli ta prostorski načrt v občini, potem bomo tega v naslednjih korakih lahko,
               bom rekel, neskončno velikokrat dopolnjevali s podrobnim občinskim načrtom. Je mogoče
               to tudi je tista prednost, ki jo bomo imele občine ali pa če je mogoče kakšna ocena
               na kakšnih časovnih razmakih se pa predvideva, da se bo zdaj ta prostorski načrt v
               primerih z ZUREP-m obnavljal in dopolnjeval? Toliko za začetek. Hvala lepa.</p>
            </sp>
            <sp xml:id="SDZ4-Redna-25-2007-03-07.sp77">

               <speaker>PODREDSEDNIK SAŠO PEČE:</speaker>

               <p>Hvala tudi vam. Želi še kdo razpravljati? (Ne.) Potem zaključujem razpravo k 2.
               členu in amandmaju prej omenjenih poslanskih skupin. V razpravo pa dajem 3. člen in
               amandma poslanskih skupin SDS, NSi ter SLS. Želi kdo razpravljati? Odpiram postopek
               za prijavo. Besedo ima poslanec Vili Rezman, izvolite prosim.</p>
            </sp>
            <sp xml:id="SDZ4-Redna-25-2007-03-07.sp78">

               <speaker>VILI REZMAN:</speaker>

               <p>Hvala lepa. Jaz bom začel to razpravo, upam, da bo krajša, kot je bila k 2. členu,
               kjer je bilo veliko zadihanih, pa nobenega pravega uspeha po tem maratonskem teku.
               Rad bi poudaril, da tako zakon kot ta amandma jaz sicer podpiram. Tudi to določilo,
               ki govori o tem, da je prostorsko načrtovanje v javnem interesu, se mi zdi zelo
               pomembno. Prav je, da je vnešeno, kajti vemo, da imamo v praksi zelo velikokrat
               probleme s tem in te probleme marsikje tudi drago plačujemo. Njihovo razreševanje
               namreč, kadar se privatni interes tako trdo usidra, da mu noben javni interes ni več
               kos. Hvala bogu je tako, da je tudi v 7. členu zapisano načelo prevlade javnega
               interesa nad privatnim interesom. Ampak to je na načelni ravni. Ko se pa spustimo na
               operativno raven, pa ta zakon več ne pomaga. Potem pa moramo iti v drugo zakonodajo
               in morebiti je to ena izmed hib tega zakona, da bomo morali brskati po različnih
               zakonih, da bomo lahko spletli celovito sliko.</p>
               <p>Še bolj napak se mi pa zdi, da so si v nekaterih drugih zakonih že pridobili pravico
               prostorskega načrtovanja. Morebiti vsi niso bili dovolj pazljivi takrat, ko smo
               sprejemali Zakon o verski svobodi, ampak Zakon o verski svobodi določa v 26. členu,
               kako se planira v prostoru. In naroča, torej zapoveduje načrtovalcem, da morajo
               poskrbeti takrat, kadar gre za načrtovanje zlasti naselij, kjer se bo prebivalo, da
               mora poskrbeti za to, da ugotovi, kakšen je interes cerkva, kakšne so njihove potrebe
               in da v skladu s tem potem tudi planira. To se mi zdi prvič nepotrebno, ker tudi za
               bolnišnice ne zapisujemo, tako tudi za otroške vrtce ne zapisujemo tako. To se v
               prostorskem planiranju tisti, ki imajo interes in potrebo takrat, kadar je
               razgrnitev, kadar je javna razprava, oglase in se njihove ambicije preverijo. Še bolj smešno je to, da se
               v glavnem odloča o tem, in tako bomo morali delati, ker zakon tako predpisuje, koliko
               pripadnikov ima kakšna cerkev ali verska skupnost. Torej slabost tega zakona je v
               tem, da nima vseh zakonov zbranih tako rekoč na dlani, in da se nekatere možnosti
               planiranja izmikajo oziroma so si že vzele to pravico v drugi zakonodaji, ki nima s
               prostorskim planiranjem po moje prav nobene zveze. Tudi to je bil eden izmed
               razlogov, da smo jaz in moji kolegi sprejemu tistega zakona nasprotovali.</p>
            </sp>
            <sp xml:id="SDZ4-Redna-25-2007-03-07.sp79">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Pavla Gantarja. Izvolite.</p>
            </sp>
            <sp xml:id="SDZ4-Redna-25-2007-03-07.sp80">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz bom ta amandma podprl. Na odboru, če boste
               pogledali magnetogram, sem ob kritiki zakona posebej izpostavil dejstvo, da zakon ne
               vsebuje eksplicitne opredelitve, da je prostorsko planiranje in načrtovanje v javnem
               interesu in v javni domeni. Veseli me, da so koalicijski poslanci to popravili z
               amandmajem. Če bi to jaz delal, verjetno ne bi bil sprejet ali pa bi bil zavrnjen.
               Upam, da bo to na simbolni ravni pomenilo nek premik v zakonu. Na praktični ravni pa
               te inovativnosti zmanjka. Res je, da je tudi ni v sedanjem zakonu o urejanju
               prostora, nek mehanizem: tehtanje prevlade javnega interesa, kar sodobni moderni
               zakoni že imajo. Med njimi tudi recimo Zakon o dostopu do informacij javnega značaja
               ima prve takšne nastavke. Žal toliko daleč pripravljavci niso šli, ampak ko bomo
               spreminjali ta zakon, bomo to storili. Hvala lepa.</p>
            </sp>
            <sp xml:id="SDZ4-Redna-25-2007-03-07.sp81">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi pa vabim ministra Podobnika. Izvolite.</p>
            </sp>
            <sp xml:id="SDZ4-Redna-25-2007-03-07.sp82">

               <speaker>JANEZ PODOBNIK:</speaker>

               <p>Hvala lepa. Dovolite mi, da na kratko povem, zakaj Vlada meni, da je ta amandma
               dober. Najprej me tudi veseli podpora poslanca dr. Gantarja, kot eminentnega
               strokovnjaka s področja socioloških vidikov prostorskega načrtovanja. Lahko bova
               skupaj ugotovila, da je taka rešitev na nek način sama po sebi umevna. Ampak ker smo
               videli in ko so poslanske skupine in se je v razpravi čutilo, da bi lahko bili neki
               drugi nameni pri predlagateljih zakona, smo rekli, pa se naj poišče varianta, da se
               torej preprosto to, kar je res samo po sebi umevno, ker drugače ne more biti, saj
               država sprejema zakon, da še napišemo, da prostorsko načrtovanje je v javnem
               interesu. To je klasična deklaratorna rešitev, ki ima pa kljub vsemu tudi uporabno in
               razlagalno vrednost na različnih postopkih, kajti ob številnih priložnostih je
               vendarle potrebno pojasnjevati, še posebej lastnikom, na primer, od kod občini ali pa
               državi pravica, da z določenim prostorskim načrtovanim režimom omejuje prosta
               lastninska razpolaganja. Vprašujejo nas, ko smo na terenu, recimo, občani, občanke,
               lastniki stanovanjskih hiš, zakaj mora moja hiša biti ravno take višine in take
               oblike, jaz sem si vendarle zamislil drugače. Ali pa recimo, ko se sprašuje ali pa je
               taka določba pomembna, ko se izvaja pri načrtovanju, ureditvi poseg, občutljiv poseg
               v lastninska razmerja. Najbolj občutljiv - razlastitev. In ker je ravno prostorsko
               načrtovanje tisto, kjer se pri uživanju lastnine zagotavlja tudi njena okoljska
               funkcija, bom najprej rekel, potem bom rekel ekonomska, nazadnje pa socialna, čeprav
               je lahko vrstni red povsem drugačen, je predlagano določilo zato na mestu, da ponovno
               še enkrat v zakon zapišemo enega temeljnih ciljev, ki jih ta zakon zasleduje. Hvala
               lepa.</p>
            </sp>
            <sp xml:id="SDZ4-Redna-25-2007-03-07.sp83">

               <speaker>PODPREDSEDNIK SAŠO PEČE:</speaker>

               <p>Hvala vam. Odpiram nov krog za prijave. Imamo dva prijavljena poslanca. Besedo ima
               poslanec Milan Cvikl.</p>
            </sp>
            <sp xml:id="SDZ4-Redna-25-2007-03-07.sp84">

               <speaker>MAG. MILAN M. CVIKL:</speaker>

               <p>Lepo, da me Vlada hvali z nepovezanim poslancem, me je že skrbelo, da ne bo šlo to
               preveč na široko. Ampak vendarle, naj vas spomnim gospod minister, naslov tega členi
               je Cilji prostorskega načrtovanja. Najmanj kar bi bilo potrebno, bi bilo narediti
               redakcijo tega amandmaja, in sicer, da je cilj prostorskega načrtovanja v polni meri
               uresničiti javni interes, če smo že pri upravljanju. Zakaj ste s tako zamudo to
               zapisali v cilje zakona? Predpostavljam zato, da boste lahko branili, da navkljub
               vsemu zakon skozi sprejete amandmaje dirigira voljo države nad voljo občin. Pravite,
               v javnem interesu je, da so občine podrejene. Tu pa ste na šibkih nogah, ker tudi
               občine zastopajo predvsem javni interes občanov. In zato dva predloga. Najprej
               predlagam, to bodo že znali redakcijsko uskladiti dikcijo tretjega odstavka z
               naslovom člena, ki so cilji prostorskega načrtovanja, in predvsem predlog, da če bomo
               potrdili ta 3. člen, pardon ta amandma k 3. členu, da potem pa seveda nekaj drugih
               amandmajev, ki so temu amandmaju nasprotujoči, zavrnemo.</p>
            </sp>
            <sp xml:id="SDZ4-Redna-25-2007-03-07.sp85">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Janka Vebra.</p>
            </sp>
            <sp xml:id="SDZ4-Redna-25-2007-03-07.sp86">

               <speaker>JANKO VEBER:</speaker>

               <p>Hvala. Rad bi dopolnil to stališče kolega Cvikla. Prej smo dolgo razpravljali in
               prišli do spoznanja in informacije, da lahko pridobiš na podlagi državnega
               prostorskega načrta gradbeno dovoljenje, tudi če nima zemljišče statusa stavbnega
               zemljišča in da to šele potem postane, ko je objekt zgrajen. In na koncu, ko bo treba
               zagovarjati tako stališče, bomo rekli, to je pa v javnem interesu, čeprav je bilo
               mogoče, ne vem, v interesu Vlade, koalicije, kogarkoli, bistveno dlje pa seveda lahko
               od javnega interesa. Mogoče bi razmislili o tem, da bi celo napisali v imenu
               ljudstva, da bi bilo bolj jasno, odločite v imenu ljudstva in bi bila zadeva še bolj
               transparentna.</p>
            </sp>
            <sp xml:id="SDZ4-Redna-25-2007-03-07.sp87">

               <speaker>PODPREDSEDNIK SAŠO PEČE:</speaker>

               <p>Hvala. Odpiram nov krog prijave. Izvolite prosim. Besedo ima poslanec Zvonko Černač,
               izvolite.</p>
            </sp>
            <sp xml:id="SDZ4-Redna-25-2007-03-07.sp88">

               <speaker>ZVONKO ČERNAČ:</speaker>

               <p>Jaz sem mislil, da bo kolega Cvikl, kaj pomagalo, ko sem mu zakon dal, pa sem v
               zmoti. Očitno ni bilo časa, da bi si ga prebral v tem kratkem... Jaz sem slišal, ne
               vem, ali sem prav slišal, bilo je rečno iz njegovih ust, da bi bilo treba zapisati v
               3. člen, da je cilj prostorskega načrtovanja v polni meri uresničiti javni interes.
               Zdaj, ali je to rekel v ironiji ali se je "hecal" ali je mislil resno, ne vem. Ampak
               mislim, da to ni to. In to, kar se z amandmajem predlaga, tudi ni tako. Da je
               prostorsko načrtovanje v javnem interesu, je nesporno, da pa je treba spoštovati to,
               kar piše v prvem odstavku 3. člena, da so cilji omogočiti skladen prostorski razvoj z
               obravnavo, soočanjem in usklajevanjem različnih potreb in interesov razvoja z javnimi
               koristmi, je pa verjetno tudi nesporno. In najprej govorite na dolgo in na široko pol
               ure o tem, da to v zakonu ne piše, potem pa tisto, kar pol ure govorite, z enim
               kratkim stavkom povozite. Mislim, da je prav, da se začnemo malo resno pogovarjati o
               tem zakonu. In to, kar je predlagano z amandmajem k 3. členu, je korektno, tudi če ne
               bi tako pisalo, je tukaj popolnoma jasno in razumljivo. Hvala lepa.</p>
            </sp>
            <sp xml:id="SDZ4-Redna-25-2007-03-07.sp89">

               <speaker>PODPREDSEDNIK SAŠO PEČE:</speaker>

               <p>Hvala vam. Replika, kolega Cvikl izvolite.</p>
            </sp>
            <sp xml:id="SDZ4-Redna-25-2007-03-07.sp90">

               <speaker>MAG. MILAN M. CVIKL:</speaker>

               <p>Kolega Černač ima mogoče problem z razumevanjem povedanega. Naslov tega člena je
               Cilji prostorskega načrtovanja. In ti so lepo zapisani v prvem in drugem odstavku.
               Potem pa sledi, z lune prileti tretji odstavek, ki pravi: prostorsko načrtovanje je v
               javnem interesu. To je pa, kot se temu reče, mogoče načelo, mogoče je to, bi rekel
               dikcija, gotovo pa to ni cilj. In imate več možnosti, ali redakcijsko popravite
               tretji odstavek ali pa naslov popravite in bi rekli "cilji in načela prostorskega
               načrtovanja". Tako pa izgleda smešno. Če že pišete amandmaje, in seveda pišete, da se
               z dodanim tretjim odstavkom izpostavlja javni interes pri prostorskem načrtovanju, bi
               lahko to naredili bodisi v prvem odstavku ali pa morate vsaj glede na, bi rekel,
               povedno obliko tretjega odstavka, jasno spremeniti naslov 3. člena. To je bila moja
               dobronamerna pripomba, da bodo zakoni imeli rep in glavo.</p>
            </sp>
            <sp xml:id="SDZ4-Redna-25-2007-03-07.sp91">

               <speaker>PODPREDSEDNIK SAŠO PEČE:</speaker>

               <p>Hvala lepa za pojasnila. Ker vidim, da je še želja po razpravi, prosim za prijave.
               Besedo ima poslanec Vili Rezman. Izvolite.</p>
            </sp>
            <sp xml:id="SDZ4-Redna-25-2007-03-07.sp92">

               <speaker>VILI REZMAN:</speaker>

               <p>Saj ne bom nič posebej pomembnega, samo toliko, da ne bi mislili, kako je res tako
               strašno vse narobe v tem 3. členu, ker v 1. točki piše, kaj so cilji, v 2. točki
               piše, katere so prostorske ureditve, ki jih je treba načrtovati, in tretji odstavek,
               ki vsemu temu sledi, pač pove, da je to v javnem interesu nad zasebnim interesom. Je
               torej neka določena logika v tem in mislim, da tu ni treba kaj posebej spreminjati.
           </p>
            </sp>
            <sp xml:id="SDZ4-Redna-25-2007-03-07.sp93">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati? (Ne.) Potem zaključujem razpravo v zvezi s 3. členom
               in amandmajem.</p>
               <p>V razpravo dajem 27. člen in amandma poslanskih skupin SDS, NSi in SLS. Želi kdo
               razpravljati? Odpiram postopek. Besedo ima poslanec Borut Sajovic.</p>
            </sp>
            <sp xml:id="SDZ4-Redna-25-2007-03-07.sp94">

               <speaker>MAG. BORUT SAJOVIC:</speaker>

               <p>Hvala lepa za besedo. Člen mi je razumljiv in logičen. Imam pa, recimo, vsebinski
               pomislek pa tudi konkretno vprašanje za gospoda sekretarja ali pa celo za gospoda
               ministra. Recimo, odlagališča. S temi bomo v Sloveniji brez dvoma imeli kar resne
               težave v prihodnjem, vsaj petletnem obdobju, in brez dvoma je za to, da kakšno od teh
               stvari rešimo, tudi ta državni prostorski načrt. In v tej zgodbi me zanima naslednje.
               Recimo, občina, iz katere prihajam, se je pred časom obrnila na Ministrstvo za okolje
               in prostor s pobudo, da nam tako težavo, zadrego, kot jo imamo na Gorenjskem, pomaga
               reševati ministrstvo v okviru tega državnega lokacijskega načrta. Zdaj je nov zakon,
               novo prostorsko načrtovanje, ali vidite tak primer, kot je konkretno gorenjsko
               odlagališče odpadkov, s tem novim zakonom bolje in lažje rešljiv. In kakšna je pri
               tem vloga lokalne skupnosti, kot tistih prebivalcev, ki živijo tam, vloga krajevne
               skupnosti in lokalne skupnosti, širše gledano občine. Hvala lepa.</p>
            </sp>
            <sp xml:id="SDZ4-Redna-25-2007-03-07.sp95">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Cvikl. Izvolite.</p>
            </sp>
            <sp xml:id="SDZ4-Redna-25-2007-03-07.sp96">

               <speaker>MAG. MILAN M. CVIKL:</speaker>

               <p>Hvala lepa. Najprej kratka misel k tistemu famoznemu 3. členu. Ja, cilji so
               naslednji, rezultat pa je uveljavljanje javnega interesa. Mogoče je pravi naslov 3.
               člena "Cilji in rezultati prostorskega načrtovanja".</p>
               <p>To, kar pa je problem in zaradi česar se oglašam pri 27. členu, je pa, da v
               nasprotju s tretjim odstavkom 3. člena, da je prostorsko načrtovanje v javnem
               interesu, se pa tu dodaja zelo enostavno uveljavljeno dejstvo, ki pravi, da je
               državni prostorski akt, ki ureja ureditve državnega pomena iz državnega prostorskega
               načrta, preprosto tisti, za katerega se šteje, da spremeni, dopolni občinski
               prostorski akt. To pa je seveda totalna nadgradnja - država brez usklajevanja sprejme
               nekaj in, kot ste lepo zapisali, šteje se, sicer ne poznam te dikcije, kaj se šteje,
               šteje se arabska, rimska in druga številka, kaj se šteje, da so s sprejemom državnega
               prostorskega akta in načrta spremenjeni oziroma dopolnjeni občinski prostorski akti v
               delu itd. Naj vam povem, da osnovno pravno načelo je, da velja nekaj, kar je sprejeto
               in uveljavljeno v, na primer, občinskem glasilu. Sedaj bo pa nekaj objavljeno na
               Ministrstvu za okolje in prostor ali na Službi Vlade za razvoj in štelo se bo, da je
               sedaj, za kar se je odločila Vlada s sprejemom državnega prostorskega akta, preprosto
               to spremenilo nekaj, kar v občinskem glasilu niti ni objavljeno. Samo pač primerček
               dajem. Prej je bilo omenjenih nekaj primerov - zahodna, vzhodna varianta hitre ceste.
               Otok, dam vam tretji primer. Območje izgradnje Nato baze Cerklje na Dolenjskem.
               Zagotovo, kot bi se temu reklo, in to sedaj obramboslovci dobro poznajo ureditev
               državnega pomena. Absolutno. Potrebno je vključiti državni, strateški, prostorski
               načrt, ampak ljudje v Cerkljah na Dolenjskem nočejo imeti novega Aviana. Nočejo ga
               imeti. Če bi ga želeli imeti, potem ne vidim nobenega razloga, zakaj uporabite
               dikcijo, kjer lahko mimo volje ljudi se bo preprosto štelo, da je Nato baza v
               Cerkljah na Dolenjskem sedaj umeščena v prostor. In to, kako že pravite, se bo od
               sedaj naprej štelo, da je z uveljavitvijo državnega prostorskega načrta za Nato bazo
               v Cerkljah na Dolenjskem dopolnjen občinski prostorski akt v delu, ki se nanaša za to
               področje. Do sedaj so tam, ne vem, kaj so počeli, bile so avtomobilske dirke na vsake
               toliko časa, pa bivše baze jugoslovanske ljudske armade so bile. Sedaj se bo pa štelo
               nekaj drugega. Ali, ne vem, tisti, ki ste večji strokovnjaki za vojaška in druga
               vprašanja, takih projektov je zelo veliko. Ali je to prava pot, gospod minister?</p>
               <p>Ljubljana. Obstajajo celo neki dogovori znotraj se pojavi diskusija med Mestno
               občino Ljubljano in državo, kako umestiti, na katerih oseh v Ljubljani, nekaj je
               seveda Tržaška, nekaj okoli palače na Prešernovi, nekaj seveda za Bežigradom, naj bi
               bili prostori, kjer se po novem koncentrirajo državne institucije. In recimo, poznano
               je, da državne institucije s seboj pripeljejo nova delovna mesta, vendar tudi večje
               število avtomobilov. Zato je, recimo, eden od pogojev v Ljubljani, da ne moreš
               zgraditi večjega objekta brez tega, da zagotoviš takšno ali drugačno parkirno hišo.
               To je dodatni strošek za državni proračun. Zato bo seveda Vlada lahko uporabila, zelo
               enostavno, določila bo, da bo to prostorska ureditev državnega pomena, vključila v
               državno strateški prostorski načrt in, ne vem, na območju Bežigrada bomo imeli 2.000
               novih pisarn, brez enega samega parkirnega prostora. Še ena zelo pomembna in zanimiva
               možnost za Ljubljano. To so sicer samo špekulacije, ampak vendarle.</p>
               <p>Velik spopad v Ljubljani naj bi se odvijal tudi zaradi tega, ker naj bi novi desni
               župan in seveda desna koalicija v mestnem svetu določila, da bo na območju bivše
               vojašnice Šentvid, zaradi katerega je minister Erjavec že zamenjal zemljišče,
               zgrajena, kako se že to imenuje, druga vatikanska univerza.</p>
               <p>Po sedanji dikciji, če to postane ureditev državnega pomena in gre v državno
               strateški prostorski načrt, leva opcija v Ljubljani o tem niti seznanjena ne bo na
               mestnem svetu. Jaz živim v Dravljah in mi ni vseeno, ali bo v tistem koncu takšna ali
               drugačna državna strateška investicija. Pa da ne bomo omenjali teh spornih zadev, ker
               gremo v neko območje pogovorov z drugim pravnim suverenom, ki se mu reče Vatikan.
               Poglejmo si, recimo, samo novo prostorsko ureditev za to, da bi v Stanežičah lahko
               zgradili pet, deset tisoč stanovanj. Zato je seveda potrebna nova obvozna cesta ob
               Savi proti Medvodam. In tam so dileme, kje jo postaviti, kako jo postaviti. Eden od
               velikih razlogov, zakaj bo tunel Šentvid dražji, je zaradi usklajevanja z mestno
               občino, da se uredi tudi mestni promet, ne samo tranzitni promet čez tunel. Vse to
               usklajevanje ni več potrebno, ampak se bo, kot ste rekli, štelo, da so s sprejemom
               državnega prostorskega načrta spremenjeni tudi občinski prostorski akti. Predlagam,
               da ukinemo pristojnost občinskim svetom, da sploh odrejajo in določajo občinske
               prostorske akte in da vse investicije postanejo investicije državnega pomena v
               državnem strateškem prostorskem načrtu. To seveda boste in želite implicitno z
               amandmajem k 84. členu, ampak o tem več v nadaljevanju. Opravičujem se, ampak
               prostorsko načrtovanje ni več v javnem interesu. Prostorsko načrtovanje je s
               sprejemom tega amandmaja k 27. členu in nekaterih členov samo še v državnem
               interesu.</p>
            </sp>
            <sp xml:id="SDZ4-Redna-25-2007-03-07.sp97">

               <speaker>PODPREDSEDNIK SAŠO PEČE:</speaker>

               <p> Hvala lepa in k besedi vabim poslanca Bogdana Baroviča. Izvolite.</p>
            </sp>
            <sp xml:id="SDZ4-Redna-25-2007-03-07.sp98">

               <speaker>BOGDAN BAROVIČ:</speaker>

               <p>Hvala. Menim, in s tem javno pozivam Zakonodajno-pravno službo preko magnetogramskega
               zapisa, da amandma k 27. členu, po vsebini sploh ne sodi v 27. člen, ker le-ta
               definira, kaj Državni prostorski načrt je; amandma govori popolnoma o drugi stvari.
               Po moji presoji, ponovno pozivam Zakonodajno-pravno službo, je amandma k 27. členu, o
               katerem govorimo, v popolnem neskladju z 32. in 33. členom. Amandma k 27. členu je
               direktiva, 32. in 33. člen pa sta alternativa.</p>
            </sp>
            <sp xml:id="SDZ4-Redna-25-2007-03-07.sp99">

               <speaker>PODPREDSEDNIK SAŠO PEČE:</speaker>

               <p> Hvala, kolega Barovič. Jaz pa ponovno odpiram prijavo. Izvolite prosim. Besedo ima
               poslanec Zvonko Černač.</p>
            </sp>
            <sp xml:id="SDZ4-Redna-25-2007-03-07.sp100">

               <speaker>ZVONKO ČERNAČ:</speaker>

               <p>"Le čevlje sodi naj kopitar!" bi se lahko reklo po tem, kar smo slišali iz ust kolega
               Cvikla. Ne samo, da je pomešal vse, kar je v tem zakonu napisano, da je naredil
               totalen harakiri med vsemi nivoji teh aktov, ki jih imamo v tem zakonu, da je pod
               državne načrte spravil tisto, kar sploh ni mogoče s tem urejati. Dovolil si je tudi
               primerjave, ki so nemogoče in ki jih življenje ne zaznava.</p>
               <p>Pa si bom jaz dovolil, v skladu s tem, kar je on počel, ga vprašati naslednje: Po
               tej logiki, kot jo zastopa on sam, kaj bi se potem zgodilo. Država bi načrtovala
               avtocesto, občina pa bi čez kakšno leto po tistem, ko bi bil ta državni načrt
               sprejet, na tistem območju zasnovala eno tenis igrišče in, ne vem, stanovanjski
               kompleks ali še kaj podobnega. Ali je to tista pot, ki jo vi zagovarjate, kolega
               Cvikl, vas javno sprašujem? Kajti to, kar vi govorite, je točno to! Anarhija, ne
               sprejemanje odločitev, ne izvajanje odločitev, se pravi "status quo". Po vaše bi se v
               Logu pod Mangrtom še sedaj kopalo blato, tako kot vi razlagate stvari in kot jih vi
               predstavljate. Za vas so osnova neki časopisni članki za vašo strokovno razpravo v
               Državnem zboru. Ne gre tako! S tem, ko vam je ljudstvo zaupalo mandat, vam je dalo na
               ramena tudi odgovornost. In vi, si upam trditi, jo zlorabljate. Jo zlorabljate s
               svojimi razpravami. Te vaše razprave so podcenjujoče do stroke in podcenjujoče do
               tistih, ki so vam ta mandat zaupali. Prenehajte, ker ta način razprave ne vodi
               nikamor. Amandma k 27. členu je popolnoma jasen. In tudi, če ga ne bi bilo, ni ga
               treba. Je tako. Tako je, kot v tem amandmaju piše. Amandma je tukaj samo zaradi tega,
               da je zadeva jasna, nesporna, da ni dvoma o tem, kar po vseh aktih, ki veljajo v tej
               državi in tudi širše, je. Na tak način, kot vi razlagate stvari, se bo ustavilo vse.
               En akt se ne bo spravil na papir, da ne govorimo o tem, da je treba potem še kaj
               kamenja dati skupaj, da kakšen objekt zraste. Hvala lepa.</p>
            </sp>
            <sp xml:id="SDZ4-Redna-25-2007-03-07.sp101">

               <speaker>PODPREDSEDNIK SAŠO PEČE:</speaker>

               <p>Hvala. Kolega Cvikl, vabim k repliki. Izvolite.</p>
            </sp>
            <sp xml:id="SDZ4-Redna-25-2007-03-07.sp102">

               <speaker>MAG. MILAN M. CVIKL:</speaker>

               <p>Moram reči, da gospoda kolega poslanca ne razumem. Poglejte, ne razpravljati o tem
               kaj pravi gospod Talio. Razpravljajte o vsebini tega člena. Razpravljajte o tem, ali
               ni res, da je pet omenjenih projektov lahko problematičnih in razpravljajte o tem, da
               seveda do sedaj se razvoj v Sloveniji ni ustavil. Boste videli, smo zgradili skoraj
               500 kilometrov avtocest. Ja, res je. V Sloveniji smo celo zgradili teniško igrišče na
               strehi avtoceste. V Sloveniji smo zgradili telovadnico na strehi avtoceste, v
               šentviškem tunelu. Pojdite si jo pogledat. Popolnoma usklajeno z vsemi procedurami.
               Samo upošteval se je interes občin, upošteval se je interes države in našel se je
               konsenz. In ena od ključnih značilnosti demokracije je iskanje konsenza. Ta upošteva
               tudi to, da razpravljate o vsebini tega, kar posamezni razpravljavec govori, ne pa,
               da vas zmoti, kdo govori. Razpravljajmo "at drem" in ne "at personem". Hvala lepa.
           </p>
            </sp>
            <sp xml:id="SDZ4-Redna-25-2007-03-07.sp103">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Cvikl. K besedi povabim poslanca Janka Vebra.</p>
            </sp>
            <sp xml:id="SDZ4-Redna-25-2007-03-07.sp104">

               <speaker>JANKO VEBER:</speaker>

               <p>Hvala. Še enkrat bi poudaril to, kar sem poskušal opozarjati že pri amandmaju k 2.
               členu, ampak smo izgleda pri tisti konkretni vsebini 27. člena. 27. člen govori o
               tem, da je državni prostorski načrt podlaga za pripravo projektov, za pridobitev
               gradbenega dovoljenja po predpisih o graditvi objektov. Torej gradbeno dovoljenje je,
               kot je bilo pojasnjeno, možno izdati tudi na podlagi državnega prostorskega načrta.
               Ta državni prostorski načrt, ko je sprejet, je avtomatično tudi pokril občinski
               prostorski načrt. In glede na to, da državni prostorski načrt ne določa več stavbnih,
               kmetijskih vodnih zemljišč, pomeni, da tudi občina pravzaprav na tistem območju, ki
               jo bo pokril državni prostorski načrt, nima nobenega smisla več, da razmišlja o nekih
               svojih vizijah, o svojih rešitvah, ker jo je v celoti pokril državni prostorski načrt
               na način, da kdorkoli bo na državnem nivoju si zaželel postaviti v območju državnega
               prostorskega načrta objekt, bo to tudi lahko izpeljal, storil, zgradil. In to je ta
               nesistemskost tega amandmaja, ki smo ga obravnavali, oziroma tega in prejšnjega in
               žal, moram ugotoviti, tudi celotnega zakona. Dajmo se odločiti, ali v Sloveniji
               potrebujemo državne prostorske dokumente in sprejmemo potem dokumente pač za vse
               rešitve in se odpovemo občinskim prostorskim načrtom in pač govorimo o tem, kaj
               hočemo, da bomo pač gradili tako, kot bo odločala Vlada oziroma v tistem trenutku
               večina v Državnem zboru, če bo to predmet odločanja v Državnem zboru. Ne gre skupaj
               to, kar je zdaj zapisano v tem zakonu, da občina določi status stavbnega zemljišča,
               po drugi strani bo pa državni prostorski načrt, recimo, lahko določil povsem drugo
               zadevo ali pa sploh nič. Tu bo prihajalo do velikih zapletov, do velikih težav, zato
               še enkrat opozarjam, da bi bilo treba trezno razmisliti o tem, ali sploh potrebujemo
               državni prostorski načrt v tem zakonu v takšni vsebini, kot je predviden, če želimo
               ohraniti vlogo lokalne skupnosti kot take, da je njena osnovna naloga načrtovanje
               rabe prostora. V tem trenutku to občine definitivno niso več, ko bo sprejet ta
               amandma oziroma ko bo sprejet ta zakon.</p>
            </sp>
            <sp xml:id="SDZ4-Redna-25-2007-03-07.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim ministra Podobnika. Izvolite.</p>
            </sp>
            <sp xml:id="SDZ4-Redna-25-2007-03-07.sp106">

               <speaker>JANEZ PODOBNIK:</speaker>

               <p>Hvala lepa. Rad bi na kratko s štirimi kratkimi argumenti utemeljil, zakaj Vlada
               podpira predlagani amandma.</p>
               <p>To je klasičen amandma, ki samo bolj jasno zapiše rešitev, ki je itak že v členu
               zapisana oziroma v kontekstu z drugimi členi. Nenavadnost te razprave je v tem, da
               pri prostorskih ureditvah, recimo, državnega pomena tako rekoč v celoti sledimo
               veljavnemu ZUREP-u. Nobenih sprememb ni. In včasih se zgodi paradoks, da se kot
               argument proti navaja in se napadajo rešitve, ki veljajo in pravite, da so dobre. Vse
               dobre rešitve ZUREP-a smo ohranili. To je prvo.</p>
               <p>Drugo. Ko sem poslušal nastop mag. Sajovica in mag. Cvikla, sem videl to dvojnost.
               Po obeh poteh ne bo šlo. Zelo jasno vprašanje je postavil mag. Sajovic, ali obstaja
               možnost, da tam, kjer se občine ne morejo dogovoriti - država vstopi od zgoraj
               navzdol, na nek način vsili, predvsem pa pomaga občinam, da najdejo dobro lokacijo.
               Na primer, za center za ravnanje z odpadki. Ampak če bi šli po tej poti, je pa to
               kontra stališču kolega Cvikla, v celoti nasprotujoče. Oboje ne more iti. Moram seveda
               povedati, da je vedno treba pogledati, katera veljavna zakonodaja že obstaja. Če bi
               se dotaknil širšega vprašanja ravnanja z odpadki, vemo, da že veljavni zakon o
               varstvu okolja nalaga državi subsidiarno odgovornost, če bi občinam popolnoma
               odpovedalo. Ampak tudi po zaslugi mene kot ministra je znano, da sem vedno občinam
               ponujal roko in pomagal tudi tam, kjer državi ni potrebno pomagati. Mediatorji smo
               bili. Pa tudi na Gorenjskem, mislim, da bomo našli rešitev. Sedaj bi pa rad povedal
               glede tega amandmaja, ki se dotika razmerij prostorskih aktov. Jaz bi rekel na zelo
               pameten način samo neko dejstvo, ki že tako ali tako je v zakonu prisotno, da malo
               bolj jasno zapiše. Že 15. člen zakona zelo jasno določa, da občinski prostorski akti
               ne smejo biti v nasprotju z državnimi prostorskimi akti ali pa regionalnim
               prostorskim načrtom. Res pa je, da obratno pa ni bilo nikjer eksplicitno določeno,
               kaj bi se pa zgodilo s prostorskimi akti občine z dnem, ko bi se za isto območje
               sprejel državni prostorski načrt. Vemo, kakšno je klasično pravno načelo derogacije,
               da hierarhično višji in kasnejši predpisi razveljavijo nižjega ali pa starejšega.
               Ampak s tem amandmajem samo bolj jasno določamo, da so s sprejemom državnega
               prostorskega načrta istočasno spremenjeni oziroma dopolnjeni tudi občinski prostorski
               akti v delu in za območje državnih prostorskih ureditev. S tem je zakonska dikcija
               samo bolj jasna in tudi nedvoumna.</p>
               <p>In še zadnji amandma, zadnja utemeljitev za to, zakaj Vlada ta amandma podpira, je
               pa ta, da je podobna rešitev tudi v tistem členu zakona, ki govori, mislim, da je 65.
               ali 66., ki govori o tem, da regionalni prostorski načrt nadomesti občinski
               prostorski načrt v tistem delu, ki se nanaša na z njim načrtovane prostorske
               ureditve. In priznajmo, da je to racionalna rešitev, to je dobra rešitev, kajti
               občinam po sprejemu državnega prostorskega načrta ne bo več potrebno po predpisanem
               postopku spreminjati oziroma izpolnjevati svojih prostorskih aktov. Torej to, kar je
               tako ali tako v zakonu zapisano, v drugih členih, s to jasno določbo tega amandmaja
               samo še enkrat nedvoumno zapišemo. Vlada takšno rešitev podpira. Hvala lepa.</p>
            </sp>
            <sp xml:id="SDZ4-Redna-25-2007-03-07.sp107">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Replika, kolega Cvikl, izvolite.</p>
            </sp>
            <sp xml:id="SDZ4-Redna-25-2007-03-07.sp108">

               <speaker>MAG. MILAN M. CVIKL:</speaker>

               <p>Repliciram gospodu ministru, ker je to, kar ste rekli, da je dilema med nama z
               gospodom Sajovicem, je to umetna dilema. Če se dve občini ne moreta dogovoriti, je
               mediacija prava pot, ne pa dirigizem. Vi ne morete iz regijska centra, ki je
               medobčinska investicija, da se bo problem rešil, reči, to pa je zdaj državna
               investicija, pa poseči z državno investicijo notri. Ne, gospod minister, če se dve
               občini ne moreta za nekaj dogovoriti, je pot mediacija. Ne pa spremeniti zakon, kjer
               boste vse investicije naredili državne.</p>
            </sp>
            <sp xml:id="SDZ4-Redna-25-2007-03-07.sp109">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati v povezavi s 27. členom in amandmajem? Državni
               sekretar, gospod Starman izvolite.</p>
            </sp>
            <sp xml:id="SDZ4-Redna-25-2007-03-07.sp110">

               <speaker>MAG. MARKO STARMAN:</speaker>

               <p>Najlepša hvala. Jaz sem želel k temu dodati samo to, da dosedanja praksa in ravno
               zaradi delitve oblasti med občino in državo na področju prostorskega načrtovanja je
               pripeljala do tega, da je občina na svojem območju morala v svojih aktih
               vseobsegajoče urediti in to je pripeljalo do tega, da ko je bil državni lokacijski
               načrt oziroma državni načrt sprejet, ga je bilo treba prepisati v svoj akt in je bilo
               to časovno in drugače podvojevano in morda je prihajalo lahko celo do napak in težav
               pri neurejenih katastrskih, recimo, zadevah.</p>
               <p>Zadeva je tukaj samo jasno opredeljena, ker se to objavlja tudi v različnih
               dokumentih. Državni načrti se objavljajo v Uradnem listu, medtem ko se občinski v
               lokalnih uradnih dokumentih in je v tem tudi pravna napaka, do katere lahko pride. In
               samo to je namen tega.</p>
               <p>Glede usklajevanja in katere so ureditve državnega pomena, je pa treba izhajati iz
               narave ureditve. Narava ureditve, ko govorimo o odlagališčih, je v pristojnosti
               občin. Dejansko je najboljša rešitev, in je to mimo zakona, če lahko tako rečemo, da
               se dogovorijo tako občine kot ljudje, ki živijo na območju, preden pride do konkretne
               umestitve v prostor. To je optimalna rešitev v teh primerih.</p>
               <p>Je pa dejstvo, kot skrajna "ultimaracijo", ki pa ni samo od pristojnosti države
               odvisna, ampak da o določenih okoljskih zadevah predvsem smo mi odgovorni tudi vizavi
               EU. In so določeni pogoji, ki jih je potrebno izpeljati v primeru, da se to ne zgodi
               pravočasno, tudi naša obveznost z vidika evropskega prava, zato moraš imeti
               instrumente, ki pod določenimi pogoji in seveda ob spoštovanju volje občin
               interveniraš samo izjemoma in je tudi urejeno, kdaj subsidiarna odgovornost države za
               občinske ureditve nastopi.</p>
               <p>Še enkrat bi želel poudariti, zakon je samo orodje, je instrument, ki omogoča
               različne operacije, ki spoštujejo procesne pravice vseh vključenih. In to orodje je
               potrebno uporabiti na najprimernejši in najustreznejši, tako strokovno kot drugače,
               način. Hvala.</p>
            </sp>
            <sp xml:id="SDZ4-Redna-25-2007-03-07.sp111">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Z vašo razpravo zaključujem razpravo k 27. členu.</p>
               <p>V razpravo dajem 30. člen in amandma poslanskih skupin SDS, NSi, SLS. Ima kdo željo
               po razpravi? (Ne.) Potem razpravo zaključujem.</p>
               <p>V razpravo dajem 35. člen in amandma istih treh poslanskih skupin, torej SDS, NSi in
               SLS. Ima kdo pri temu členu in amandmaju željo po razpravi? (Ne.) Zapiram 35. člen.
               Odpiramo 36. člen ter amandma poslanskih skupin: SDS, NSi in SLS. Ima kdo tu željo po
               razpravi? (Tudi ne.) Zapiramo člen. Odpiramo 36a člen ter amandma istih treh
               poslanskih skupin: SDS, NSi in SLS. Vidim, da je želja po razpravi. Odpiram postopek
               za prijavo.</p>
            </sp>
            <sp xml:id="SDZ4-Redna-25-2007-03-07.sp112">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav vsem skupaj, predstavnikom Vlade, kolegice in kolegi in
               seveda tudi iskrene čestitke ob slovenskem dnevu pomorstva. Besedo pa ima gospod
               Veber.</p>
            </sp>
            <sp xml:id="SDZ4-Redna-25-2007-03-07.sp113">

               <speaker>JANKO VEBER:</speaker>

               <p>Hvala za besedo. Če pogledamo vsebino 36a člena, potem lahko ugotovimo, da po
               nepotrebnem obremenjujemo tekst tega zakona o tem, da imamo državni strateški
               prostorski načrt, da imamo državni prostorski načrt, da imamo regionalni prostorski
               načrt, da imamo strateški občinski načrt, da imamo občinski prostorski načrt. Namreč
               ta člen govori o tem, da ministrstvo in udeležena občina se lahko dogovorijo, da
               načrtujejo in sprejmejo prostorski akt za določeno prostorsko ureditev. Torej ne
               glede na to, da imaš že nek sistem zgrajen, se potem kar pojavi en člen, ki govori o
               tem, da se lahko dogovoriš z ministrstvom in sprejmeš nek akt, ki ni niti državni, ni
               regionalni, ni lokalni, ampak kar nek skupen akt. Kar sprejmeš ga in ga spelješ in
               imaš neko prostorsko rešitev, menda rešeno po tem členu. Mislim, da bi bilo tukaj
               tudi treba še bolj poenostaviti cel zakon, da res ne potrebujemo vseh teh dokumentov,
               ki sem jih prej omenjal, ampak imamo notri en člen, v katerem napišemo, da se država
               in občine dogovorijo in sprejmejo en skupen akt. In bodo vse dileme, ki smo jih prej
               imeli rešene.</p>
               <p>Ta člen, ponovno opozarjam, je popolnoma nesistemski z vsem, kar se v tem zakonu
               poskuša doseči. Mimo vseh aktov, ki so opredeljeni tako na državni kot na lokalni in
               regionalni, se potem zgodi še nek skupen akt, ki pravzaprav ni nikjer natančno
               definiran, kakšen sploh je, je pa akt, za katerega se lahko občine dogovorijo.
               Mislim, da je tudi to ena od nesistemskih rešitev, ki bo pripeljala do velike zmede,
               kakšne prostorske akte bomo v Sloveniji sploh imeli. Zdaj pa sam amandma k temu 36a
               členu pa govori celo o tem, da se kar župan posamezne občine lahko direktno dogovori
               z ministrom in reče: "Mi bomo sprejeli skupen akt." Občinski svet sploh ni potrebno,
               da je obveščen.</p>
               <p>Ne glede na to, da sem župan, nasprotujem takšni rešitvi, ker se mi zdi, da je to
               vendarle prehud poseg v pomembne prostorske rešitve, da občinski svet vendarle mora
               biti seznanjen s tako, bi rekel, nenadnim posegom v prostor, ki lahko nastane na
               podlagi tega akta, ki do sedaj ni bil nikjer v zakonu predviden. Kar naenkrat naletiš
               na ta akt in župan posamezne občine se z ministrom lahko sam dogovori, da bo sprejel
               določen prostorski akt mimo vseh ostalih, ki so odgovorni za to, kaj se in kako se
               načrtuje v prostoru. Opozarjam na to rešitev, ki po mojem mnenju resnično ni korektna
               in dobra.</p>
            </sp>
            <sp xml:id="SDZ4-Redna-25-2007-03-07.sp114">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo razpravljati o tem členu? Prosim, gospod minister, Podobnik.
           </p>
            </sp>
            <sp xml:id="SDZ4-Redna-25-2007-03-07.sp115">

               <speaker>JANEZ PODOBNIK:</speaker>

               <p>Samo na kratko. Amandma je redakcijske narave, čista redakcija na amandma, ker je
               povezan z drugimi členi.</p>
               <p>Glede same vsebine bi pa povedal naslednje. Že sedaj velja v zakonu in na podlagi
               uredbe, da država lahko pooblasti občino, da ona sprejme prostorski načrt za neko
               investicijo, nek projekt državnega pomena. To že velja v dosedanjem ZUREP-u in v
               veljavni uredbi in kar nekaj slovenskih občin se je v zadnjem letu in pol za to pot
               odločilo. Še posebej tiste, ki imajo velike investicijske namene. In ta se je izkazal
               za zelo dobrega. Mi smo ga ponovno povzeli in mislim, da je prava rešitev. To je
               sedanja rešitev. Rešitev, ki se je izkazala za dobro, predlagam, da je ne napadate,
               ker je dobra.</p>
               <p>Samo še vprašanje se postavlja na odboru, izrecna podpora, da vendarle začetek tega
               postopka, da lahko to stori župan. Na koncu to itak sprejme občinski svet. Mislim, da
               je to dobra, racionalna rešitev. Prepričan sem, da bo dobila zelo veliko podporo
               poslancev Državnega zbora. Na odboru je bila soglasno sprejeta. Hvala lepa.</p>
            </sp>
            <sp xml:id="SDZ4-Redna-25-2007-03-07.sp116">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker vidim še dvignjene roke, ponovno odpiram prijavo. Prosim, da se
               prijavite. Hvala lepa. Prvi ima besedo gospod Janc.</p>
            </sp>
            <sp xml:id="SDZ4-Redna-25-2007-03-07.sp117">

               <speaker>KRISTIJAN JANC:</speaker>

               <p>Hvala lepa, predsedujoči. Mislim, da to, kar je pred menoj govoril gospod Veber, tudi
               župan, poslanec, težko razumem tako nasprotovanje 36.a členu amandmajev. Konec koncev
               govorimo o hitrejšem postopku, enostavnejšem in v bistvu je to to, ker govorimo cel
               čas te razprave, kako poenostaviti, pospešiti zadeve, itd. Skratka, vi pa govorite
               enkrat eno, drugič pa, to ni dobro, medobčinski svet - pravi kontradiktorno. Če je
               župan občine, ki je odgovoren, neposredno izvoljen, ima vendarle neka pooblastila,
               piko na i tako pa tako na koncu da občinski svet. Logično. Kaj je tukaj narobe? Nič.
               Pospešujemo zadeve, ker doslej tega žal ni bilo in so bili postopki predolgi in
               nikamor nismo prišli. To je cilj zakona, kako čim prej priti do cilja, to je pa cilj
               vsake občine. Hvala.</p>
            </sp>
            <sp xml:id="SDZ4-Redna-25-2007-03-07.sp118">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Veber, ali imate repliko ali boste počakali na naslednji krog?
               Dobro. Potem pa mag. Cvikl.</p>
            </sp>
            <sp xml:id="SDZ4-Redna-25-2007-03-07.sp119">

               <speaker>MAG. MILAN M. CVIKL:</speaker>

               <p>Naj spomnim, spoštovanega župana, gospoda Janca, da je bil tudi občinski svet
               neposredno izvoljen. /Oglašanje v dvorani./ Ne, ne, ne. A veste, ta želja po
               poenostavljanju je tako - obstajajo tudi hitra sodišča. Ta želja po poenostavljanju
               mene skrbi. In tu gre za zelo enostavno zadevo: kdo drug kot sveti udeleženih občin
               naj, seveda če že imamo nek poseben postopek, to naredi. Ne - kar župani! Jaz
               predlagam, da ukinemo svete, pa naj župani pa ministrstva sami urejajo vse zadeve
               prostorskega vprašanja, po tej logiki.</p>
               <p>V tej zvezi vprašanje ministrstvu. Ko bo ta člen uveljavljen, ali potem sploh rabimo
               za vprašanje prostorskega načrtovanja regije? Ali sploh še rabimo regije, ko bo
               uveljavljen 36.a člen? Zakaj to pravim? Veste, eden od razlogov, zakaj imamo regije,
               je, da skupne interese v regiji uskladimo. Ampak tako, kot je zdaj, ker je to
               pogruntavščina v 36.a členu, nek akt skupnega pomena, nadobčinski, medobčinski, ko
               boste to uveljavili, ali sploh še - to je vprašanje, gospod minister - potrebujemo
               regijsko zakonodajo. Jaz mislim, da verjetno ne. Samo potem seveda to ni več niti
               ustavno skladno. Razen, če predpostavljate, da je ta 36.a člen že prvi zametek
               pokrajinske zakonodaje, ki izhaja iz spremenjene ustave, kot je bila pač sprejeta v
               zvezi z ustanavljanjem pokrajin. Hvala lepa.</p>
            </sp>
            <sp xml:id="SDZ4-Redna-25-2007-03-07.sp120">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno odpiram prijavo. Takoj na začetku dam lahko besedo državnemu
               sekretarju mag. Starmanu. Prosim.</p>
            </sp>
            <sp xml:id="SDZ4-Redna-25-2007-03-07.sp121">

               <speaker>MAG. MARKO STARMAN:</speaker>

               <p>Najlepša hvala. Poglejte, vprašanje možnosti, da določene državne ureditve načrtuje
               tudi občina, je možnost, ki jo ima obstoječi zakon, predvsem pa, kar je pomembneje,
               je to, da je to ena od palet možnosti. Ta zakon je nasploh tako narejen, da daje meni
               možnosti, ki jih ima tako občina kot država, kot tudi medobčinsko sodelovanje.
               Skratka, ta možnost je uveljavljena že sedaj in nastane samo takrat, ko je določena
               ureditev državnega pomena osredotočena na območje te iste občine; drugačne ureditve
               preprosto ne moreš imeti. In seveda postopek je izpeljan po rednem postopku
               sprejemanja občinskih aktov, hkrati pa morajo v tem postopku biti upoštevane vse
               usmeritve vseh državnih predpisov na tej poti. Skratka, imamo nekaj primerov, ko se
               hkrati s pripravo občinskih načrtov za območja istočasno izvajajo državni prostorski
               načrti, in ostajajo določena območja, kjer lahko občina kvalitetneje in hitreje
               hkrati s tem, ko svoje ureditve uredi, reši še določeno ureditev državnega pomena. In
               ni nobenega razloga, nihče v tem postopku ni prikrajšan, procesne pravice vseh
               udeležencev so iste, zakonitost tega početja je varovana s strani tako občine kot
               države in končni rezultat je nekaj, kar je bilo urejeno na tem območju.</p>
               <p>Med tem pa, če govorimo o regionalnih rešitvah; regionalne rešitve so še po tem
               zakonu stvar medobčinskega dogovora. Regionalne rešitve, dokler nimamo
               institucionaliziranih organov oblasti na regionalni ravni, ni druge možnosti, kot da
               je to dogovor med občinami. Država to spodbuja na ta način, da je operacionaliziran
               ta regionalni načrt, ki tudi rezultira lahko v gradbenem dovoljenju, ki nadomesti
               občinske načrte in ki je namenjen, predvsem prioritetno, črpanju evropskih sredstev.</p>
               <p>Skratka, še enkrat poudarjam, zakon je instrument in to je eden od instrumentov, ki
               ga je skladno z vsemi procesnimi varovalkami možno uporabiti. Hvala.</p>
            </sp>
            <sp xml:id="SDZ4-Redna-25-2007-03-07.sp122">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Barovič.</p>
            </sp>
            <sp xml:id="SDZ4-Redna-25-2007-03-07.sp123">

               <speaker>BOGDAN BAROVIČ:</speaker>

               <p>Hvala lepa. Gospod minister, prosim vas, zelo dobro me poslušajte. Ne želim igrati
               Zakonodajno-pravno službo. Ali govorimo o tem, da sklep o začetku postopka sprejme
               župan ali županja? V kolikor je to to, torej sklep o začetku postopka - pa za božjo
               voljo, pripravljavci amandmajev ne pišite, ne da "ga sprejme", ampak da "ga izda
               župan", če kasneje sprejme prostorski načrt ali karkoli že občinski svet. Dikcija je
               popolnoma napačna. Udeležene občine oziroma "občina takšno prostorsko ureditev
               načrtujejo v skladu s sklepom o začetku postopka", v katerem amandma pravi, "ki ga
               sprejme župan". Ne sprejme, "izda župan ali županja"! Če ga pa sprejme, pa lahko
               berem tudi, "da sprejme prostorski akt", če ga pa župan sprejme, potem občinski svet
               o tem ne govori. Prosim vas, dikcijo popravite. Hvala.</p>
            </sp>
            <sp xml:id="SDZ4-Redna-25-2007-03-07.sp124">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Veber.</p>
            </sp>
            <sp xml:id="SDZ4-Redna-25-2007-03-07.sp125">

               <speaker>JANKO VEBER:</speaker>

               <p>Hvala. Torej v moji razpravi sem zelo jasno povedal, da če sprejmemo takšno rešitev,
               potem po nepotrebnem obremenjujemo ta zakon z državnimi prostorskimi, strateškimi
               načrti in ostalimi lokalnimi načrti. O tem sem govoril. To je dogovor med
               ministrstvom, državo in lokalno skupnostjo, sprejmemo skupen akt in zapremo vsa
               ostala vprašanja. O tem govorim.</p>
               <p>Dejstvo pa je, da sam sklep, če se navežem na amandma, o začetku postopka pa je zelo
               pomemben. Sam sklep o začetku postopka, priprave tega skupnega prostorskega akta
               določi vsebino tega akta. To pa je zelo pomembno. Hkrati pa to, kar je državni
               sekretar govoril, da bo ta skupni akt sprejet ali po postopku za sprejem lokalnega
               načrta ali po postopku za sprejem državnega načrta, to iz tega teksta ni razvidno.
               Postopek sprejemanja tega akta ni definiran, ni nikjer predviden, tako da je tujka v
               tej vsebini zakona in če že gremo v takšno usmeritev, da racionaliziramo postopke,
               potem dajmo iz te teze, iz tega skupnega prostorskega akta razviti potem vse
               postopke. Žal ta akt nima opredeljenih postopkov, kako ga bomo sprejeli, kako ga bomo
               peljali in pripeljali do konca.</p>
            </sp>
            <sp xml:id="SDZ4-Redna-25-2007-03-07.sp126">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Je še kakšna želja po razpravi? Prosim, potem bi vsaj formalno podprl še
               enkrat prijavo. Prijavil pa se je državni sekretar. Državni sekretar, imate besedo.
               Mag. Starman, beseda je vaša.</p>
            </sp>
            <sp xml:id="SDZ4-Redna-25-2007-03-07.sp127">

               <speaker>MAG. MARKO STARMAN:</speaker>

               <p>Najlepša hvala. Samo to bi želel reči, da namen je bil prav ta, o katerem sem jaz
               govoril. Če je dikcijsko morda nejasno to in jasen odkaz na to, da se seveda vodi po
               postopku, ki je urejen v prejšnjih poglavjih, ko govori za občinsko načrtovanje, bi
               morda bilo za premisliti, da to manjšo korekcijo se da narediti. Ampak namen je
               popolnoma jasen, ureditev je znana in utečena, je smiselna v povezavi tudi z
               uveljavitvijo regionalne zakonodaje in je to eden od korakov. Se pa strinjam, da je
               lahko v določenem tekstu malo problematičen. Hvala.</p>
            </sp>
            <sp xml:id="SDZ4-Redna-25-2007-03-07.sp128">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima kolega Janc.</p>
            </sp>
            <sp xml:id="SDZ4-Redna-25-2007-03-07.sp129">

               <speaker>KRISTIJAN JANC:</speaker>

               <p>Hvala lepa. Jaz bi samo kolegu Cviklu, prej, ko me je izzval - zdaj slučajno
               telefonira - okoli županske pristojnosti. Jaz ne vem, zakaj se nekateri tako bojite
               odgovornosti županov, nekako ne zaupate, slabše izkušnje, ne vem, bojazen, kaj bo
               zdaj župan naredil. Veste, župan polaga račune vsake štiri leta v vsaki občini na
               volitvah in neposredno. In seveda tam se odloča, ali je kaj naredil ali ni nič
               naredil. In če ni nič naredil, ga zagotovo vržejo s tira dol. Tako ta bojazen je
               popolnoma odveč, da ne bi v začetku postopka lahko šel z županskim podpisom,
               sklepom.</p>
               <p>Podpiram pa pobudo gospoda Baroviča, da se ta dikcija mogoče popravi bolj točno, da
               bo jasno, kaj je tisti prvi postopek v tem delu tega člena in potem kaj je končni,
               tako da bo razumljivo tudi tistim, ki mogoče dvomijo. Hvala.</p>
            </sp>
            <sp xml:id="SDZ4-Redna-25-2007-03-07.sp130">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Černač.</p>
            </sp>
            <sp xml:id="SDZ4-Redna-25-2007-03-07.sp131">

               <speaker>ZVONKO ČERNAČ:</speaker>

               <p>Hvala lepa. Jaz bi tukaj nadaljeval, kjer je kolega končal. Mislim, da je zadeva
               jasna. Spreminja se samo zadnji del tega prvega odstavka, ki govori o pričetku
               postopka priprave. Ta pristojnost je vezana na župana oziroma županjo, ne pa samo
               sprejem, mislim, da člen zelo jasno določa, da vemo, kdo sprejema prostorske akte, to
               so občinski sveti.</p>
               <p>Ko sem ravno pri besedi. Gre pač za delitev odgovornosti in pristojnosti tako kot
               povsod, kjer je pri postopku udeleženih več institucij, več organov, kjer ima vsak
               nek določen del pristojnosti. Normalno je, da si to odgovornost razdelijo. Nenormalno
               je, recimo, v petek bomo razpravljali o predlogu, kjer je nekdo predlagatelj, nek
               organ, neka institucija je predlagatelj, nek drug organ ima pa ustavno pravico, da o
               tem odloča in da tukaj dogovora ni. To je nenormalno in ni prav. Skozi cel ta akt,
               skozi cel ta zakon zasledujemo dogovarjanje, usklajevanje in to je edino pravilna
               pot. Zaradi tega do teh konfliktnih situacij ne more priti, ker je duh zakona
               nastavljen ravno v tej smeri, je pa normalno, da morajo biti tudi sankcije za tem,
               kjer iz takih ali drugačnih razlogov tudi po večkratnem usklajevanju do nekih
               dogovorov ne pride.</p>
               <p>Mislim, da je člen jasen in amandma tudi. Hvala.</p>
            </sp>
            <sp xml:id="SDZ4-Redna-25-2007-03-07.sp132">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi želel še kdo razpravljati o tem členu in tem amandmaju? Odpiram
               ponovno prijavo. Prosim. Gospod Sok, beseda je vaša.</p>
            </sp>
            <sp xml:id="SDZ4-Redna-25-2007-03-07.sp133">

               <speaker>ALOJZ SOK:</speaker>

               <p>Hvala lepa. Samo en stavek bi k temu dodal. Zdi se mi, da zadeva ni tako enostavna,
               kot je moj predgovornik to predstavil, ker če župan sprejme sklep o začetku postopka,
               potem seveda predvideva, da bo občinski svet potem na koncu sprejel vsebino
               prostorskega plana. Kaj se pa zgodi v primeru, in takih primerov ni malo po
               Sloveniji, ko občinski svet ne sprejme nečesa, kar je župan predlagal? Se pravi,
               tukaj lahko hitro pridemo do neke kontradikcije in pravzaprav takšno rešitev, kot je
               tu, zahteva zelo intenzivno in močno sodelovanje med županom in občinskim svetom.
               Treba je pa seveda povedati, da pa v praksi to vedno ni tako in ne povsod. Ta zadeva
               bi seveda veljala, v kolikor bi pri nas občinski sveti volili župane, ker pa sta tako
               občinski svet kot župan neposredno voljena, pa seveda imamo tako situacijo, kot jo
               imamo. S tem je treba računati, da potem ne pridemo na koncu do nekih kontradiktornih
               odločitev skozi zakonodajo. Torej, tudi iz izkušenj vam to govorim. Hvala lepa.</p>
            </sp>
            <sp xml:id="SDZ4-Redna-25-2007-03-07.sp134">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vidim, da so še dvignjene roke, zato ponovno odpiram prijavo. Hvala.
               Prvo bi dal besedo ministru Podobniku, če dovolite, potem pa vam, kolega Černač.</p>
            </sp>
            <sp xml:id="SDZ4-Redna-25-2007-03-07.sp135">

               <speaker>JANEZ PODOBNIK:</speaker>

               <p>Samo na kratko. Tukaj gre za riziko župana in prav je, da je tako. Menda župan bo že
               znal oceniti, katero razvojno iniciativno bo predlagal za to pot in če bo dober
               župan, bo tudi občinski svet prepričal, da bo sprejel v dobro občine.</p>
            </sp>
            <sp xml:id="SDZ4-Redna-25-2007-03-07.sp136">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Černač.</p>
            </sp>
            <sp xml:id="SDZ4-Redna-25-2007-03-07.sp137">

               <speaker>ZVONKO ČERNAČ:</speaker>

               <p>Hvala lepa. Spoštovani kolega je župan in ve, da za vse aktivnosti mora imeti načrte
               oziroma načrtovane postavke v občinskem proračunu, ki ga sprejme občinski svet. Tudi
               za tak akt je potrebno imeti sredstva zagotovljena, odobrava jih ali pa ne občinski
               svet, in tukaj ni nobenega problema. Če v proračunu denarja ne bo, pač tega sklepa ne
               bo mogoče sprejeti. Tako da ta medsebojna razmerja, mislim, da so zelo jasna in jih
               ni treba na tej točki komplicirati. Hvala.</p>
            </sp>
            <sp xml:id="SDZ4-Redna-25-2007-03-07.sp138">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Odpiram sedmi krog razprave. Prosim, da se prijavite. Besedo ima kolega
               Janc.</p>
            </sp>
            <sp xml:id="SDZ4-Redna-25-2007-03-07.sp139">

               <speaker>KRISTIJAN JANC:</speaker>

               <p>Hvala lepa še enkrat. To, kar je rekel kolega Sok, drži. Ampak drži pa tudi to, če v
               okolju ni sodelovanja med županom, podžupanom, občinskim svetom, krajevnimi
               skupnostmi in še kom, potem ni zgodbe o uspehu razvoja neke občine. To je pogoj, za
               vsako zgodbo je to pogoj. Hvala.</p>
            </sp>
            <sp xml:id="SDZ4-Redna-25-2007-03-07.sp140">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Cvikl.</p>
            </sp>
            <sp xml:id="SDZ4-Redna-25-2007-03-07.sp141">

               <speaker>MAG. MILAN M. CVIKL:</speaker>

               <p>Mene zelo veseli ta diskusija med Vlado in poslanci vladajoče koalicije. Tu se
               strinjam, gospod Janc, tako z vami kot z gospodom Sokom - za vsako zgodbo je potrebno
               sodelovanje med županom in svetom. Zato je prav, da ta sklep sprejme svet in ne samo
               župan.</p>
            </sp>
            <sp xml:id="SDZ4-Redna-25-2007-03-07.sp142">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima dr. Gantar.</p>
            </sp>
            <sp xml:id="SDZ4-Redna-25-2007-03-07.sp143">

               <speaker>DR. PAVEL GANTAR:</speaker>

               <p>Ja, imam težave s členom v celoti, to ministrstvo ve. Toda kljub vsemu bi rekel tole:
               če je že ta člen, potem mislim, da ni v nasprotju z duhom lokalne samouprave, da
               takšen sklep sprejme županja ali župan. Bi pa ta tekst izboljšal na način, da bi
               predlagal v tretjem branju dopolnilo - ga boste vi predlagali, jaz ga ne smem -, da
               "sprejmejo županje ali župani in o tem obvestijo občinski svet ali," še bolje, "po
               predhodnem soglasju občinskega odbora, pristojnega za prostor." To bi bila elegantna
               rešitev, ki je po mojem sprejemljiva in v skladu z duhom lokalne samouprave. V
               tretjem branju bi to lahko naredili, in je po mojem za sam sklep mogoče res
               nepotrebno obremenjevati občinski svet v tej fazi. Občinski svet bo imel
               pristojnosti, ki mu jih da tudi država, kakršnekoli mu že da, v naslednjih fazah - če
               ste se že odločili za takšen člen; sam se seveda za takšen člen sploh ne bi odločil.
               Hvala.</p>
            </sp>
            <sp xml:id="SDZ4-Redna-25-2007-03-07.sp144">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo besedo? Prosim, odpiram ponovni krog. Prvi ima besedo gospod
               Kokalj.</p>
            </sp>
            <sp xml:id="SDZ4-Redna-25-2007-03-07.sp145">

               <speaker>ANTON KOKALJ:</speaker>

               <p>Ob tem bi opozoril samo na eno možno dilemo, ki bi se lahko pojavila - usklajenost
               tega zakona z Zakonom o lokalni samoupravi. Namreč, če bi četrtina občinskega sveta
               zahtevala sklic občinskega sveta z neko točko dnevnega reda v primeru, da je v tem
               zakonu ta pristojnost v začetku postopka dana županu, je na ta način pravzaprav
               občinski svet razrešen določene svoje pristojnosti. In ta pomislek je treba
               pogledati, ali je ta zakon skladen z intenco Zakona o lokalni samoupravi. Na ta način
               se pač občinskemu svetu vzame možnost, da bi v zvezi z začetkom postopka prostorskega
               plana sam sprožil postopek v skladu s pooblastili, ki jih sedaj ima.</p>
            </sp>
            <sp xml:id="SDZ4-Redna-25-2007-03-07.sp146">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Mikolič.</p>
            </sp>
            <sp xml:id="SDZ4-Redna-25-2007-03-07.sp147">

               <speaker>MARTIN MIKOLIČ:</speaker>

               <p>Hvala za besedo. Jaz bi samo dodal to, da malo osvežimo zadeve iz preteklosti.
               Kolikor vem, je predzadnja zakonodaja to pooblastilo dajala občinskemu svetu.
               Občinski svet je sprejel sklep o začetku postopka, zadnja zakonodaja je to nalagala
               županu in ne vem, ne poznam, da bi pri tem bili kakšni problemi glede tega.</p>
               <p>Glede na to, da se pa v tem 36.a členu predvsem navezuje, se pravi na tiste
               prostorske akte, ki bodo državnega in regijskega pomena. Pa se predvsem s tega vidika
               strinjam, da je to župan, glede na to, da je pač potrebno določene akte v določene
               roku sprejeti. Vemo, kakšne težave imamo nekatere občine, kjer smo soustanovitelji
               določenih zavodov, če lahko tako rečem, ob imenovanju direktorjev, dajanju soglasij,
               ko je potrebno v mesecu dni dati soglasje in pri tem se mora sestati šest ali pa
               deset občinskih svetov.</p>
               <p>Je pa tako, kot je bilo od marsikaterega tukaj že povedano, sodelovanje med županom
               in občinskim svetom, pa mora biti predvsem na tistem segmentu, kar se tiče
               investicij. Če tu ni sodelovanja, potem je tako vse skupaj na glavo obrnjeno. Tako
               bom jaz podprl ta amandma. Hvala.</p>
            </sp>
            <sp xml:id="SDZ4-Redna-25-2007-03-07.sp148">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Černač.</p>
            </sp>
            <sp xml:id="SDZ4-Redna-25-2007-03-07.sp149">

               <speaker>ZVONKO ČERNAČ:</speaker>

               <p>Jaz bom še enkrat poudaril, kar sem povedal, ker izgleda, da nisem bil dobro
               razumljen. Jaz ne vidim tukaj dejansko nobenega problema. Vidim pa problem, v kolikor
               bi se to zapisalo drugače oziroma v kolikor bi ostalo napisano tako, kot je sedaj,
               vidim predvsem časovni problem. Problem, ki ga odpravljamo s tem amandmajem je
               predvsem časovna komponenta, hitrejša pot do odločitve, drugače pa sta občinski svet
               in župan pri tej določbi udeležena na tak način, da brez umestitve teh aktov ali pa
               tega akta v proračun ni mogoče sprejeti tega sklepa, za katerega dajemo pooblastilo
               županu, in na koncu v končni fazi, seveda o tem aktu odloča občinski svet. Tako tukaj
               ni nobene bojazni, da bi kdo imel preveč ali pa premalo pristojnosti, in to, kar se z
               amandmajem zasleduje, je samo racionalna pot pri sprejemanju odločitev. Hvala.</p>
            </sp>
            <sp xml:id="SDZ4-Redna-25-2007-03-07.sp150">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Zaradi reda radi bom ponovno odprl še eno prijavo, brez namena,
               da vas stimuliram. Hvala lepa. Najprej minister Podobnik, potem pa še ostala dva
               kolega.</p>
            </sp>
            <sp xml:id="SDZ4-Redna-25-2007-03-07.sp151">

               <speaker>JANEZ PODOBNIK:</speaker>

               <p>Hvala lepa. Ta argumentacija glede racionalnega trošenja časa je tukaj pomembna,
               povedali pa smo, za ceno kvalitete oziroma samih odločitev in tudi demokratičnosti
               postopka. Tukaj bi rad spomnil na zanimivost geneze te rešitve. Vlada je predlagala,
               da to naredi Občinski svet, potem pa ste na vseh srečanjih z vsemi asociacijami občin
               in v Državnem svetu in Odboru za okolje predlagali -župan. To je rešitev, ki še sedaj
               velja. Ta rešitev je sedaj v veljavnem zakonu. Mislim, da je dobro in predlagam, da
               jo potrdimo.</p>
            </sp>
            <sp xml:id="SDZ4-Redna-25-2007-03-07.sp152">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Rezman.</p>
            </sp>
            <sp xml:id="SDZ4-Redna-25-2007-03-07.sp153">

               <speaker>VILI REZMAN:</speaker>

               <p>Hvala lepa. Jaz tudi podpiram takšen predlog, kakršen je predlagal, in imam dovolj
               empiričnih izkušenj o tem, zakaj je to pametno in modro.</p>
               <p>Tisto, o čemer je bilo že govorjeno, sicer res drži, da če že tudi župan o tem
               odloča, mora iti po neko soglasje, ker so pač finance izza tega, v občinski svet, pa
               celo to ni potrebno. Teoretično lahko imajo župani pravico, ima virmansko
               pooblastilo, s katerim lahko z ene postavke na drugo postavko prenese določena
               sredstva, tako da tudi to odgovornost prevzema na sebe. To ni verjetno želja županov,
               ker prevzemajo s tem odgovornost. To je preprosto nuja, zaradi katere, če tega ne
               upoštevamo, se odložijo investicije, odloži se načrtovanje, investicije, nastanejo
               neki nepotrebni stroški in vse skupaj se seveda odmika, kar ni v skladu s tem, kar
               želijo občani in občanke, recimo, na določenem področju, ki to potrebujejo. Za primer
               dajem, recimo, v Mariboru je pač tako, da imamo velik sistem za vodooskrbo, za
               katerega mislim, da 15 ali 16 občin pokriva, in preden mi obredemo vse te občine, vse
               odbore, ki se morajo poprej sestajati, pa še potem morebiti pride do kakšne
               neusklajenosti enega izmed teh občinskih svetov, potem takšnega lokacijskega načrta
               ne moremo nikoli sprejeti. Vodo pa potrebujemo.</p>
            </sp>
            <sp xml:id="SDZ4-Redna-25-2007-03-07.sp154">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Še gospod Janc.</p>
            </sp>
            <sp xml:id="SDZ4-Redna-25-2007-03-07.sp155">

               <speaker>KRISTIJAN JANC:</speaker>

               <p>Morda samo še za osvežitev, verjetno prisotni v Državnem zboru, če se spomnite, ko
               smo popravljali regijske razvojne agencije. Prej smo imeli upravne odbor, itd., pa se
               ni dobro izšlo. Danes sedijo tukaj člani sveta regij, župani, jaz mislim, da župani
               so odgovorni za razvoj regije, svojih občin in seveda lažje, hitreje in učinkoviteje
               delujejo. In pokazalo se je, po mojem, da je ta model, ki so ga popravili v Državnem
               zboru, izjemno pozitiven. Drugi podoben model je imenovanje podžupanov. Kdo je pa
               odgovoren za svojo ekipo, če ne župan? Župan ga imenuje, prej ga občinski svet. To so
               pravi koraki v pravo smer, kajti konec koncev odgovornost za to vodi edino in tisti,
               ki je odgovoren, je župan. In to so dva modela, ki sta dobra. Ta tretji je po mojem
               tudi primernejši, da to zgodbo začne peljati župan z ekipo, ki seveda sodi potem
               naprej. Hvala.</p>
            </sp>
            <sp xml:id="SDZ4-Redna-25-2007-03-07.sp156">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Potem zaključujem razpravo k 36a. členu in vloženemu amandmaju.</p>
               <p>Dajem v razpravo 38. člen in amandma poslanskih skupin SDS, NSi ter SLS. Želi kdo
               razpravljati o tem členu? Nihče. V razpravo dajem 39. člen in amandma poslanskih
               skupin SDS, NSi in SLS. Tudi ni želje po razpravi, zato jo zaključujem.</p>
               <p>V razpravo dajem 42.a člen in amandma poslanskih skupin SDS, NSi ter SLS. Želi kdo
               razpravljati? Nihče. Hvala lepa. .../oglašanje iz klopi/... Se opravičujem, sem
               prehitro odmaknil pogled. Formalno odpiram prijavo. Prosim, da se prijavite. Dr.
               Gantar, beseda je vaša.</p>
            </sp>
            <sp xml:id="SDZ4-Redna-25-2007-03-07.sp157">

               <speaker>DR. PAVEL GANTAR:</speaker>

               <p>Tukaj moram opozoriti. Tukaj je amandma najprej na sam člen, ki se ga amandmira.
               Mislim, da je ta člen res strokovni nesmisel, ker je urbanistični načrt strokovno
               podlaga občinskega prostorskega načrta. Tega jaz nisem videl še v nobenem učbeniku, v
               nobeni teoriji. Ogromno knjig sem prebral, pa se ne bi želel hvaliti s tem, ampak to,
               da je urbanistični načrt strokovna podlaga prostorskega načrta, tega pa še nisem
               videl nikjer. Tega so se pripravljavci amandmaja zavedali in so sedaj malo drugače
               spremenili, vendar je še vedno urbanistični načrt v bistvu jedro vsega načrtovanja,
               posebno urbanističnega, jasno, še vedno podlaga vsega tega.</p>
               <p>Opozoril bi vas na strokoven nesmisel in strokovno napako in to ne more biti tako.
               Če bo tako, bo to zelo smešno, enostavno rečeno.</p>
            </sp>
            <sp xml:id="SDZ4-Redna-25-2007-03-07.sp158">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister, prosim.</p>
            </sp>
            <sp xml:id="SDZ4-Redna-25-2007-03-07.sp159">

               <speaker>JANEZ PODOBNIK:</speaker>

               <p>Hvala lepa. Ta amandma je pomemben amandma. Rad bi povedal, zakaj Vlada podpira
               amandma treh poslanskih skupin.</p>
               <p>Ob predstavitvah urbanističnega načrta kot ene od osrednjih novosti pri občinskem
               prostorskem načrtovanju je pogosto prihajalo do, lahko rečemo, nerazumevanja, kaj je
               njegova vloga in narava. Ta amandma rešuje to vprašanje, ki je konceptualne oziroma
               strokovne narave. Tako se je v tem amandmaju s strani poslanskih skupin dodelala
               prejšnja dikcija, po kateri je urbanistični načrt določal nekatere vsebine, to pa
               pomeni, da je takšna rešitev implicirana, da ima urbanistični načrt naravo
               prostorskega oziroma pravnega akta. Namen nas, pripravljavcev zakona, pa ni bil ta,
               da bi urbanistični načrt predstavljal prostorski akt. Zato menimo, da je prav, da se
               v tem amandmaju ta dikcija opušča in se jo nadomesti s takšno, iz katere izhaja, da
               je urbanistični načrt podlaga, poudarjam podlaga, na kateri se določa strateška in
               izvedbena vsebina občinskega prostorskega načrta v območju mest ali naselij mestnega
               značaja ter naselij, ki bodo zaradi predvidenega razvoja to tudi postala. Poudariti
               pa je potrebno, če pogledate zelo pozorno ta amandma, je v drugem odstavku, "za
               izvedbeni del občinskega prostorskega načrta za ta naselja", je predpisana še dodatna
               vsebina, poleg tiste iz tretjega odstavka 38. člena. Ta dodatna vsebina je potrebna
               zaradi specifike prostora v takih oziroma teh naseljih, kajti je praviloma bolj
               kompleksen in je tudi potreben, in je potreben večjega nabora vsebin.</p>
               <p>Prav tako pa se je spremenil z amandmajem tudi naslov člena. Ocenjujemo, da je ta
               pot prava. Kajti, če je do sedaj urbanistični načrt opredeljeval tudi strokovno
               podlago, ta amandma to popravlja. Urbanistični načrt tako ohranja naravo podlage,
               ampak ne strokovne, kajti strokovna podlaga v do zdaj že kar dolgoletni praksi
               urejanja prostora je pomenila nekaj drugega. Predvsem pa je to rešitev, ki gre bolj v
               smer filozofije zakona, po kateri z njim ne predpisujemo strokovnih podlag, ampak je
               odločitev za njihov vsakokraten nabor odvisna od pripravljavca prostorskega akta.
               Torej, še enkrat, izraz "podlaga", ki se še ohranja, gre razumeti predvsem v svojstvu
               delovnega koraka, postopkovnega instrumenta, v pripravi prostorskega občinskega
               načrta, s katerim se za mesta in naselja mestnega značaja določa še dodatna,
               kompleksnejša obravnava prostora. Zato Vlada predlagani amandma podpira.</p>
            </sp>
            <sp xml:id="SDZ4-Redna-25-2007-03-07.sp160">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi želel še kdo razpravljati o tem? Potem bom ponovno odprl prijave.
               Prosim. Prvi oziroma očitno edini ima besedo dr. Gantar.</p>
            </sp>
            <sp xml:id="SDZ4-Redna-25-2007-03-07.sp161">

               <speaker>DR. PAVEL GANTAR:</speaker>

               <p>Na kratko. Točno za to gre, gospod minister. Jaz vam predlagam, dejansko, da
               napravite zmedi konec in enostavno govorite o urbanističnih podlagah za strateško
               izvedbo načrta naselij mestnega značaja. To je to. Urbanistični načrt je v zgodovini,
               teoriji in stroki čisto jasno opredeljen element in ima pravne in druge posledice. Vi
               mešate pojme. To so urbanistične podlage, ena izmed podlag, je še nešteto drugih. In
               ne vem, zakaj si zdaj izmišljujete te stvari. Zelo enostavno.</p>
            </sp>
            <sp xml:id="SDZ4-Redna-25-2007-03-07.sp162">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ponovno odpiram prijave. Besedo ima gospod Veber.</p>
            </sp>
            <sp xml:id="SDZ4-Redna-25-2007-03-07.sp163">

               <speaker>JANKO VEBER:</speaker>

               <p>Hvala. No, zdi se mi izjemno problematično, da že v strateškem delu prostorskega
               načrta delamo urbanistični načrt, kajti potem imamo še izvedbenega, pa še podrobni
               prostorski načrt, recimo, imamo znotraj občinskih prostorskih načrtov. Mi pa že kar
               pri strateškem gremo z urbanističnim načrtom. Že tu mi ta zadeva ne gre skupaj in se
               mi zdi, da tudi to ni dobra rešitev. Zato bi bilo treba po mojem mnenju besedilo tega
               amandmaja še izčistiti v nadaljevanju.</p>
            </sp>
            <sp xml:id="SDZ4-Redna-25-2007-03-07.sp164">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Državni sekretar.</p>
            </sp>
            <sp xml:id="SDZ4-Redna-25-2007-03-07.sp165">

               <speaker>MAG. MARKO STARMAN:</speaker>

               <p>Poglejte, ponovno bi želeli izpostaviti predvsem to, da je ambicija, da daje zakon
               možnost, paleto možnosti in zagotovi tisto pravno jasnost, ki v končni fazi glede na
               prilagojenost pri posamezni občini rezultira v enem smiselnem, jasnem in logično
               izpeljanem občinskem prostorskem načrtu. Urbanistični načrt je res - je v strokovnih
               krogih zelo prezenten, kaj to pomeni, in ima tudi pravne posledice kot samostojni
               prostorski akt. Zato smo mi iskali kompromisno rešitev, ki je kot rdeča nit skozi
               celoten zakon izdelana in to je to, da ne obremenjujemo občin z obveznimi novimi
               akti, ki jih je potrebno sprejemati, ampak je edini obvezni akt in vsi ostali so
               fakultativni. Edini obvezni akt je občinski prostorski načrt. To je edini obvezni
               akt, tako strateški del je fakultativen, tako podrobni del je fakultativen, medtem ko
               urbanistični načrt kot procesna zaveza, da prideš do pravne krate v prostoru v smislu
               enot urejanja v naselju, je zaveza, ki jo mora pripravljavec občinskega prostorskega
               načrta izdelati. In je več kot strokovna podlaga, zato ker vemo, kaj so strokovne
               podlage glede na dosedanjo prakso.</p>
               <p>Skratka, še enkrat. Mi se ubadamo z nekim ustaljenim pojmovanjem, ki ga želimo na
               smiseln način pripeljati v en poenostavljen, ampak kljub vsemu v celoti zavezujoč
               sistem. Zato ta diskrepanca med načrtom, ki bi po naravi stvari oziroma po naravi
               dosedanje prakse moral biti samostojni akt, in načrtom kot instrumentom, ki uredi
               celotno naselje celovito in strokovno. Skratka, to je kompromisna rešitev, ki ne
               podvojuje, ne daje obveznosti v dodatnih pravnih aktih ali obveznih strokovnih
               podlagah, hkrati pa pravno definira, kaj mora biti za naselje v občinskem prostorskem
               načrtu urejeno. Hvala.</p>
            </sp>
            <sp xml:id="SDZ4-Redna-25-2007-03-07.sp166">

               <speaker>PODREDSEDNIK DR. MARKO PAVLIHA:</speaker>

               <p>Hvala lepa. Vidim, da ni več prijavljenih, zato zaključujem razpravo k 42.a členu in
               dajem v razpravo 45. člen in amandma poslanske skupine Socialnih demokratov. Prosim,
               da se prijavite. Gospod Veber, beseda je vaša.</p>
            </sp>
            <sp xml:id="SDZ4-Redna-25-2007-03-07.sp167">

               <speaker>JANKO VEBER:</speaker>

               <p>Hvala. No, ena od značilnosti tega zakona je, da izjemno omejuje širitev naselij, to
               je osnovni cilj tega zakona. Opozarjamo na to, da je želja po razvoju izjemno
               prisotna v vseh občinah in da je potrebno slediti tem željam in v kolikor nastane
               situacija, ko v samem naselju ni več racionalnih možnosti - o tem govori naš amandma
               - se za te namene določijo območja izven naselja. Namreč, v samih naseljih se
               srečujemo pogosto z zelo velikimi problemi solastništva, neurejenega lastništva,
               skratka medsosedskih sporov; cela vrsta problemov je, preden lahko izpelješ postopek
               za ali ureditev ali pa celo izgradnjo novega objekta. In 45. člen, takšen kot je,
               izjemno omejuje poseganje zunaj območja naselja. Mislim, da bi morali resnično imeti
               tudi tukaj možnost, ko ugotovimo, da ni več racionalnih rešitev znotraj naselja, da
               to naselje tudi širimo izven samega naselja.</p>
               <p>Po drugi strani bi pa opozoril tudi na dejstvo, da pa obstajajo naselja v občinah,
               ki so že leta, desetletja izpraznjena, bodisi zaradi zgodovinskih odločitev - in kako
               bo potem občina načrtovala nova naselja. Ali bo šla najprej in morala po tej dikciji
               načrtovati naselje v tistem bivšem naselju, ki pa je daleč od, bi rekel, prometnih in
               ostalih infrastrukturnih ureditev in bo ta občina imela zelo veliko problemov, da bo
               sploh lahko načrtovala novo naselje v svojem prostoru, ker bo morala najprej
               izkoristiti obstoječa, ki pa so na povsem neprimernih lokacijah, in kot sem rekel, že
               desetletja pravzaprav opuščena. Zato se mi zdi, da je zelo pomembno, da se ta amandma
               sprejme in se omogoči občinam, da načrtujejo svojo prostorsko ureditev na način, kot
               menijo, da je tudi v tistem prostoru najbolj racionalno.</p>
            </sp>
            <sp xml:id="SDZ4-Redna-25-2007-03-07.sp168">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-25-2007-03-07.sp169">

               <speaker>JANEZ PODOBNIK:</speaker>

               <p>Hvala lepa. Vsebina oziroma namen tega amandmaja glede območij izven naselja je po
               mnenju Vlade že rešen v 6. členu predloga zakona, zato predlaganega amandmaja Vlada
               ne podpira. Namreč, prostorske ureditve in posegi v prostor za potrebe poselitve ali
               opravljanje drugih dejavnosti so dopustne, zakon določa, kdaj in na kakšen način, v
               okviru širitve naselja, pod pogoji, ki jih določa predlagani zakon. In to se lahko v
               okviru veljavnega zakona načrtuje s prostorskim aktom občine. Torej, zato po našem
               mnenju ta amandma ni potreben in ga ne podpiramo.</p>
            </sp>
            <sp xml:id="SDZ4-Redna-25-2007-03-07.sp170">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Veber, verjetno je najbolje, da odpremo še eno prijavo, kajti
               replike so omejene na tri minute. Prijava teče. Hvala lepa. Prvi ima besedo gospod
               Černač.</p>
            </sp>
            <sp xml:id="SDZ4-Redna-25-2007-03-07.sp171">

               <speaker>ZVONKO ČERNAČ:</speaker>

               <p>Hvala lepa. To je amandma, ki nekako govori o tem, da je treba tehtati med stroko,
               med nekimi strokovnimi rešitvami, med tem, recimo temu javnim interesom, ki ga naj
               urbanizem zasleduje, in med ostalimi interesi: med interesi lokalnih skupnosti, tudi
               zasebnimi interesi. Mislim, da je ta predlagan amandma malo preširok, preobsežen.
               Mislim, da "povozi" vse ostalo, da daje preveliko prednost samo enemu izmed teh
               interesov, tako kot je zapisano v tem predlogu. Kajti dikcija, da se doda 8. točka za
               namene poselitve, je tako široka, da je praktično ni mogoče omejiti. In mislim, da
               moramo biti tu realni in da je treba spoštovati tudi neka druga načela, ki jih naj to
               prostorsko načrtovanje zasleduje, kljub temu da po vsebini sami razumem, kaj je želel
               kolega Veber povedati. Vprašanje je samo, ali te izjeme od splošnega pravila, ki jih
               določa veljavni in na odboru dopolnjeni 45. člen, te interese, ki jih želi poslanska
               skupina SD zasledovati s tem amandmajem k 45. členu, zadovoljuje ali ne. Samo to je
               vprašanje. Po mojem mnenju jih. Ker če beremo ta člen tako, kot je tu napisan, in te
               izjeme, ki so tu v sedmih točkah določene, v povezavi s 46. členom, ki določa območja
               razpršene poselitve, mislim, da je ta intenca obsežena. Na drugi strani pa ne
               povozimo nekih strokovnih rešitev, nekega javnega interesa, da bi lahko, če se
               banalno izrazim, posegali po dolgem in počez, kjerkoli bi se komurkoli zahotelo.
               Kajti ta predlog je, moram reči, malo preširok, malo pregrob je. Tako ga s tega
               vidika osebno ne morem podpreti. Hvala.</p>
            </sp>
            <sp xml:id="SDZ4-Redna-25-2007-03-07.sp172">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Barovič.</p>
            </sp>
            <sp xml:id="SDZ4-Redna-25-2007-03-07.sp173">

               <speaker>BOGDAN BAROVIČ:</speaker>

               <p>Hvala. Mislim, da imate prav, gospod minister, v tretjem odstavku 6. člena je
               natančno opredeljeno, "če širitev ni možna, se lahko..." In če je že tam opredeljeno,
               ne vidim nobenih ovir, sploh pa, ker je v dveh točkah k 45. členu dan amandma, da bi
               bil ta amandma sprejet, ker natančno precizira, bolj precizira kot 6. člen, po mojem
               videnju. Hvala.</p>
            </sp>
            <sp xml:id="SDZ4-Redna-25-2007-03-07.sp174">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Veber.</p>
            </sp>
            <sp xml:id="SDZ4-Redna-25-2007-03-07.sp175">

               <speaker>JANKO VEBER:</speaker>

               <p>Ja, res je, v 6. členu je navedeno to, kar je kolega Barovič pred mano tudi ugotovil.
               Vendar opozarjam na to, da lahko 45. člen, tako kot je zapisan, onemogoča izvajanje
               6. člena. Ker ta 45. pa zelo jasno pove, "zunaj območja naselja", turizem,
               kmetijstvo, gozdarstvo in tako naprej, lokalno javno infrastrukturo, in je izjemno
               zavezujoč in omejujoč za širitev naselij. Tako se mi zdi, da s 45. členom izničimo
               interes 6. člena. Če je pa ta amandma sprejet, je pa tudi 45. člen kompatibilen s 6.,
               gre pa v vsakem primeru za trenutek, ko nastopi tista racionalna možnost oziroma ko
               ni več drugih rešitev znotraj naselja, potem šele lahko posegaš in oblikuješ rešitev
               izven naselja. Tako da ta amandma se dotika te problematike in ne gre kar "ad hoc" v
               novo naselje.</p>
            </sp>
            <sp xml:id="SDZ4-Redna-25-2007-03-07.sp176">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Mikolič.</p>
            </sp>
            <sp xml:id="SDZ4-Redna-25-2007-03-07.sp177">

               <speaker>MARTIN MIKOLIČ:</speaker>

               <p>Hvala. No, tudi sam smatram, da je pa ta amandma res preširok. Veste, ta amandma
               lahko pove ogromno ali pa nič. In v končni fazi lahko povzroči velike probleme
               lokalnim skupnostim. Poglejte, da bi v primeru, če ni več racionalnih možnosti
               oziroma kakor ste v obrazložitvi napisali, se lahko določi območje izven naselja. Ja,
               kam? Glejte, govorimo o stavbnih zemljiščih v okviru naselja in tisto, kar je izven
               naselja, ki pravzaprav niso stavbna zemljišča. In če bo v območju naselij, bodo
               nastale te težave, kot jih omenjate oziroma kar naj bi bil argument. Tako si jaz to
               predstavljam. Pa da občina nima več, seveda je treba narediti neko demografsko
               analizo in vse ostalo, možnosti za gradnjo oziroma za poselitev, bo tam pri
               naslednjih spremembah prostorskih planov to želela spremeniti oziroma uveljavljala to
               spremembo. In v končni fazi ne vidim nekih težav, da se potem naselje ali pa
               poselitev izven naselja ne bi širila. Ampak to pomeni, da se bo potem to naselje
               povečalo. Da pa mi sedaj ta amandma sprejmemo - verjetno, kolega Veber, veste kaj to
               pomeni sedaj za lokalno skupnost? Da bo prišel potencialni občan, pa bo rekel, jaz bi
               pa tukaj zgradil stanovanjski objekt, ker imam tam težavo, ampak prišel bo tisti, ki
               je 50 metrov stran. Take imamo sedaj primere, ko imamo nekateri v PUP-ih definirano;
               ja, pa 30 metrov izven naselja je pa tudi možna gradnja na drugem kmetijskem območju.
               Na najboljših kmetijskih zemljiščih, tam tako ni možno, kar je tudi danes vprašljivo,
               in to sedaj spet odpira ta amandma.</p>
               <p>Vsekakor ga ne bom podprl ravno zaradi tega, kot ste že nekateri ugotavljali, da
               preširoko definira določeno območje. Pa še enkrat pravim, lahko ogromno pove, lahko
               pa tudi čisto nič ne pove in samo odpira velike probleme tistim, ki se v občini
               ukvarjajo z okoljem in prostorom.</p>
               <p>Pa to bi še enkrat ponovil. Ne vem, vsaj nekateri tako razmišljate, kot da bo občina
               sprejela prostorski načrt ali kako se že to imenuje in bo to končano za naslednje
               desetletje ali za deset mandatov. Saj vemo, kakšne bodo potrebe v prihodnje, in
               vsekakor - bo potrebno prostorske akte spreminjati, dopolnjevati. Predvsem pa mislim,
               da ko pa pride do te faze, pa predvsem govorimo o lokacijskih načrtih za določeno
               novo poselitev, kar pravzaprav že sedaj velja. Ampak v prostorskih planih je potrebno
               definirati: za ta del bo pa potrebno izdelati lokacijski načrt - če govorimo o novih
               naseljih s 30 ali 40 individualnimi hišami. Vsaj jaz si to tako razlagam. Hvala.</p>
            </sp>
            <sp xml:id="SDZ4-Redna-25-2007-03-07.sp178">

               <speaker>PODPREDSEDNIK MAG. MARKO PAVLIHA:</speaker>

               <p>Hvala lepa. Odpiram ponovno prijavo. Prvi ima besedo državni sekretar. Prosim.</p>
            </sp>
            <sp xml:id="SDZ4-Redna-25-2007-03-07.sp179">

               <speaker>MAG. MARKO STARMAN:</speaker>

               <p>Najlepša hvala. Jaz bi samo želel to postaviti v ta kontekst, ki smo se ga prej
               dotaknili, urbanističnega načrta. Zgodba o tem, kako na najracionalnejši oziroma
               najprimernejši razvojni način oblikujemo naselja, je prav to - urbanistični načrt.
               Edini pogoj urbanističnega načrta je celovita obravnava. In ravno s celovito
               obravnavo je omogočeno občinam in to bo tudi ravno v prvi fazi priprave občinskih
               načrtov. Naše vodilo je to, da je potrebno ob prvi pripravi urbanističnega načrta
               tudi ta rezervni razvojni prostor opredeliti. Potem pa ni več tistih ovir, ki so bile
               doslej, in sicer ko se je po kosih, po malo spreminjalo namembnost glede na pobude,
               individualne pobude, na eni strani so vse državne inštitucije, ki so varovale vsak
               svoj resor temu že a priori nasprotovale, ker so se počutila ogrožene v tisti svoji
               zaščitni funkciji, in je v končni fazi občina bila razvojno na slabšem. Intenca tega
               predpisa je, razvojni prostor - ja z edini pogojem celovitega načrtovanja. To je pa
               tisto, kar pride s pogoji, ki jih zahteva urbanističen del načrtovanja. To je
               potrebno gledati ravno v tem kontekstu, ne v kontekstru parcialnega nadgrajevanja
               naselij, ampak v enem vizionarskem pregledu, kakšno naselje imamo, kako mislimo ga
               razvijati. V vsakem primeru občina mora imeti rezervni prostor ravno zato, da
               pritegne investicije, da pritegne ljudi - za stanovanjsko in za druge namene - in ne,
               da se kasneje prilagaja in spreminja, ko nekdo slučajno tja pride. To je smisel te
               povezave: na eni strani osredotočenost na naselja, na drugi strani pa celovitost
               načrtovanja. Hvala.</p>
            </sp>
            <sp xml:id="SDZ4-Redna-25-2007-03-07.sp180">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Janc.</p>
            </sp>
            <sp xml:id="SDZ4-Redna-25-2007-03-07.sp181">

               <speaker>KRISTIJAN JANC:</speaker>

               <p>Hvala lepa. Ta amandma je sicer všečen in dobronameren in za mnoge občine, ki imajo
               tovrstne velike težave s širitvijo naselij, je dober. Ampak vendarle bi bil
               sprejemljiv, če ne bi bilo 6. člena, kjer jasno piše: "Če to ni možno se lahko..."
               Jaz mislim, da je to dovolj za vsakega načrtovalca, da če prebereš jasno do konca 6.
               člen in te tri oziroma štiri odstavke, potem ti tam pove, da je možno že, da je ta
               amandma nek višek, bi rekel, v tem primeru in ga ne potrebuješ. Kljub temu da so
               morda kakšni pomisleki, povezani s tem členom, ki ga sedaj obravnavamo, ampak jaz
               tukaj ne vidim zadržkov. Čeprav bi rekel, kot župan mi je to všeč, da to dan notri
               zraven in da imaš neko širino, možnost. Ampak, to že ima zakon predvideno. Hvala.
           </p>
            </sp>
            <sp xml:id="SDZ4-Redna-25-2007-03-07.sp182">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Rezman.</p>
            </sp>
            <sp xml:id="SDZ4-Redna-25-2007-03-07.sp183">

               <speaker>VILI REZMAN:</speaker>

               <p>Jaz sem sam tudi razmišljal o tem, ali smo preveč omejeni v ambicijah po razvoju ali
               ne. In ko berem različne člene in tudi ta predlog amandmaja, sodim sledeče. Nekaj je
               treba v izhodišču reči. Tisti, ki sodimo, da je treba biti racionalen tudi v zvezi z
               okoljem, v zvezi z naravo, zaščito zemlje in tako naprej, smo naklonjeni temu, da se
               omeji neracionalna gradnja in da se omeji pretirana širitev. Ne želimo pa si
               popolnoma zavezati roke, tako da bi bil morebiti s temi napori za ohranjanje razvoj
               je zaustavljen. Ampak, ko preberemo 2. člen, njegovo 11. točko, bomo videli, da ta 2.
               člen v 11. točki že definira kaj je naselje. In naselje je razen tega, kar je že
               zgrajeno - pa morebiti še kakšnih belih lis znotraj tega, kar je zgrajeno - opredelil
               tudi, da so to območja površin, predvidenih za širitev. Seveda če ni vnaprej
               racionalno predvidene možnosti širitve, potem bi bilo res preveč morebiti anarhično,
               da bi kar dopuščali, da bi vsak podjetniški interes lahko sedel na eno, drugo ali
               tretjo koruzno ali kakršnokoli že njivo.</p>
               <p>V 6. členu pa je, po mojem, najpomembnejši zadnji odstavek, ki govori o tem, da gre
               širitev naselja prvenstveno usmerjati na tista zemljišča, za katera je to pomembno,
               da pa je možno širiti tudi na manj pomembna, so če so funkcionalno povezana z
               obstoječimi naselji. To je pa racionalno zavoljo, ker, prvič, so manj pomembna, ker
               se prvenstveno najprej ščiti, ker kar ni pretirano zaščiteno, je možno tudi širiti,
               in sicer tja, kjer je funkcionalna povezanost. To verjetno pomeni, če prav razumem,
               da imamo tam že cesto, da imamo tam trafo postajo, da imamo tam vodovod, da imamo tam
               kanalizacijo, pitno vodo in vse ostalo. S to racionalno širitvijo pač eksplatiramo
               sredstva, ki smo jih v komunalno opremo že vložili in za katera je komunalni
               prispevek, h kateremu kasneje pridemo, že tudi plačan. Tako mislim, da je dovolj to,
               kar je zapisano sedaj, in da je ta amandma nepotreben in bi morebiti res komu preveč
               odprl vrata za poseganje na zemljišča, ki bi jih morali varovati.</p>
            </sp>
            <sp xml:id="SDZ4-Redna-25-2007-03-07.sp184">

               <speaker>PODREDSEDNIK DR. MARKO PAVLIHA:</speaker>

               <p> Hvala lepa. Besedo ima gospod Veber.</p>
            </sp>
            <sp xml:id="SDZ4-Redna-25-2007-03-07.sp185">

               <speaker>JANKO VEBER:</speaker>

               <p>Še enkrat bom opozoril. V prvem odstavku tega 45. člena zasledimo v besedilu "zunaj
               območnega naselja se lahko načrtujejo prostorske ureditve". Potem pa "kmetijska,
               gozdarska, turistična dejavnost" in tako naprej. Zdaj bom pa vprašal - urbanistični
               načrt. Ali je urbanistični načrt prostorska ureditev? Jaz razumem, verjetno, da po
               tem zakonu to je. 45. člen izključuje možnost razširitve naselja, v kolikor ni to
               kmetijska, gozdarska, turistična dejavnost. Na to opozarjam, da ne bo 45. člen v
               celoti povozil 6. člen oziroma tretji odstavek 6. člena in ne nazadnje tudi 5. točko
               drugega odstavka 42.a člena, ki je vsebovan v urbanističnem načrtu. Prostorske
               ureditve po 45. členu so možne samo za te namene, ki so tukaj napisane. In se mi zdi,
               da lahko pride do tega, da tega zakona ne bo možno izvajati, če bomo brali 45. člen,
               torej na način, da bi lahko širili naselja ali pa omogočili, da se neke dejavnosti
               tudi umestijo v prostor. Ta je po mojem mnenju izjemno ozek in izključuje druge
               možnosti, ki so predvidene v prejšnjih členih.</p>
            </sp>
            <sp xml:id="SDZ4-Redna-25-2007-03-07.sp186">

               <speaker>PODREDSEDNIK DR. MARKO PAVLIHA:</speaker>

               <p>Hvala. Želi še kdo razpravljati o tem členu in pričujočemu amandmaju? (Ne.) Potem
               zaključujem razpravo in odpiram razpravo glede 46. člena in amandmaja poslanskih
               skupin SDS, NSi ter SLS. Želi kdo razpravljati? Nihče. Hvala lepa.</p>
               <p>V razpravo dajem 51. člen in amandma poslanskih skupin SDS, NSi in SLS. Želi kdo
               razpravljati? Nihče. Hvala lepa.</p>
               <p>V razpravo dajem 52. člen in amandma poslanskih skupin SDS, NSi ter SLS in odpiram
               razpravo oziroma prijavo. Prosim, da se prijavite, smo pri 52. členu. Dr. Gantar,
               prosim, beseda je vaša.</p>
            </sp>
            <sp xml:id="SDZ4-Redna-25-2007-03-07.sp187">

               <speaker>DR. PAVEL GANTAR:</speaker>

               <p>Hvala lepa. Gospod podpredsednik, razpravljal bom o 52. členu v povezavi s 53.a
               členom, ki pa ni bil amandmiran, ampak na žalost ne gre drugače.</p>
               <p>Glejte, ta zakon je iskreno rečeno precej zategnjen zakon. Veliko formulacij je
               takšnih, ki se bodo izkazale, da so škarje in platno ob konfliktnih interesih
               položene v roke v bistvu stroke in politike na Ministrstvu za okolje in prostor. Ni
               mehanizmov za razreševanje konfliktov v pravem pomenu besede, kjer so vsi akterji
               približno enako močni, če smem tako reči. In zdaj ob tem zategnjenem zakonu, kjer
               veliko ne bo dovoljenega, če se bodo tako odločali, da je treba 53.a člen, ki pravi,
               da pravzaprav smo zelo zategnili zakon, smo ga zelo restriktivno napisali, ampak 53.a
               člen bo pomenil: to nič ne velja, če se tako odločimo. Jaz vam zdaj povem in
               garantiram, da v 53.a členu, kjer je skrajšani postopek sprememb in dopolnitev
               občinskega prostorskega načrta, da bo 80% vseh prostorskih občinskih načrtov šlo
               skozi skrajšani postopek. Tako kot se je že večkrat dogajalo in zakon bo sam sebi
               tudi izničen.</p>
            </sp>
            <sp xml:id="SDZ4-Redna-25-2007-03-07.sp188">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vidim, da ni več interesentov, zato zaključujem razpravo glede 52. člena
               oziroma v razpravi o 52.a členu, gospod Gantar je seveda odprl razpravo o členu, ki
               je odprt, ampak glede na to, da sem dr. Gantarju dovolil, seveda dovolim tudi vam.
               Minister, če želite. Želite besedo?</p>
            </sp>
            <sp xml:id="SDZ4-Redna-25-2007-03-07.sp189">

               <speaker>JANEZ PODOBNIK:</speaker>

               <p>Hvala lepa. Torej pri amandmaju k temu členu je šlo za zamenjavo dveh odstavkov. Je
               pa vezan na vsebino 53.a člena, spomnili se bomo obravnave na odboru, kjer smo na
               predlog Državnega sveta med samo razpravo, na seji odbora, skupaj s poslanci
               oblikovali rešitev, za katero smo rekli, da je dobra in da če ne bo v celoti
               dorečena, da jo pač dodatno še dodelamo do same razprave na državnem zboru. In to se
               je danes zgodilo. Dobra rešitev.</p>
            </sp>
            <sp xml:id="SDZ4-Redna-25-2007-03-07.sp190">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lepo je slišati takšno složnost.</p>
               <p>Mi pa nadaljujemo z razpravo in dajem v razpravo 54. člen in amandma poslanskih
               skupin SDS, NSi in SLS. Želi kdo besedo? Nihče. Hvala.</p>
               <p>V razpravo dajem 55. člen in ponovno amandma poslanskih skupin SDS, NSi in SLS.
               Nihče ne želi razpravljati. Hvala.</p>
               <p>V razpravo dajem 68. člen in amandma že omenjenih poslanskih skupin. Nihče. Hvala.</p>
               <p>V razpravo dajem 69. člen in ponovno amandma omenjenih poslanskih skupin. Nihče.</p>
               <p>Prav tako dajem v razpravo 73. člen in amandma navedenih poslanskih skupin. Hvala.</p>
               <p>V razpravo dajem 78. člen in amandma omenjenih poslanskih skupin. Nihče ne želi
               razpravljati. Hvala.</p>
               <p>Prehajamo na 79. člen in amandma poslanskih skupin SDS, NSi in SLS. Nihče ne želi
               razpravljati. Hvala lepa.</p>
               <p>V razpravo dajem 83. člen in amandma prej omenjenih poslanskih skupin. Dobro,
               odpiram prijavo. Prosim.</p>
               <p>Besedo ima gospod Veber.</p>
            </sp>
            <sp xml:id="SDZ4-Redna-25-2007-03-07.sp191">

               <speaker>JANKO VEBER:</speaker>

               <p>Hvala za besedo. Dva amandmaja sta k temu členu, enega smo vložili v imenu Socialnih
               demokratov, drugega so vložile ostale stranke koalicije. Imel bi samo eno kratko
               vprašanje, mislim pa, da je to bistvena razlika, če se pogovarjamo o oprostitvi
               komunalnega prispevka in to delamo zato, da občini omogočimo, da izvede svojo
               investicijo. Vendar predlog koalicijskih strank govori o tem, da v tem primeru mora
               občina oproščena sredstva nadomestiti v skladu s predpisi s področja javnih financ in
               odlokov na občinskem proračunu. To bi želel, da mi nekdo nekoliko bolj natančno
               pojasni, kajti pomeni, če prav razumem, da si sicer oproščen, vendar boš moral to
               oprostitev namensko zagotoviti potem za tisto, kar nisi plačal in ne vidim logike.
           </p>
            </sp>
            <sp xml:id="SDZ4-Redna-25-2007-03-07.sp192">

               <speaker>PODPREDSEDNIK MAG. MARKO PAVLIHA:</speaker>

               <p>Hvala lepa. In še gospod Rezman.</p>
            </sp>
            <sp xml:id="SDZ4-Redna-25-2007-03-07.sp193">

               <speaker>VILI REZMAN:</speaker>

               <p>Hvala lepa. Jaz sem tudi razmišljal o ustreznosti tega člena. Zlasti o tem, komu se
               sme in komu ne oprostiti komunalni prispevek. Pri tem bi rad predvsem poudaril to, da
               je komunalni prispevek izvirni občinski prihodek in se zopet vtika tukaj država v to,
               da v zakonu določa, kaj se sme z njim početi in kaj ne. Zlasti se mi je zdelo
               preozko, tako kot je bilo prej zapisano, da se to sme samo za nestanovanjsko gradnjo
               določati. Sedaj je nekoliko s koalicijskim amandmajem to razširjeno, ampak po moji
               sodbi še zmeraj neustrezno. Zakaj? Zato, ker preprosto to pomeni, da pozabljamo, da
               je komunalni prispevek v bistvu refundacija sredstev, ki jih je občina vložila v
               komunalno opremo in se takrat ni spraševala natančno iz katerega vira. Morebiti je
               vlagala iz komunalnih taks, morebiti je vlagala iz integralnega proračuna, pa se je
               sama odločala, ali bo dala to v otroški vrtec ali bo dala v komunalno opremo, sedaj
               se pa tega ne sme refundirati. Temu jaz nasprotujem in če je za vsem stvar, tako da
               dobiva na dolgi rok, gre samo za eno smer. Gre za to, da se iz integralnega proračuna
               sme, lahko finansira tudi komunalna infrastruktura, iz komunalne infrastrukture v
               integralni proračun se pa tega denarja na dolgi rok ne more več vračati. In morebiti
               ne bo nikoli tako, ampak teoretično je seveda možnost, da mi uredimo kompletno
               komunalo, potem se nam bo pa denar iz komunalnega prispevka nabiral na neki postavki
               in ga ne bomo mogli trošiti, ker nam bo to z zakonom prepovedano.</p>
            </sp>
            <sp xml:id="SDZ4-Redna-25-2007-03-07.sp194">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker vidim še dvignjene roke, odpiram ponovno prijavo. Na začetku dajem
               besedo ministru Podobniku.</p>
            </sp>
            <sp xml:id="SDZ4-Redna-25-2007-03-07.sp195">

               <speaker>JANEZ PODOBNIK:</speaker>

               <p>Hvala lepa. Ta rešitev, ta amandma je bil deležen obsežne razprave tudi na odboru.
               Spominjam se, da je tam dogovor, da člen odpremo in ga poskušamo dodelati v tej fazi.
               Imamo dva amandmaja treh poslanskih skupin in poslanske skupine Socialnih demokratov.
               Oba gresta v isto smer, to moram povedati. Del intence amandmaja poslanske skupine SD
               je vsebovan v amandmaju treh poslanskih skupin.</p>
               <p>Amandma poslanske skupine SD dopušča znižanje ali oprostitve komunalnega prispevka
               za vse vrste gradnje, če ga pogledamo, od enostanovanjskih hiš do največjih
               industrijskih hal. Ima pa en pogoj, da je to zapisano v občinskem predpisu. Kot
               rečeno, deloma je to vsebovano v amandmaju poslanskih skupin. Vi predlagate, da se za
               besedno zvezo "neprofitnih stanovanj" doda besedilo "in gradnjo posameznih vrst stavb
               za izobraževanje, znanstvenoraziskovalno delo in zdravstvo po predpisih uvedbe in
               uporabe enotne klasifikacije vrst objektov". V primeru navedenih stavb v večji meri
               gre potem za delno ali celotno občinsko financiranje. Zato se tukaj postavlja
               vprašanje, ali je smiselno, da se za te stavbe odmerja komunalni prispevek.</p>
               <p>Doda pa se potem še tretji odstavek, ki se glasi, da občina lahko določi delno ali
               celotno oprostitev plačila komunalnega prispevka tudi za gradnjo vseh ali posameznih
               vrst nestanovanjskih stavb po predpisih o uvedbi in uporabi enotne klasifikacije vrst
               objektov. V tem primeru je torej občina oproščena sredstev iz tega odstavka v enaki
               višini, mora občina oproščena sredstva - s področja javnih financ in odlokom o
               občinskem proračunu. Prav občine so v številnih stikih izrazile potrebo, da bi
               komunalni prispevek uporabile kot spodbudo za pridobivanje investicij, ki imajo, kot
               sva rekla, razvojni značaj. V tem primeru, če bi vaš amandma v celoti sprejeli, pa
               morajo občine navedene oprostitve obravnavati v skladu s predpisi iz področja
               državnih pomoči in nadomestiti oproščena sredstva, ki so namenski vir v skladu s
               predpisi s področja javnih financ in odlokom o občinskem proračunu. In ker je torej
               del vašega amandmaja vsebovan v rešitvi, kot ga predlagajo tri poslanske skupine, bi
               Vlada podprla amandma teh treh poslanskih skupin.</p>
               <p>Morda še delni odgovor na vaše vprašanje. Najprej podatek, v letu 2005 se je iz
               naslova komunalnega prispevka zbralo nekaj več kot 14 milijard tolarjev, investicij v
               komunalno opremo pa je bilo v tistem letu nekaj več kot 42 milijard slovenskih
               tolarjev, govorim za leto 2005. Razliko morajo občine zagotavljati iz drugih virov.
               In ker je znano, da v Sloveniji primanjkuje komunalno opremljenih zemljišč, to
               pomeni, da bi morale občine še več investirati v komunalno opremo. In zelo odgovorno
               je, kdaj in katere so tiste oprostitve, ki zmanjšujejo vrednost sredstev, ki se letno
               zberejo s komunalnim prispevkom. Zato smo vztrajali, da se komunalni prispevek ohrani
               kot namenski vir v skladu s sedanjo ureditvijo. Nekaj pomislekov o tem je povedal
               poslanec Rezman. Ampak po našem mnenju je torej predlagani amandma potreben. Mi smo
               izraz "gospodarska javna infrastruktura" podprli z nekaterimi dodatki v besedilu, ki
               so pomembni, "in gradnjo posameznih vrst stavb za izobraževanje,
               znanstvenoraziskovalno delo in zdravstvo, po predpisih o uvedbi in uporabi enotne
               klasifikacije vrst objektov". To je zelo pomembna določitev tega zakona in kot imam
               podatek, je v celoti usklajena z Zvezo občin. Hvala. /Oglašanje v dvorani./ Z obema
               asociacijama slovenskih občin, tako, ja.</p>
            </sp>
            <sp xml:id="SDZ4-Redna-25-2007-03-07.sp196">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem mag. Cviklu.</p>
            </sp>
            <sp xml:id="SDZ4-Redna-25-2007-03-07.sp197">

               <speaker>MAG. MILAN M. CVIKL:</speaker>

               <p>Lepo bi prosil, če nam lahko kdo v povezavi s tem in naslednjim amandmajem razloži,
               kdo je avtor tega, ker tole je čisti dirigizem. To je v nasprotju s 142. členom
               Ustave, da imajo občine lastne prihodke, da pač lahko z njimi počnejo tako, kot to
               določi občinski proračun. Zakon o javnih financah tega ne določa. Seveda je pa
               skladna ta filozofija, tu zapisana in v naslednjem členu, s filozofijo, da vi
               ukinjate financiranje občin in uvajate namesto financiranja občin dotiranje občin.
               Samo da tu občinam celo predpisujete, za kaj smejo, pa za kaj ne smejo, pa kje lahko
               imajo, pa kje ne smejo imeti denarja, ki so ga zbrale tako, da je pač nekdo za
               urejeno komunalno zemljišče plača to, kar je občino urejanje tega komunalnega
               zemljišča stalo. Res me zanima, kdo je ta genijalec, ki je avtor teh idej
               centralizacije skladov. Veste, to spominja na leto 1965, takrat smo imeli centralne
               investicijske sklade.</p>
            </sp>
            <sp xml:id="SDZ4-Redna-25-2007-03-07.sp198">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj bi dal besedo gospodu Černaču, pa potem ministru, če lahko. Gospod
               Černač.</p>
            </sp>
            <sp xml:id="SDZ4-Redna-25-2007-03-07.sp199">

               <speaker>ZVONKO ČERNAČ:</speaker>

               <p>Hvala lepa. Govorimo o amandmaju k 83. členu. Zdaj, ko sem tole zadnje poslušal, sem
               bil ravno v dilemi, ali sem pri stvari ali sedim kje drugje, ali sedim na nekem
               predavanju v neki predavalnici,...</p>
            </sp>
            <sp xml:id="SDZ4-Redna-25-2007-03-07.sp200">

               <speaker>PODPREDSEDNIK DR. MARKO PAVLIHA:</speaker>

               <p>Jaz sem pa v dilemi...</p>
            </sp>
            <sp xml:id="SDZ4-Redna-25-2007-03-07.sp201">

               <speaker>ZVONKO ČERNAČ:</speaker>

               <p>...kjer se dogaja predavanje o javnih financah, ne pa o temi, ki je na dnevnem redu.
               Tako sem se pač moral prepričati.</p>
               <p>Torej, 83. člen je bil na odboru tako, kot je bilo rečeno, zelo podrobno
               predebatiran in če na kratko povzamemo to, kar je bilo tudi že danes nekako povedano,
               so se stališča kresala predvsem o tem, ali dopustiti občinam možnost, da določijo
               oprostitve plačila komunalnega prispevka za posamezne namene, ali ne. Če smo čisto
               pošteni je bila debata zelo ostro ločena. Nekateri so zagovarjali stališče, da ni
               dopustno omogočati nobenih oprostitev plačil, drugi pa smo zagovarjali stališče, da
               je potrebno občinam pustiti suverenost presoje o tem, ker gre za njihove izvirne
               prihodke. In v tem smislu je tudi ta amandma napisan, kajti v tistem prvem delu, kjer
               se samo spreminja dikcija zaradi jasnosti, da se komunalni prispevek za gradnjo
               gospodarske javne infrastrukture ne plača, že po zakonu samem se ne plača, se pravi
               občine o tem nič ne odločajo, je ta določba jasna in mislim, da tudi za vse
               sprejemljiva. V tistem preostalem delu pa gre za dva nivoja odločitev, ki naj bi jih
               sprejemale občine. Z amandmajem, ki ga predelamo, samo omogočamo, da se občine
               suvereno odločajo o tem, ali se bodo tega mehanizma poslužile ali ne, njihovi
               občinski sveti, seveda. V kolikor bodo v tem videle interes, se bodo za tak način
               odločile, v kolikor ga ne bodo videle, takega predpisa, odloka, pravilnika ne bodo
               sprejele. In pri tem je seveda ločiti dva nivoja: za investicije, ki se nanašajo,
               recimo temu, javne stavbe in javne prostore, vrtce, šole, otroška igrišča,
               telovadnice, kjer gre za javna sredstva, za javne namene, za javne stavbe, kjer je
               popolnoma jasno, da gre za prelaganje denarja iz enega žepa v drugega, v kolikor se
               ta prispevek plačuje. Občina bo sama sebi zaračunala in potem dobivala nazaj to
               vračano. Lahko tudi to počne, to je njena suverena pravica. In za drugi del, kjer pa
               gre za posamezne mehanizme, ki so se jih občine v preteklosti že posluževale, ko so s
               temi oprostitvami omogočale prihod določenih investicij v njihovo okolje. Recimo,
               domovi za ostarele, ki jih je postavil nek koncesionar, neka podjetniška hala, ki je
               zaposlila 100. Takrat so nekatere občine zavestno sprejele odločitev, da se temu viru
               odpovedo. Iz takšnih ali drugačnih razlogov. Nekatere so imele že zgrajeno opremo in
               je bila tam na voljo. Kakorkoli že, mislim, da je prav, da jim omogočimo, da jim damo
               to možnost, da se suvereno same odločajo, kaj bodo s prihodkom, ki je njihov izvirni
               prihodek, počele. To je ta del zgodbe.</p>
               <p>Glede tega drugega dela. Normalno, da odkar smo v EU zapademo pod regulativo, ki
               velja za te momente v celi Evropski uniji in v kolikor prelagamo to oprostitev v
               zasebno sfero, gre za neke vrste javno pomoč, državno pomoč. In zapade pod te
               predpise o teh državnih pomočeh, zato je potrebno te stvari delati pod določenimi
               mehanizmi, ki so uveljavljeni. Toliko glede tega.</p>
               <p>Tudi jaz osebno mislim, da se da zadevo do tretjega branja še izpiliti, da ne bo
               nejasna, ampak mislim, da namen, ki je v tem amandmaju zasledovan, je tak in da ga
               vsi tako razumemo.</p>
               <p>Druga zadeva pa je amandma poslanske skupine Socialnih demokratov, ki je v bistvu po
               vsebini nekaj podobnega. Govori praktično o istem, mogoče malo premalo podrobno
               definirano, ampak vsebina je enaka, ni pa sistemsko dober, ker pravi "občina lahko v
               skladu s predpisom iz drugega odstavka 82. člena tega zakona določi oprostitve ali
               znižanje plačila komunalnega prispevka za gradnjo neprofitnih stanovanj in za gradnjo
               v druge namene". Ta predpis pa je predpis ministra, ki določa merila za odmero
               komunalnega prispevka. Tako to ni konsistentno in ni sistemsko. Že po tej plati
               mislim, da tega amandmaja ni mogoče sprejeti.</p>
               <p>Kolega Rezman je pa govoril o eni drugi zadevi. Govorimo pa o 84. členu in bi glede
               tega bilo prav, da se pogovarjamo takrat. Se pravi, o tem, ali je smiselno v tem
               zakonu podrobno predpisovati način izkazovanja namenskosti tega komunalnega
               prispevka. Hvala.</p>
            </sp>
            <sp xml:id="SDZ4-Redna-25-2007-03-07.sp202">

               <speaker>PODPREDSEDNIK MAG. MARKO PAVLIHA:</speaker>

               <p>Hvala lepa. Odpiram ponovno razpravo, s tem da bom dal prvo besedo ministru. Hvala
               lepa. Prvi ima besedo gospod minister Podobnik. Gospod Podobnik, gospod minister,
               želeli ste besedo! Ali boste počakali...</p>
            </sp>
            <sp xml:id="SDZ4-Redna-25-2007-03-07.sp203">

               <speaker>JANEZ PODOBNIK:</speaker>

               <p>Jaz bi se oglasil k 84. členu, ker je gospod poslanec govoril o amandmaju k 84.
               členu v svojem nastopu, pa bi se potem oglasil.</p>
            </sp>
            <sp xml:id="SDZ4-Redna-25-2007-03-07.sp204">

               <speaker>PODPREDSEDNIK MAG. MARKO PAVLIHA:</speaker>

               <p>Dobro. Prvi ima besedo gospod Petan.</p>
            </sp>
            <sp xml:id="SDZ4-Redna-25-2007-03-07.sp205">

               <speaker>RUDOLF PETAN:</speaker>

               <p>Hvala za besedo. Torej kolegi so že povedali svoje poglede in bi lahko rekel, da dva
               nista čisto podobna. Ampak jaz želim povedati proceduralno zadevo pri tej vsebinski
               zadevi. Tudi na odboru je bilo tako, da nekako nismo našli nekega čisto skupnega
               jezika in potem je bil tudi dogovor, da se pripravi tisti najboljši približek tega,
               kar je sploh možno, da se člen odpre in da do tretjega branja skušamo najti še kakšno
               boljšo, če se da najti. Če se ne da, potem lahko tudi ostane takšna. Mislim, da ta
               predlog, pod katerim smo podpisane koalicijske poslanske skupine, je tisti, še
               najboljše besedilo, ki še najbolj podaja ali je največ mogoče odpravljenih
               nejasnosti. Isto velja za 84., naslednji, člen, zato se pri naslednjem ne bom
               oglašal. Enako velja do tretjega branja. Skušamo najti mogoče še boljše besedilo.
               Člen je odprt. Če tega ne bomo našli, bo ostalo takšno, kot je, ker tudi sedaj ni
               slabo.</p>
               <p>Pa mogoče še moje osebno mnenje. Jaz se osebno zavzemam za to, da ni nobenega
               oprostila, zato ker tisto, kar nekaj oproščaš ali pa nekaj daješ zastonj, tako ali
               tako se po drugi poti vrne nazaj in je potem lahko da to socializacija ali kakorkoli,
               da vsi plačamo neko zadevo, ki bi jo moral konkreten naslovnik plačati ali ne. Ampak
               jaz pri tem ne vztrajam. Takšno kot bo večinsko mnenje tudi na odboru, tako bom jaz
               tudi to akceptiral in bom tisto tudi zagovarjal. V glavnem člen je odprt in do
               tretjega branja se da še najti tudi kakšno eventualno boljše besedilo. Hvala.</p>
            </sp>
            <sp xml:id="SDZ4-Redna-25-2007-03-07.sp206">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Po mojem mnenju je to eklatantni primer zakona, kjer so členi tesno
               povezani in je skorajda nemogoče obravnavati v nekem vakumu. In zato tudi dopuščam
               skakanje z enega člena na drugega, drugače očitno ne gre. Besedo ima gospod Mikolič.
           </p>
            </sp>
            <sp xml:id="SDZ4-Redna-25-2007-03-07.sp207">

               <speaker>MARTIN MIKOLIČ:</speaker>

               <p>Hvala. Smatram, da zadeva ni tako enostavna. Govorim o amandmaju koalicijskih skupin
               in mislim, da je kolega Rezman mislil na ta člen, ne na 84. člen. Poglejte, moramo v
               mislih imeti tudi komunalno opremljenost, tudi to je opredeljeno v tem zakonu. Občine
               bodo morale imeti program komunalne opreme oziroma tisto, kar tudi zakonodaja
               predpisuje, na tem področju urejeno. Kolikor razumem, ko govorimo o nekih
               transakcijah zemljišč, zdaj govorim o tretjem delu tega amandmaja, to, kar je pri tej
               zadevi najbolj bistveno. Se pravi, občina lahko določi delno ali celotno oprostitev
               plačila komunalnega prispevka tudi za gradnje vseh ali posameznih vrst
               nestanovanjskih stavb. Zdaj, vnaprej moramo vedeti, katere so te stavbe in predvsem
               imeti v mislih, da se to pa res nanaša na potencialne investitorje, ki bodo gradili
               neke proizvodne obrate tudi. In, če se vrnem nazaj. To pomeni, če bo občina hotela
               izvršiti neke transakcije, še enkrat ponavljam, teh zemljišč, bo lahko vršila te
               transakcije s komunalno opremljenimi zemljišči, če ne, me, prosim, minister
               popravite. To pa pomeni, da bo občina morala vložiti finančna sredstva, da bo to
               zemljišče tudi komunalno opremila. Najprej komunalno opremila. Potem pa pride na
               vrsto komunalni prispevek, ki bi ga naj občina, ki je izvirni vir oziroma lastni vir
               občine, na osnovi tega komunalnega prispevka bi pač se nekako povrnilo to njeno
               vlaganje.</p>
               <p>Zdaj je pa problematičen ta stavek tukaj, to pa pomeni, da bo občina dvakrat
               vložila, pa nič denarja dobila, ker ga bo dvakrat vložila. Veste, tukaj ko piše, da
               pa mora ta sredstva nadomestiti v integralnem proračunu - in se strinjam z ministrom,
               ko govori o državnih pomočeh, kar je pa najbrž protizakonito, če pri teh državnih
               pomočeh niso vsi enako udeleženi, ampak v tem primeru pa pomeni, da občina mora ta
               sredstva imeti v proračunu, se pravi, pač ne bo nekam drugam investirala, ker bo ta
               sredstva morala zagotoviti spet za komunalno opremljenost zemljišč in sam ne vidim,
               kje bo lahko ta sredstva vzela. In mislim, da bi bilo pri tem amandmaju na tem
               tretjem delu potrebno še nekaj doreči, ker mislim, da rešitev ni najboljša. Vsekakor
               pa ta amandma gre v boljši smeri, kot je nekako splošno nakazana rešitev poslanske
               skupine SD, ker je nekako tukaj citiramo "ali za gradnjo v druge namene." Tega pa
               vsekakor ne morem akceptirati, je preširoko, ne vem, kaj mi to vse potem odpira.</p>
               <p>Tako sem tudi sam mnenja, da bo treba, glede na to, da je člen odprt, še premisliti,
               če se da dopolniti z boljšo ali ustreznejšo rešitvijo. Bi pa res prosil, če lahko
               dobim tudi s strani ministra pojasnilo glede mojega razmišljanja. Prosim, če bo
               možno. Hvala.</p>
            </sp>
            <sp xml:id="SDZ4-Redna-25-2007-03-07.sp208">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Rezman.</p>
            </sp>
            <sp xml:id="SDZ4-Redna-25-2007-03-07.sp209">

               <speaker>VILI REZMAN:</speaker>

               <p>Imam zelo malo časa. Samo štiri kratke trditve. 83. in 84. člen sta skoraj identična.
               Če v amandmaju piše, da je treba nadomestiti oprostilo, je to isto kot namenskost
               nekega vira.</p>
               <p>Drugič, kar zadeva "iz žepa v žep", nisem o tem govoril, jaz govorim o stimulaciji
               investitorjev. To ni "iz žepa v žep", ampak je stimuliranje investicij. Državne
               pomoči niso protizakonite, imamo Zakon o državnih pomočeh. In to, kar minister
               govori, koliko se vlaga in koliko je potreb, to je statistično. Posamična občina ima
               v različnih obdobjih različne potrebe in različne občine med sabo imajo tudi različne
               potrebe.</p>
            </sp>
            <sp xml:id="SDZ4-Redna-25-2007-03-07.sp210">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Veber. (Ne.) Dobro. Bi želel še kdo govoriti? Vidim, da,
               torej odpiram ponovno razpravo. Prosim, da se prijavite. Hvala lepa. Mag. Cvikl.</p>
            </sp>
            <sp xml:id="SDZ4-Redna-25-2007-03-07.sp211">

               <speaker>MAG. MILAN M. CVIKL:</speaker>

               <p>Mislim, da je tu prišlo do popolnoma nepotrebnega zapleta. Mislim, da vsi nekako
               enačite komunalni prispevek kot neke vrste, pod narekovaji - če se ne plača komunalni
               prispevek - kot "subvencijo", ki jo dobi pač ta, ki bo lastnik. Razmišljajte o tem
               prispevku kot o trajni vstopnici za to, da vstopiš na teren. Takrat seveda bo
               verjetno lažje mimo tega, kar imam jaz problem, predpisov s področja javnih financ,
               obravnavati ta komunalni prispevek. V nasprotnem seveda kršite nekaj načel, bruto
               izkazovanja, evropske direktive o pomočeh. Tako da mislim, da ste se tu konceptualno
               - in predpostavljam, da je Ministrstvo za finance k temu pomembno prispevalo -
               zapletli, kot da je to, pod narekovaji, "subvencija". Ni subvencija, ampak je
               preprosto znižana cena storitve. Kdo pa pravi, da je treba v ceni storitve glede na
               čas, ko bo ta storitev, doseči polno povračilo fiksnih, variabilnih in še kakšnih
               stroškov.</p>
               <p>Tako predlagam, da se res malo razmisli in se vsaj zadnji del tega stavka v
               amandmaju črta, ker ne vidim nobenega razloga, da boste nekaj nadomestili, za kar ste
               ceno v osnovi znižali.</p>
            </sp>
            <sp xml:id="SDZ4-Redna-25-2007-03-07.sp212">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še kolega Černač.</p>
            </sp>
            <sp xml:id="SDZ4-Redna-25-2007-03-07.sp213">

               <speaker>ZVONKO ČERNAČ:</speaker>

               <p>To seveda ni res, kar je rekel zdaj gospod Cvikl, in on to dobro ve. To je dajatev.
               To je dajatev, ki se jo nekomu oprosti. Nekdo, ki bi jo moral plačati, je te dajatve
               oproščen. In mislim, da je zadeva v tem delu jasna in o njej nima smisla in tudi ne
               bom debatiral.</p>
               <p>Hotel bi samo še enkrat pojasniti, da moramo ločevati med dvema segmentoma na tem
               delu. En segment so investicije v javne zavode, v javne institucije, kjer je lastnik
               občina, lokalna skupnost, kjer teh problemov z nadomestitvijo tega izpada ni. Občina
               se lahko odloči in za take namene oprosti plačevanje komunalnega prispevka, občina se
               lahko odloči, poudarjam, tukaj ni nobene prisile. Na vas, spoštovano kolegi, ki ste
               župani, pa je odgovornost, da boste na ustrezen način predlagani te odločitve svojim
               občinskim svetom. Na vas je odgovornost in mislim, da je boste znali prav
               zasledovati. Tisto, kar pa govori tretji odstavek, je pa posledica tega, da moramo
               spoštovati določena skupna pravila, odkar smo v Evropski uniji, in v kolikor se
               občina odloča, da bo del tega prispevka oprostila nekoga, ki je, bom rekel temu,
               zasebnik, kjer ne gre za javno sfero, je prav, da ta sredstva nadomesti. Seveda se bo
               občina o tem odločala, občinski svet se bo o tem odločal, zakaj bi se mi danes tukaj
               odločali, ni nobene potrebe. Mislim, da glede na prakso, glede na stvari, ki tečejo v
               posameznih okoljih, so tako različne, da je potrebno to suvereno pravico občinam, še
               posebej glede na to, da je to njihov vir, pustiti, kajti podatki, ki jih je povedal
               minister, govorijo o tem, da v celoti gledano, pa tudi posamično, nobena občina ne
               zmore zagotoviti stroškov komunalne opremljenosti samo iz naslova komunalnega
               prispevka, nobena ali pa mogoče redke. Vse morajo zagotavljati tu iz drugih virov,
               iz, ne vem, regionalnih spodbud, iz nepovratnih sredstev in iz drugih virov, takih
               ali drugačnih. Ampak to je njihova stvar, to je stvar občine. O tem nima smisla, da
               mi danes tukaj debatiramo in stvari prepodrobno urejamo. Pustimo jim možnost, da se o
               tem odločajo, in to ta amandma, ki ga predlagamo, omogoča. Hvala.</p>
            </sp>
            <sp xml:id="SDZ4-Redna-25-2007-03-07.sp214">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bom odprl še eno prijavo. Prosim. Seveda se lahko prijavite tisti, ki
               imate še čas. Hvala lepa. Boste prepustili prvo besedo kolegu Gantarju? Dobro. Dr.
               Gantar, prosim, potem pa minister.</p>
            </sp>
            <sp xml:id="SDZ4-Redna-25-2007-03-07.sp215">

               <speaker>DR. PAVEL GANTAR:</speaker>

               <p>Jaz bi k tem členu, k amandmaju rekel to, da v vsebinskem smislu ima kolega Cvikl
               prav. Čeprav je izrazil - vstopnica pa tako naprej. Dejstvo je, da je komunalni
               prispevek povračilo za stroške, ki jih ima občina s komunalno opremo za to, da se
               nekdo z nekim objektom, ki ga zgradi, lahko priključi na to mrežno infrastrukturo in
               podobno infrastrukturo. Občina lahko reče, odpovedujem se delu tega prispevka ali
               celoti zaradi tega, ker mislim, da so koristi, če pride ta s svojim objektom in
               dejavnostjo v ta moj kraj, mojo občino, so večje kot plačilo tega komunalnega
               prispevka, delno ali v celoti. V tem smislu ima kolega Cvikl prav in to ni dajatev v
               tem smislu, kot je univerzalna dajatev, ki nekoga zajame, ne glede na kakršenkoli
               pravni status, itd. To je povračilo, to je dejansko nadomestilo, zato ker je občina
               že nekaj plačala, da bi se lahko jaz tam naselil in gradil. V tem smislu ima kolega
               Cvikl prav in zato mislim, da ne gre to pod kategorijo državnih pomoči. Hvala.</p>
            </sp>
            <sp xml:id="SDZ4-Redna-25-2007-03-07.sp216">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi vabim ministra. Izvolite.</p>
            </sp>
            <sp xml:id="SDZ4-Redna-25-2007-03-07.sp217">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi vabim ministra. Izvolite.</p>
            </sp>
            <sp xml:id="SDZ4-Redna-25-2007-03-07.sp218">

               <speaker>JANEZ PODOBNIK:</speaker>

               <p>Hvala lepa. Mi smo kar dobro načrtovali, Vlada ima še kar nekaj časa. Ali je možno,
               da bi dali kateri od poslanskih skupin malo našega časa? Ne gre.</p>
               <p>Nikakor ne bi želel kršiti poslovnika. Rad bi povedal, da morate priznati nekaj.
               Vlada je pri teh dveh členih glede oprostitve in namenske porabe prišla z zelo
               restriktivno rešitvijo. In potem smo na seji odbora sprejeli pobudo, da se vendarle
               odpre neka nova možnost za občine. To je tako občutljivo vprašanje, pomembno
               vprašanje, da se mi ta napor in ta razprava zdita zelo pomembna. Še na nekaj bi rad
               spomnil. Včasih nehote, ko nekaj popravljaš ugotoviš tudi, kako dejansko deluje. Kako
               pa je sedaj situacija? V veljavnem zakonu nič ne piše o tem, v veljavni uredbi je pa
               cel kup oprostitev. Torej, veljavna praksa, ki smo jo - z vsem spoštovanjem do svojih
               predhodnikov - podedovali, je v nasprotju z načeli javnih financ. Zato je prav, da
               jih popravimo. Kajti, vsekakor če je komunalni prispevek namenski vir, potem moramo
               na podlagi zakona o javnih financah, ki določa, da se namenska sredstva v odloku o
               občinskem proračunu kot taka tudi posebej opredelijo. Ta postopek bomo izpeljali z
               amandmaji k obema členoma.</p>
               <p>Sedanja rešitev ima še eno nenavadnost, ki je bistveno slabša kot ta, ki jo bomo
               skupaj rešili. Sedanj rešitev govori o namenskem skladu, kar je za občine silno
               neprijetna. To je sedanja praksa, zato jo moramo izboljšati. Naš predlog je
               naslednji, da bi sprejeli amandma poslanskih skupin k členu 83, delno je tudi povzet
               amandma kolegov Socialnih amandmajev. Priznati morate, da dikcija "in za gradnjo v
               druge namene" ne bi zdržala širše presoje in ne bi šla skozi. In je prav, da
               sprejmemo našo rešitev, kot ste jo predlagale poslanske skupine. Da pa do tretjega
               branja le pogledamo, kot je kolega poslanec Petan predlagal, da morda to rešitev še
               optimiziramo, in lahko podobno velja tudi k naslednjemu členu, če bi se pojavila
               enaka dilema.</p>
               <p>In še to bi rad povedal. Kot mi pravijo strokovnjaki za evropsko prakso, gospod
               Cvikl je bil tudi minister za evropske zadeve, oprostitev davka je državna pomoč.
               Oprostitev neke dajatve, katero je občan dolžan po občinskem odloku plačevati, je
               državna pomoč. In jaz bi bil vesel, da ne bi bilo tako, ampak žal ni tako. In če to
               pravijo strokovnjaki, ki poznajo evropsko prakso, potem bi jim, žal, morali verjeti.
               Hvala lepa.</p>
            </sp>
            <sp xml:id="SDZ4-Redna-25-2007-03-07.sp219">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Sprašujem, ali želi še kdo razpravljati. Potemtakem odpiramo ponovno
               postopek. Prosim za prijave. K razpravi se je prijavil poslanec Milan Cvikl.</p>
            </sp>
            <sp xml:id="SDZ4-Redna-25-2007-03-07.sp220">

               <speaker>MAG. MILAN M. CVIKL:</speaker>

               <p>Zadeva je zelo enostavna. Kaj pa, če ne bi naredili komunalno opremljenega
               zemljišča? Ali bi bila kakšna dajatev? Takrat pa dajatve ni. To ni dajatev. To je
               navadna lastna dejavnost, nadomestilo za vloženi strošek. Lahko pa ta komunalni
               prispevek naredite na 50 let, nobenega problema. Saj lahko samo to naredite. Recite,
               da ne plača danes, da plača v 50-ih letih. Kaj pa takrat? Rekel sem vam, zapletli ste
               se, ker ste pristali na to, da je to davek - ni! To plača nekdo kot vstopnico, da bo
               dobil tisti kvadratni meter. Lahko pa daste vse skupaj v javno-zasebno partnerstvo
               kot neurejeno zemljišče, pa bo on to naredil. Ali bo to takrat komunalni prispevek?
               Date prazno zemljišče, neurejeno zasebnemu partnerju - ali bo to komunalni prispevek?
               Ne bo. Ah, lepo vas prosim! V kvadratnem metru bo on - noben komunalni prispevek ne
               bo. Govorim prazno zemljišče, brez urejenosti. Zapletli ste se, razmišljate o tem,
               kot da je to lastna dejavnost - Cankarjev dom, greste in kupite vstopnico.</p>
            </sp>
            <sp xml:id="SDZ4-Redna-25-2007-03-07.sp221">

               <speaker>PODPREDSENIK SAŠO PEČE:</speaker>

               <p>Hvala. V razpravo se vključuje državni sekretar Starman. Izvolite.</p>
            </sp>
            <sp xml:id="SDZ4-Redna-25-2007-03-07.sp222">

               <speaker>MAG. MARKO STARMAN:</speaker>

               <p>Jaz bi poudaril še en element, ki je bil tudi odprt na odboru, in to je oprostitev,
               ki ne more biti individualizirana, se mora tudi urediti po principih javnega
               naročanja. V vsakem primeru ti ne moreš oprostiti na individualni bazi, tudi če bi
               šlo za plačilo storitve, tudi oprostitve plačila storitve ne moreš narediti, ne da bi
               na natečaju izbral najugodnejšega, tistega, ki ti največ da na podlagi tega
               odpustka.</p>
               <p>Skratka, zadeva je tudi iz tega aspekta dodatno zapletena in ta predlagana rešitev
               išče ravnotežje med enimi in drugimi ureditvami, seveda pa, kot je bilo že povedano,
               bomo to po potrebni v določeni meri lahko korigirali. Hvala.</p>
            </sp>
            <sp xml:id="SDZ4-Redna-25-2007-03-07.sp223">

               <speaker>PODPREDSENIK SAŠO PEČE:</speaker>

               <p>Hvala tudi vam. Lahko zaključim razpravo k 83. členu? Lahko. Zaključujem razpravo.</p>
               <p>Odpiram 84. člen in amandma poslanskih skupin SDS, NSi ter Slovenske ljudske
               stranke. Prosim za prijavo, izvolite. V razpravo so se priključili trije poslanci.
               Besedo ima poslanka Breda Pečan. Izvolite.</p>
            </sp>
            <sp xml:id="SDZ4-Redna-25-2007-03-07.sp224">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Jaz bi zelo na kratko, ker časa tako ali
               tako nimam, povedala, da je zgrešen ta člen že sam po sebi. Namreč, namenskost
               komunalnega prispevka, ob tem da ni posebej upoštevano dejstvo, da so vlaganja v
               komunalno opremljanje in prihodki od komunalnega prispevka časovno neusklajeni. Da
               prilivi od komunalnega prispevka prihajajo v občinski proračun z zelo velikim
               časovnim zamikom. Zdaj bom kar konkretno povedala, v izolskem proračunu je letos
               načrtovanih 5 milijonov in pol evrov prihodkov od komunalnih prispevkov, poraba
               sredstev za komunalno opremljanje pa samo 3 milijone in pol evrov. Kaj to pomeni? Da
               bo morala Občina Izola najti druge vire za financiranje drugih odhodkov zaradi tega,
               ker bo morala prenesti dva milijona in pol ali koliko že, zdaj se ne spomnim več
               številk, evrov v naslednje leto, ker so to namenski prihodki, ki jih sme porabiti
               samo za komunalno gradnjo. Torej, tu gre za neverjetne stvari. Država želi prevzeti
               kontrolo nad popolnoma vsakim evrom in centom, ki se preliva skozi javne finance.
               Mislim, da je to višek vsega, da vendarle nekaj svobode občinam je le treba pustiti
               in predvsem, da je treba razumeti, kakšen je proces tega../Izklop mikrofona./...</p>
            </sp>
            <sp xml:id="SDZ4-Redna-25-2007-03-07.sp225">

               <speaker>PODREDSEDNIK SAŠO PEČE:</speaker>

               <p>Hvala lepa. K besedi vabim poslanca Bogdana Baroviča. Izvolite.</p>
            </sp>
            <sp xml:id="SDZ4-Redna-25-2007-03-07.sp226">

               <speaker>BOGDAN BAROVIČ:</speaker>

               <p>Hvala. Ta amandma je nesprejemljiv, ta amandma je spisala vladna koalicija po ukazu
               Ministrstva za finance, ta amandma je kraja države. Zakaj? Komunalni prispevek je bil
               in je in bo namenski prispevek. Pišete to, zakaj sploh, ker to je. Če občan neke
               občine, bom konkretiziral, občan Trbovelj, plačuje komunalni prispevek občini
               Trbovlje, ki ga občina Trbovlje vrača kot namembna sredstva nazaj, s kakšno pravico
               zahteva država, da bi ta denar se iztekal na Upravo Republike Slovenije za javna
               plačila? Vam jaz odgovorim s kakšno pravico. Zato, ker bo svoje finančne luknje
               Ministrstvo za finance "flikalo" s tem denarjem. In tu bom personificiral občino in
               Baroviča, po moj denar jaz ne bom hodil na nobeno državno ustanovo k nobenim
               birokratom "fehtati"! Moj denar je moj denar. Tisti Trboveljčan, ki ga plača občini
               Trbovlje, ga bo dobil nazaj. S kakšno pravico naj šel zdaj ta denar na državo, na
               Upravo Republike Slovenije za javna plačila? S kakšno pravico, zakaj? Zakaj kmet,
               stanovalec občine Trbovlje plačuje komunalni prispevek občini Trbovlje za nadaljnji
               razvoj osnovne funkcije občine, razvoj infrastrukture in komunale - zato, da ga bo
               država pobrala in mi bo država zahtevala vejice in pike in mi bo moj denar držala tri
               mesece in mi ga bo milostno vračala, jaz bom pa hodil v Ljubljano na upravo prositi
               za tisti denar, ki ga je Trboveljčan dal Trboveljčanom? Ali se vi delate norca ali
               kaj? Mislite, da mi ne vemo v Slovenski nacionalni stranki, da vam je Ministrstvo za
               finance ukazalo, da ta amandma napišete? Člen, ki je v tem zakonu jasen, v
               dopolnjenem predlogu zakona, 84., brez amandmaja, je čist, jasen, pravičen in
               pravilen. In takšen člen spreminjati, ste točno nakazali, kako ste pod gajžlo, bičem
               Ministrstva za finance.</p>
            </sp>
            <sp xml:id="SDZ4-Redna-25-2007-03-07.sp227">

               <speaker>PODREDSEDNIK SAŠO PEČE:</speaker>

               <p>Hvala. In k besedi vabim poslanca Pavla Gantarja. Izvolite.</p>
            </sp>
            <sp xml:id="SDZ4-Redna-25-2007-03-07.sp228">

               <speaker>DR. PAVEL GANTAR:</speaker>

               <p>Hvala, gospod podpredsednik. Spoštovani gospod minister, kolegice in kolegi. Ta
               amandma je dejansko državni udar na občinski proračun in na občinske javne finance.
               Historično, zgodovinsko ne samo v demokratični Sloveniji, celo bi rekel v
               socialistični Sloveniji, v zgodovini evropskih mest je to tradicionalen vir prihodkov
               občine in je bila vedno v razpolaganju z občinami, mesti in tako je bilo vse do danes
               in še danes in nobenega problema ni v zvezi s tem. Občina obračuna prispevek, ta ga
               plača in ta ga plača na občinski račun. In konec in namenskost je zagotovljena in
               mora biti izkazana in na to pazi tudi Računsko sodišče, itd. Zakaj obvoz preko Uprave
               Republike Slovenije za javna plačila? Kakšen smisel ima, da najprej se plača tej
               upravi, potem pa ta uprava v roku, ki ni nikjer definiran, koliko časa, nakaže denar
               občini? Ali prenakaže točno ta denar za posamezno občino točno v istem znesku ali ne?
               Tudi to ni jasno! Ali gre za redistribucijo, ali gre pravzaprav za to, kar je bilo že
               omenjeno, prehod s financiranja občin na dotiranje občin? Ali se bo ta prispevek, ki
               je nadomestilo za opravljeno storitve občine, začel tretirati dejansko kot davek, kot
               taksa?</p>
               <p>Če se bo to zgodilo, potem vam povem, da bodo občine prikrajšane in popolnoma brez
               finančnih instrumentov. To se ne sme zgoditi. Jaz ne vem, zakaj je to razlog,
               definitivno tega ni napisala ne koalicijska skupina poslancev ne minister za okolje,
               to je definitivno. Če je kakšna tradicija na Ministrstvu za okolje in prostor, je
               prav gotovo tradicija konfliktov in borbe v zvezi s temi zadevami z Ministrstvom za
               finance. Gospod minister Podobnik, tega ne smete dopustiti kot minister napram
               drugemu ministru. Tu se dejansko - kaj, najmanj kar je, je to, da očitno proračun
               želi likvidnost, povečevanje likvidnosti s tem, da lahko potem iz teh razlogov
               zadržuje ta denar na kontu Agencije za javna plačila in potem po svoji volji to
               razporeja tako, kot se mu zdi in v časovnih okvirih, ki so zelo pomembni, občinam
               vrača nazaj.</p>
               <p>Jaz opozarjam, da je to lahko ponoven udar zoper velika mesta, kajti prav ta mesta
               imajo te stroške največje, kajti prav v teh mestih se največ gradbenih zadev dogaja
               in prav v teh mestih je lahko razkorak med komunalno opremljenim zemljiščem in
               plačilom prispevka, ki je rezultat gradnje pozneje, lahko zelo velik in ga morajo
               premeščati tudi z drugimi viri. Povedano je bilo, 12 milijard je zbranega prispevka,
               20 milijard direktno v občini investirajo v to. Namesto da bi jim pomagali, da čim
               prej aktivirajo ta denar jim tukaj omogočamo prav nasprotno.</p>
               <p>Jaz vam sedaj resno povem, če bo ta amandma sprejet, sam osebno s kolegi in z
               župani, ki bodo to želeli, napišem ustavno presojo tega člena, ker tako močno posega
               v neko res elementarno pristojnost občine in krši vse zakone, tudi o lokalni
               samoupravi in tudi ustavo. Hvala lepa.</p>
            </sp>
            <sp xml:id="SDZ4-Redna-25-2007-03-07.sp229">

               <speaker>PODPREDSENIK DR. MARKO PAVLIHA:</speaker>

               <p>Hvala lepa, besedo ima gospod minister.</p>
            </sp>
            <sp xml:id="SDZ4-Redna-25-2007-03-07.sp230">

               <speaker>JANEZ PODOBNIK:</speaker>

               <p>Hvala lepa. Najprej, uporabljene so bile pretežke besede in prehitro. Potrebno je
               najprej povedati naslednje, velja za občino Trbovlje ali vsako drugo, tako velja
               danes. To je praksa, ki je na podlagi tistega čudovitega ZUREP-a, ki ga vsi tako
               hvalite, in vladne uredbe tako urejena. Tako velja. Ministrstvo za finance ima
               podzakonski akt, na katerem točno piše podkonto, na katerega se iz vsake občine
               nakaže ta komunalni prispevek, to je finančni instrument, ki ga potem finance vrnejo
               nazaj na občine. Tako je danes in zato je treba samo oceniti, ali je sedanja,
               današnja rešitev na podlagi veljavnega zakona dobra ali ni. Zato jaz ne bi uporabljal
               tako patetičnih besed, ampak bi poskušal najti dobro rešitev. In kot je bilo rečeno,
               bomo poskušali najti morda še boljšo. In vprašanje, ki se postavlja je; ali je sploh
               potrebno, da so zadeve tako decidirano, podrobno zapisane v zakon, ker v tem primeru
               pa bi lahko bile vsebina tudi podzakonskega akta.</p>
               <p>Torej, da ne bo iz te informacije, iz te razprave šla informacija, kot da v tem
               primeru poslanske skupine predlagajo nek "atak" na občinske proračune ali pa neko
               strašno centralizacijo. Veljavna rešitev je tista, kot je sedaj, veljavna je pa še
               slabša, ker je namenski sklad, gre za namenskost. In namenskost občine, občinske
               proračune še bolj omejuje pri porabi teh sredstev tako, da delno tukaj že stvar
               zmehčamo, mislim pa, da bomo lahko skupaj našli rešitev, ki bo takšna, da bo
               sprejemljiva tudi za Ministrstvo za finance, mimogrede. Vsak minister za okolje in
               prostor, pa tudi drugi ministri, imamo vedno dinamične odnose z ministrom za finance.
               To je nekaj najbolj normalnega. Zato je funkcija ministra za finance tako občutljiva
               in pomembna v vsaki vladi. Hvala.</p>
            </sp>
            <sp xml:id="SDZ4-Redna-25-2007-03-07.sp231">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Gospod Barovič ima repliko. Tri minute, prosim.</p>
            </sp>
            <sp xml:id="SDZ4-Redna-25-2007-03-07.sp232">

               <speaker>BOGDAN BAROVIČ:</speaker>

               <p>Hvala lepa. Spoštovani gospod minister. V tem trenutku sem neposredno poklicali
               univerzitetnega diplomiranega izobraženega človeka, ki je računovodja na občini
               Trbovlje in mi je zatrdil, da je komunalni prispevek izvirni prispevek proračuna
               občine Trbovlje. Ljudje, ki ga plačujejo, ga plačajo kot izvirni prihodek občini
               .../opozorilni znak za konec razprave/... in občina ga namensko, seveda, daje potem
               nazaj, namensko v obnovo. Torej, ne drži, da gre ta denar, kot sem vas jaz sedaj
               razumel, preko države, preko nekih podzakonskih določil ministrstva za finance
               .../izklop mikrofona/...</p>
            </sp>
            <sp xml:id="SDZ4-Redna-25-2007-03-07.sp233">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Časa je zmanjkalo. Prosim za malo posluha. Samo replika se všteje v čas,
               ki je na razpolago po poslovniku. Bi želel še kdo razpravljati? Dobro. Ponovno
               odpiram prijavo. Prosim, da se prijavite. Hvala lepa. Bi morda dal prvo besedo
               poslancem, potem pa gospodu ministru. Prvi ima besedo mag. Sajovic.</p>
            </sp>
            <sp xml:id="SDZ4-Redna-25-2007-03-07.sp234">

               <speaker>MAG. BORUT SAJOVIC:</speaker>

               <p>Hvala lepa za besedo. Jaz se kar strinjam z mojimi kolegi župani in predhodniki. Brez
               dvoma je zadeva takšna, kot je bilo rečeno, in s to spremembo mi tiste občine, ki so
               bile v preteklosti bolj prizadevne, ki so več vlagale, jih dobesedno kaznujemo. In tu
               je enostavno treba poiskati rešitev, ki bo občinam ta osnovna sredstva, ki omogočajo
               investicije in pa razvoj, povečala, ne jih pa krniti, saj se v tem trenutku enostavno
               v občinah ne da več dihati in razvijati.</p>
            </sp>
            <sp xml:id="SDZ4-Redna-25-2007-03-07.sp235">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima dr. Gantar.</p>
            </sp>
            <sp xml:id="SDZ4-Redna-25-2007-03-07.sp236">

               <speaker>DR. PAVEL GANTAR:</speaker>

               <p>Gospod predsednik, imamo še kar nekaj časa, počasi govorim, ni treba hiteti. Najprej
               to, če je sedaj tako, potem moram reči, da me zanima, na podlagi katerega akta -
               gotovo ne na osnovi Zakona o urejanju prostora. In če je podzakonski akt iz tega
               zakona to uredil, potem je po mojem mnenju tudi sporno - katerakoli Vlada je to
               uredila ali prejšnja ali sedanja. Kakorkoli, sporno je v vsakem primeru!</p>
               <p>Drugič, jaz sem kontaktiral in se pogovarjal z župani. Župani, s katerimi sem
               govoril, ne vedo, da je temu tako. Ne vedo, da je temu tako. In še enkrat, preverite
               dobro, vsekakor je ta rešitev nelegitimna, danes. Zato je nepotrebno, da to
               nelegitimno rešitev ponovno predpišemo, zdaj pa kot zakonsko zavezujočo, v ta zakon,
               že zaradi tega nasprotujem, če je temu tako. Jaz vem, da se nadomestilo za uporabo
               stavbnega zemljišča pobira preko DURS-a, v imenu in za račun občine in tako naprej.
               Vendar komunalni prispevek, moram reči, da tega večina ljudi in županov ne ve. In je
               to novo, za mene prav zanimivo spoznanje; še toliko bolj dajmo zdaj zapisati, tak kot
               je v bistvu zapisano, ali v tem zakonu novem ali celo v starem zakonu, kjer je jasno
               in te določbe ni. Tukaj notri države, njenega računa in njenih kontov in podkontov ne
               rabimo prav nič.</p>
            </sp>
            <sp xml:id="SDZ4-Redna-25-2007-03-07.sp237">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Mikolič.</p>
            </sp>
            <sp xml:id="SDZ4-Redna-25-2007-03-07.sp238">

               <speaker>MARTIN MIKOLIČ:</speaker>

               <p>Hvala. Spoštovane kolegice in kolegi! Moramo vedeti, da vsi davčni prihodki, ki
               prihajajo v občinski proračun, gredo po obstoječi zakonodaji preko Uprave Republike
               Slovenije za javna plačila in tudi nedavčni - kot je do sedaj .../Nerazumljivo./...
               davčni ali nedavčni komunalni prispevek. Tudi sam osebno smatram tako, kot je
               minister že prej rekel, ta tretji - ali je to sploh potrebno pisati, ker to
               predpisuje drug zakon, mislim, da zakon o javnih financah. In občine pri tem nimamo
               problema. Veste, da to gre za to preko UJPES-a, ali kako se temu že reče, ravno
               zaradi kontrole davkarije zadaj, čez dva dni so sredstva nakazana ali pa tisti dan na
               občinski proračun, občine pa dobijo B2 obrazec, katerega kontrolira občina, konec
               meseca, pa veste, da je potrebno P1 obrazec poslati na Ministrstvo za finance, kjer
               pač ministrstvo prekontrolira poslovanje občin in tako dalje. Ne vidim nič spornega
               pri tej zadevi .../Opozorilni znak za konec razprave./... Novost je četrti odstavek.
               Hvala.</p>
            </sp>
            <sp xml:id="SDZ4-Redna-25-2007-03-07.sp239">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Černač.</p>
            </sp>
            <sp xml:id="SDZ4-Redna-25-2007-03-07.sp240">

               <speaker>ZVONKO ČERNAČ:</speaker>

               <p>Kolega Barovič, ne se razburjati! Država in občina te potrebujeta! Če si natančno
               prebral, kaj piše v tem predlogu, si lahko videl, da gre za podračun občinskega
               proračuna. Ne gre za nobena sredstva, ki so odtujena iz občinskih javnih financ.
               Drugo vprašanje je, ali je to potrebno v zakon ali ne. Mislim, da na odboru je bila
               tudi o tem členu zelo zelo široka debata in stališča so bila nekako nasprotna.
               Nekateri smo smatrali, da gre za izvirni prihodek občin, ki je opredeljen v občinskem
               proračunu. Določi se z občinskim proračunom poraba in zadostuje namenska poraba
               sredstev, tako kot je bilo to opredeljeno že doslej. In jaz osebno mislim, da je to
               popolnoma dovolj.</p>
               <p>Ambicije nekaterih so bile, da je treba zadeve bolj podrobno zapisati, in zaradi
               tega so sedaj ti amandmaji, tako kot so predlagani, predlagani. Niso pa predlagani
               tako, kot ste nekateri razumeli, da gre za odtujevanje sredstev na nek državni
               podračun in da bo država s tem razpolagala. Ne gre za to, ker jasno piše, da gre za
               podračun občinskega proračuna. V izvirnem tekstu smo ga dobili, na odboru je pa celo
               pisalo, da se ustanovi proračunski sklad za ta denar. Vemo, kaj pomeni to. To pa
               pomeni dejansko blokade v poslovanju in to ne bi bilo dobro.</p>
               <p>Poanta vsega tega je, gre za vir, ki naj zagotavlja komunalno opremljenost, ki je
               namenski, ki se vsako leto iz proračunov opredeljuje, določa in porablja in mislim,
               da je tudi intencija zakona taka in tudi tega predlaganega amandmaja. Lahko
               debatiramo samo o tem, kako podrobno je potrebno te zadeve v zakonu pisati. Osebno
               mislim, da jih ni potrebno preveč podrobno pisati. Hvala lepa.</p>
            </sp>
            <sp xml:id="SDZ4-Redna-25-2007-03-07.sp241">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo dajem ministru, potem bom pa odprl ponovni krog, če se strinjate.
               Gospod minister. (Ga ni.) Se opravičujem. Odpiram še en krog, ker vidim nekaj
               dvignjenih rok. Prosim, da se prijavite, če imate še čas. Prvi ima besedo gospod
               Janc.</p>
            </sp>
            <sp xml:id="SDZ4-Redna-25-2007-03-07.sp242">

               <speaker>KRISTIJAN JANC:</speaker>

               <p>Hvala lepa, predsedujoči. Mislim, da je ta vik in krik čisto po nepotrebnem oziroma
               župani ali poslanci pač nekatere stvari ali ne poznajo ali pa niso s tem seznanjeni.
               Ta zadeva teče izjemno usklajeno brez kakršnihkoli težav, govorim za našo občino.
               Danes če nakaže dolžnik, upravičenec na ta račun, ki pač je, se res ta denar tisti
               dan nakaže na DURS, naslednji dan se prazni v občinski proračun. Prihodkov je pač
               toliko, kolikor jih je tisto leto, odhodkov približno toliko, kolikor imamo denarja.
               In zadeva je popolnoma čista, prihodek je izvirni lokalnega proračuna, nobenih težav
               z Ljubljano, centralizacijo, z gospodom Bajukom, ne! Žal to ni, ne. In to je stvar,
               ki je po moji oceni in po naši praksi dobra, utečena. In vse to, kar piše, je točno
               to; morda samo ta pripomba, ali je treba tako detajlno to v zakon zapisati, je pa
               stvar presoje zakonodajalca. Jaz mislim, da ni potrebno. Lahko je bolj krajše, ampak
               če je že to napisano - "od viška glava v bistvu ne boli". Hvala.</p>
            </sp>
            <sp xml:id="SDZ4-Redna-25-2007-03-07.sp243">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Bajc.</p>
            </sp>
            <sp xml:id="SDZ4-Redna-25-2007-03-07.sp244">

               <speaker>JOSIP BAJC:</speaker>

               <p>Hvala lepa, gospod podpredsednik. Mislil sem, da bo šla zadeva oziroma sama
               obravnava glede na to, da je kar nekaj županov tukaj, pa da razumejo in da vedo, kako
               poteka sedaj. Zainteresirani investitor, ki vloži na upravni enoti vlogo za izdajo
               gradbenega dovoljenja pred samo izdajo gradbenega dovoljenja, ga ta referent, ki vodi
               ta postopek, napoti na občino k referentu, ki odmerja komunalni prispevek in ta mu to
               izračuna, napiše položnico, plačaš na DURS in s tistim potrdilom oziroma z originalno
               položnico greš nazaj na upravno enoto in s predložitvijo kopije položnice dobiš
               gradbeno dovoljenje.</p>
               <p>Drugo je to, kar je kolega Černač rekel. Dejansko je res, treba je brati prvi in
               drugi odstavek in potem tretji in četrti, pravi, saj se preko tega podračuna stekajo
               v občinski proračun kot namenski prejemki. Točno to je. Zdaj, ali je potrebno tako
               razdelati ta tretji in četrti odstavek, to je pa dejansko vprašanje. Jaz predlagam in
               tudi sam bom podprl, da se sprejmejo ti amandmaji in da oklestimo ta dva odstavka in
               pripravimo en odstavek, ki bo govoril o načinu, poteku, če je to pa sploh potrebno
               glede na to, da smo v drugem odstavku rekli, da so to izvirni oziroma da prihodki,
               zbrani s plačilom komunalnih prispevkov, so prihodki občinskega proračuna. Pika,
               amen, pa karkoli bomo v naslednjih odstavkih napisali, je samo tehnika, kako bo ta
               denar prišel na občinski proračun.</p>
            </sp>
            <sp xml:id="SDZ4-Redna-25-2007-03-07.sp245">

               <speaker>PODREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Cvikl.</p>
            </sp>
            <sp xml:id="SDZ4-Redna-25-2007-03-07.sp246">

               <speaker>MAG. MILAN M. CVIKL:</speaker>

               <p>Povedati vam moram, da na žalost ste vse pomešali. Prva intenca predlagatelja zakona
               je bila logična in pravilna, oblikovati je potrebno proračunski sklad, zato da tudi
               ob koncu leta denar, ki je izvirni prihodek, ne ostane neporabljen. To ste črtali na
               odboru. Potem ste pa prišli z neko dikcijo Ministrstva za finance, ki je popolnoma
               nepotrebna, ker je sama po sebi umevna, vendar je pomembno povezana z 83. členom. In
               poanta je zelo enostavna. Glavni problem, ki ga je imelo vedno Ministrstvo za
               finance, je bilo, kakšne naj bodo finančne izravnave, če občine na veliko oproščajo
               komunalne prispevke. In to je intenca tukaj in tukaj vas je Ministrstvo za finance
               dobilo. Zdaj občine, ki ste revnejše, ki oproščate, zato da bi dobile razvoj, boste
               zaradi tega vsaj dobili manj finančne izravnane, če boste člen 83, 84. sprejeli.
               Tukaj vas je Ministrstvo za finance dobilo. Vse drugo je pa tehnika in "gumirabika".
           </p>
            </sp>
            <sp xml:id="SDZ4-Redna-25-2007-03-07.sp247">

               <speaker>PODREDSEDNIK DR. MARKO PAVLIHA:</speaker>

               <p>Hvala lepa. Malo posluha prosim, da nadaljujemo z razpravo. Dr. Gantar, ima besedo.
               Dr. Gantar, prosim.</p>
            </sp>
            <sp xml:id="SDZ4-Redna-25-2007-03-07.sp248">

               <speaker>DR. PAVEL GANTAR:</speaker>

               <p>Nisem slišal, ker tukaj nekaj diskutirajo. Kar zadeva tretji odstavek tukaj, da se
               zbirajo na posebnem plačilnem podračunu pri Upravi Republike Slovenije za javna
               vplačila, torej ne na DURS-u, in se preko tega področuna stekajo v občinski proračun.
               Seveda gre na plačilni podračun uprave za javna plačila in potem gotovo na občinski
               podračun in hkrati, da se odpira in določa ta zakon zdaj v namenski postavi konte in
               podkonte na občinskem proračunu. Vse to je nepotrebno. Najprej eno osnovno načelo: če
               vsi vi pravite, da to teče danes tako, kot teče, in da teče v redu, da gre to preko
               Dursa, v bistvu pa ne vemo niti, ali gre preko Dursa ali preko Uprave za javna
               plačila - ne veste; karkoli - potem tudi jaz nimam problemov s tem, ker oni morajo...
               Upravo za javna plačila, mimogrede, je za to, ker mora registrirati ves plačilni
               promet med vsemi temi javnimi porabniki sredstva in med njimi so tudi občine,
               mimogrede, če še niste pogledali tega.</p>
               <p>Bi rekel preprosto to: ta člen naj se vrže ven, tukaj so zopet ponovno enkrat, v tem
               pol leta, strinjam s Černačem, če ne bo spremenil svojega stališča, ta člen oziroma
               ta amandma je povsem nepotreben, če stvari tečejo danes dobro in če v zvezi s tem ni
               nobenih problemov. Zato predlagam dejansko, da se ta člen črta, ker preprosto lahko
               samo pomeni zmedo in to v smislu, da sedaj, ko je pa zapisano v zakonu, pa si lahko
               Uprava za javna plačila lahko prilasti več pristojnosti, kot jih sicer ima pri
               tehničnem izvajanju tega zakona. Hvala lepa.</p>
            </sp>
            <sp xml:id="SDZ4-Redna-25-2007-03-07.sp249">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Odpiram še eno prijavo. Prosim. Hvala. Gospod Černač.</p>
            </sp>
            <sp xml:id="SDZ4-Redna-25-2007-03-07.sp250">

               <speaker>ZVONKO ČERNAČ:</speaker>

               <p>Hvala lepa. Kolega Cvikl pravi, da je narobe, ker se ne bo ta denar stekel v
               proračunski sklad. Jaz pa mislim, da je to prav. Mislim, da bi bile občine zelo
               omejene pri načrtovanju in pri porabi tega denarja, če bi se to zgodilo. Sploh pa
               nisem za take vrste proračunski sklad, kot ga ustanavljate vi v Ljubljani, kjer boste
               iz denarja, ki ga ljudje plačujejo za zdravila, sanirali divja odlagališča. In tukaj
               ne z milijonom ali dvema tolarjem, ampak s 5,7 milijardami tolarjev presežkov javnega
               zavoda mestne Lekarne Ljubljana, ki se je na teku vseh teh preteklih letih. S 23
               milijonov evrov, ki se bo steklo v ta proračunski sklad, ki ga vi tako zagovarjate,
               bodo iz zdravil sanirana divja odlagališča. Za tako rešitev pa jaz absolutni nisem.
               Hvala lepa.</p>
            </sp>
            <sp xml:id="SDZ4-Redna-25-2007-03-07.sp251">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl ima repliko.</p>
            </sp>
            <sp xml:id="SDZ4-Redna-25-2007-03-07.sp252">

               <speaker>MAG. MILAN M. CVIKL:</speaker>

               <p>Jaz bi seveda rad povedal gospodu pravniku, da je razlika med namenskimi prejemki
               proračunskih skladov samo v tem, da namenski prejemki ob koncu leta zapadejo,
               proračunski sklad pa ostane tudi naslednje leto. Če želite uvesti nekaj dolgoročnega
               načrtovanja je bila prava dikcija tista, ki ste je na odboru zavrnili. To je prvo.</p>
               <p>Drugo. Poanta 83. in 84. člena pa sploh ni v skladu, ampak v tem, da občinam, ki
               oproščate, boste dobili manj finančne izravnave. Poglejte si številke, levo, desno in
               to je posledica 83., 84. člena, zato seveda zavračam oba člena, oba amandmaja.</p>
            </sp>
            <sp xml:id="SDZ4-Redna-25-2007-03-07.sp253">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker replike na repliko ni, odpiram ponovno razpravo. Prosim, da se
               prijavite. Gospod Černač.</p>
            </sp>
            <sp xml:id="SDZ4-Redna-25-2007-03-07.sp254">

               <speaker>ZVONKO ČERNAČ:</speaker>

               <p>Gospod Cvikl je zelo znan po tem, da govori o tem, kako ta državna oblast želi vse
               dirigirati, kako želi vse podrejati, kako želi vse inštrumentalizirati in na vsakem
               zasedanju, pri vsaki razpravi, tudi danes smo tudi poslušali skoraj vse minute, ki
               jih je imela poslanska skupina LDS na voljo, ki jih je izkoristil za svojo razpravo,
               o tem, kako se vse določa centralno, kako je vse centralistično usmerjeno, kako bodo
               državni načrti povozili občinske odločitve, itd. Sedaj pa ne želi pustiti avtonomije
               odločanja občinam. Zanimivo. Tam, kjer gre dejansko za interes, kjer gre za denar,
               kjer gre za koristno porabo sredstev, kjer gre za izvirne prihodke občin, bi pa
               gospod Cvikl dirigiral zadevo z državnega nivoja. To pa mislim, da je dvolična
               politika oziroma nastopanje. Hvale lepa.</p>
            </sp>
            <sp xml:id="SDZ4-Redna-25-2007-03-07.sp255">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl ima repliko.</p>
            </sp>
            <sp xml:id="SDZ4-Redna-25-2007-03-07.sp256">

               <speaker>MAG. MILAN M. CVIKL:</speaker>

               <p>Glejte, slovenskim gledalkam in gledalcem želim povedati, proračunski sklad ni nekaj
               kar na ravni države, ampak gre, kot piše, v občinskem proračunu uporablja proračunski
               sklad. Torej gre za proračunski sklad .../Opozorilni znak za konec razprave./...
               občine Ljubljana, Celje in ostalih do 210. In to seveda ni centralizacija, ampak
               decentralizacija, omogoča pa porabo denarja tudi naslednje leto.</p>
            </sp>
            <sp xml:id="SDZ4-Redna-25-2007-03-07.sp257">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Torej ponovno moramo odpreti razpravo, ker ni replike na repliko. Prosim,
               da se prijavite. Gospod Černač.</p>
            </sp>
            <sp xml:id="SDZ4-Redna-25-2007-03-07.sp258">

               <speaker>ZVONKO ČERNAČ:</speaker>

               <p>Hvala lepa. Res je, kar pravi gospod Cvikl. To je občinski proračunski sklad in kako
               se bo ta denar v mestni občini Ljubljana porabljal, sem prej povedal. Denar, ki ga
               ljudje plačujejo za zdravila, bo porabljen za sanacijo divjih odlagališč. To je
               politika, ki jo očitno zagovarja gospod Cvikl. Hvala.</p>
            </sp>
            <sp xml:id="SDZ4-Redna-25-2007-03-07.sp259">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Žal se dr. Gantar ne morete več javiti k besedi, ker je čas potekel.
               .../Oglašanje iz ozadja./... Pardon, se opravičujem. Spremembe se prehitro dogajajo
               tudi za predsedujočega, tako da vas prosim, da se prijavite. Prijava teče. Bom še
               enkrat odprl prijavo, tokrat poskušajte povezano glasovati. Tokrat je uspelo, dr.
               Gantar, beseda je vaša.</p>
            </sp>
            <sp xml:id="SDZ4-Redna-25-2007-03-07.sp260">

               <speaker>DR. PAVEL GANTAR:</speaker>

               <p>Nenavadno, moje ime se je pojavilo na ekranu, hvala lepa. Jaz bi rekel samo to ob
               zaključku te razprave, ne bom zagovarjal ljubljanske mestne politike, nisem del nje,
               ne tako ali ne drugače. Ampak bi vseeno kolegu Černaču rekel, kot je meni znano, se
               bodo divja odlagališča sanirala iz tistih prihodkov in dobičkov, ki so bili
               ustvarjeni v teh lekarnah, kar se mi zdi popolnoma normalno in pravilno. Mesto mora,
               ne samo to mesto, ampak katerokoli drugo mesto mora imeti pravico, da iz prihodkov,
               ki jih ima iz gospodarskih družb, če so notri udeleženi, razporeja svoj denar tako,
               da ustreza in izvršuje svoje prioritete. Zato je vaše namigovanje, kako se bo iz
               zdravil reševalo divja odlagališča, neustrezno in netočno in to veste sami. Povsem
               pravilno je, da mesto pove prioritete in načine, kako bo reševalo svoje probleme in
               da je to transparentno in da ta denar dobi iz tistih prihodkov, ki jih je pač dobilo.
               Če so v tem primeru tudi lekarne, so pač tudi lekarne. Hvala lepa.</p>
            </sp>
            <sp xml:id="SDZ4-Redna-25-2007-03-07.sp261">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker ni več prijavljenih, zaključujem razpravo k 84. členu in pričujočem
               amandmaju. V razpravo dajem 95. člen in amandma poslanskih skupin SDS, NSi in SLS.
               Želi kdo besedo? (Nihče.)</p>
               <p>In še 98. člen in ponovno amandma poslanskih skupin SDS, NSi in SLS. Nihče ne želi
               besede. Hvala lepa.</p>
               <p>Zato zaključujem razpravo o vseh členih in vseh amandmajih. O slednjih bomo v skladu
               s časovnim potekom seje zbora odločali danes v okviru glasovanj, pol ure po
               prekinjeni 10. točki dnevnega reda oziroma najkasneje ob 21.25. S tem prekinjam to
               točko dnevnega reda. Zahvaljujem se ministru Podobniku z ekipo za sodelovanje, hkrati
               pozdravljam ministra dr. Viranta s sodelavkama.</p>
               <p>Prehajamo na <title>6. TOČKO DNEVNEGA REDA,</title> to je na <title>DRUGO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O
               INŠPEKCIJSKEM NADZORU - EPA 1245-IV .</title>
               </p>
               <p>Na voljo imamo dve uri in 30 minut za razpravo. Predlog zakona je v obravnavo zboru
               predložila Vlada, zato dajem besedo ministru dr. Virantu.</p>
            </sp>
            <sp xml:id="SDZ4-Redna-25-2007-03-07.sp262">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. Spoštovane gospe poslanke, gospodje poslanci!
               Inšpekcijski nadzor je gotovo ena ključnih funkcij javne uprave, ker zagotavlja, da
               tisto, kar je zapisano v zakonih in podzakonskih predpisih, dobi tudi svoj realni
               odraz v življenju in da predpisi ne ostanejo mrtva črka na papirju.</p>
               <p>Najbrž se bomo vsi strinjali, da je v delovanju inšpekcij v Sloveniji veliko
               manevrskega prostora za izboljšave, da so inšpekcije pogosto upravičeno deležne
               kritik, da niso dovolj uspešne in učinkovite, in da se to običajno na najbolj odmeven
               način pokaže pri posameznih primerih, ki imajo težje posledice ali ki so iz
               kakršnihkoli drugih razlogov medijsko bolj odmevni. Nazadnje se je to verjetno
               pokazalo ob primeru Lipa, ki je zlasti zaradi tragičnih posledic dobil tudi široke
               javne razsežnosti in široke medijske razsežnosti.</p>
               <p>Na podlagi ugotovitev o tem manevrskem prostoru za izboljšave pri delovanju
               inšpekcij je Vlada sklenila, da bo izvedla določene korektivne ukrepe. Sestavni del
               teh korektivnih ukrepov so tudi manjše spremembe in dopolnitve zakona o inšpekcijskem
               nadzoru, ki so danes pred vami. Posebej bi rad poudaril, da sprememba tega zakona
               nikakor ni zadosten pogoj za boljše delovanje inšpekcij, ampak da je pri delovanju
               inšpekcij predvsem bistveno dobro in kvalitetno vodenje, torej menedžment, tako kot
               tudi sicer velja v javni upravi. Zakon sam po sebi ne bo rešil vsega, ni čarobna
               paličica, bo pa olajšal nekatere zadeve in dal večje možnosti za uspešno vodenje.</p>
               <p>V čem so bistvene spremembe? Prvič, krepi se koordinacija. Koordinacijo med
               inšpektorati in inšpekcijami, ki delujejo pod okriljem različnih resorjev, izvaja
               inšpekcijski svet, ki ga bo po novem zakonu vodil, koordiniral minister, pristojen za
               javno upravo. Gre za to, da se zagotovi koordinacija med inšpekcijami, ki ni zgolj
               povezava med njimi samimi, torej med glavnimi inšpektorji, ampak da je tudi v tem
               inšpekcijskem svetu nekdo, ki lahko v primeru, da se sami ne uspejo skoordinirati, da
               lahko v tem primeru preseka, ali predlaga Vladi, da odloči o sporu o pristojnosti,
               ali da doseže dogovor med njimi, kdo bo za neko zadevo pristojen, ali da pospeši
               skupne usklajene akcije na tistih področjih, kjer so take akcije smiselne. Pod
               okriljem inšpekcijskega sveta bomo organizirali tudi regijske koordinacije, kajti
               dobra koordinacija je potrebna na terenu, ne samo na centralni ravni v Ljubljani,
               ampak se po navadi problemi koordinacije pojavljajo na terenu. Ko se več inšpekcij
               otepa neke pristojnosti, ko kažejo s prstom druga na drugo, ko prelagajo odgovornost
               druga na drugo, takrat mora nekdo presekati in sprejeti odločitev, kdo bo izvedel
               ukrep. Nekaj takšnih primerov in izkušenj iz prakse že imamo. Če dam samo en primer.
               Recimo imamo primer nekega posega v prostor, kjer je šlo ali gre za sporno
               izkoriščanje mineralnih snovi, ta poseg pa investitor skriva pod krinko gozdne ceste.
               In sedaj pride do tipičnega spora med inšpekcijami. Inšpekcija za okolje in prostor
               reče: "Mi za to nismo pristojni, ker gre za gozdno cesto." Na drugi strani kmetijska
               inšpekcija pravi: "Z našega vidika je vse v redu, saj za gozdno cestno sploh ni
               potrebno nobeno dovoljenje." Vsa okolica pa vidi, da se tam nekaj izkopava in da se
               dogaja nekaj nedovoljenega. V takšnem primeru ne smemo pustiti, da inšpekcije
               zvračajo odgovornost druga na drugo, ampak je treba presekati in reči: "Ta ali ona
               inšpekcija bo šla, izvedla nadzor in izvedela ukrepe." In to bodo delali ti regijski
               koordinatorji. Če se na nivoju regije ne bodo uspeli skoordinirati, bodo to sporočili
               inšpekcijskemu svetu, ki bo prevzel to vlogo, da preseka, v skrajnem primeru bo o
               sporu o pristojnosti odločila Vlada.</p>
               <p>Inšpekcijski svet bo pripravil tudi merila uspešnosti in učinkovitosti inšpekcij.
               Skozi ta merila bo vsem inšpekcijam dano jasno sporočilo, kaj se od njih pričakuje,
               kaj pravzaprav ljudje pričakujejo od inšpekcij in kaj Vlada pričakuje od inšpekcij.
               Kaj pravzaprav je učinkovita in uspešna inšpekcija? Prav gotovo to ni inšpekcija, ki
               izda največje število ukrepov. To se pravi statistika v smislu količine izdanih
               ukrepov, glob in tako naprej ne more biti merilo ali glavno merilo ocenjevanja
               uspešnosti in učinkovitosti neke inšpekcije. Učinkovita inšpekcija, ki pozna in dobro
               obvladuje teren, na katerem deluje, torej teren, ki ga pokriva, ki je odzivna na
               inpulze iz okolja, na prijave in tako naprej, ki zlasti zna hitro odreagirati na
               kritične primere, na težke primere, na primere, kjer je podana nevarnost za
               življenje, zdravje ljudi, premoženje večje vrednosti in tako naprej, ki si zna
               postaviti prioritete, ne na tak način, da samo zbira statistiko, ampak da dejansko si
               postavi prioritete in odreagira predvsem tam, kjer je to res pomembno, ki zna ločiti
               bistveno od nebistvenega in ki ne ravna birokratsko, torej, ki recimo, izkoristi
               svojo možnost, da zavezanca opozori takrat, kadar gre za manjše kršitve, kadar gre za
               kršitve, ki so očitno rezultat ali slabšega poznavanja predpisov ali nejasnosti v
               predpisih in tako naprej. To je dobro inšpekcija, torej inšpekcija, ki loči bistveno
               od nebistvenega, ki je odzivna, ki hitro odreagira na kritične primere in ki ne ravna
               birokratsko. Sprememba zakona se nanaša tudi na tako imenovano inšpektorsko
               izpitologijo. Danes mora vsak inšpektor opraviti kar cel niz strokovnih izpitov.
               Ocenili smo, da je racionalno, če se vsa področja, ki jih mora inšpektor poznati,
               združijo v en inšpekcijski izpit, ki zajema vse: tako splošno poznavanje uprave kot
               poznavanje inšpekcijskega nadzora, prekrškovnega postopka in upravnega postopka.</p>
               <p>Sprememba se nanaša tudi na dejstvo ali na odnos med inšpektorji in njihovimi vodji,
               nadrejenimi, torej menedžerji v inšpekcijah. Zakon jasno določa, da mora inšpektor
               pri svojem delu upoštevati navodila in usmeritve svojega predstojnika in tudi svojega
               neposredno nadrejenega, torej svojega neposrednega menedžerja. Ko gre za učinkovitost
               dela, se inšpektor ne more in ne sme sklicevati na samostojnost. Inšpektor mora biti
               tako kot vsi drugi uslužbenci javne uprave vpet v sistem hierarhije, v sistem
               menedžmenta, ker se tudi ve, kdo je za kaj odgovoren. Vodja območne enote je
               odgovoren za delo celotne območne enote, glavni inšpektor je odgovoren za delovanje
               nekega inšpektorata. Ne pa, da, recimo, na neko prijavo ali kritiko s terena, kritiko
               stranke, lahko glavni inšpektor odgovori, češ, žal mi je, da inšpektorji v praksi
               delajo slabo, ampak jaz nanje ne morem vplivati, saj so vendar samostojni. Takšne
               vrste samostojnosti ni mogoče tolerirati v upravi. Zato je treba dati prednost
               odgovornosti.</p>
               <p>Zakon tudi v nekaterih točkah krepi pooblastila inšpekcij ali jasneje določa ta
               pooblastila. Glede na to, da so z zakonom soglašali vsi inšpektorati, torej vsi
               predstojniki inšpekcij, lahko rečem, da pomanjkanje pooblastil od sedaj naprej, vsaj
               od sedaj naprej, jaz sicer mislim, da tudi že do sedaj ni moglo biti, ampak vsaj od
               sedaj naprej nikakor ne more biti alibi ali izgovor za neukrepanje. Inšpekcije imajo
               vsa potrebna pooblastila, imajo močna pooblastila, lahko stopnjujejo svoje ukrepe od
               opozorila, odreditve nekega ukrepa, pa potem, če se ta ukrep ne spoštuje, do
               prepovedi opravljanja dejavnosti, zaprtja obrata, odvzema predmetov, pečatenja
               prostorov, odreditve odklopa komunalnih priključkov in tako naprej, izrekanja glob
               zgolj zaradi tega, ker nekdo ne spoštuje inšpekcijskih ukrepov, poleg tega, da je
               lahko storilec sankcioniran tudi za prekršek, ker je v kršitvi predpisa. Skratka,
               pooblastil imajo inšpekcije dovolj.</p>
               <p>Tudi globe se v zakonu dvigajo, v nekaj točkah se pa postopek debirokratizira.
               Recimo, če inšpektor med samim pregledom odkrije manjše kršitve, lahko na to
               zavezanca opozori in zavezanec že med samim postopkom lahko odreagira in kršitev
               odpravi. Toliko za uvod. Hvala lepa.</p>
            </sp>
            <sp xml:id="SDZ4-Redna-25-2007-03-07.sp263">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi vam. K besedi vabim gospod Mojco Kucler Dolinar, predsednico Odbora
               za notranjo politiko, javno upravo in pravosodje, da predstavi poročilo odbora.</p>
            </sp>
            <sp xml:id="SDZ4-Redna-25-2007-03-07.sp264">

               <speaker>MOJCA KUCLER DOLINAR:</speaker>

               <p>Hvala predsedujoči. Lep pozdrav ministru, njegovim sodelavcem, kolegicam poslankam,
               kolegom poslancem! Odbor Državnega zbora Republike Slovenije za notranjo politiko,
               javno upravo in pravosodje je na svoji 30. seji obravnaval predlog Zakona o
               spremembah in dopolnitvah Zakona o inšpekcijskem nadzoru. Predstavnik predlagatelja
               je na seji podal dopolnilno obrazložitev k predlogu zakona in izpostavil tudi glavne
               cilje oziroma namene predloga zakona. Na seji je sodelovala predstavnica
               Zakonodajno-pravne službe, ki je uvodoma predstavila pisno mnenje te službe in
               poudarila, da je Zakonodajno-pravna služba že ob sprejemanju osnovnega zakona, ko se
               je osnovni zakon sprejemal, izražala nekoliko pomislekov glede umeščenosti
               inšpekcije, ki je po svoji naravi represiven organ, v organ v sestavi, ki ni
               inšpektorat, še posebej pa glede njene umeščenosti v drug organ. Opozorila je na, po
               njihovem mnenju, nekoliko nejasno razmerje ministra za javno upravo, ki po predlogu
               zakona vodi inšpekcijski svet, v razmerju do drugih ministrov, ki so odgovorni za
               celotno delovanje svojega ministrstva.</p>
               <p>Poleg tega je izrazila v zvezi z izobrazbenimi pogoji in pogoji delovnih izkušenj
               inšpektorjev, da se jim ne zdi najbolj primerna glede na dosedanjo ureditev.</p>
               <p>Na seji odbora so sodelovali tudi predstavniki Sindikata državnih organov Slovenije,
               katerega predstavniki so izpostavili in povedali, da sicer obžalujejo, da o zakonu ni
               bila izvedena širša javna razprava ter da so razmere v nekaterih inšpektoratih
               kritične. Vloženi amandmaji so po njihovem mnenju sicer nekaj njihovih pomembnih
               pripomb upoštevali in jih tudi zajemajo, izrazili pa so tudi stališče, da bi bilo
               primerneje, da se organizira enoten inšpektorat, v okviru katerega bi delovale
               inšpekcije za posamezna upravna področja in ki bi imel status samostojnega organa v
               okviru enega od ministrstev.</p>
               <p>Menili so, da je lahko eden od razlogov neučinkovitosti inšpekcije posledica njihove
               razdrobljenosti in umeščenosti pod ministrstva. Na te izpostavljene pomisleke je
               odgovoril predstavnik predlagatelja in pojasnil, da so v glavnem vsa sistemska
               vprašanja oziroma pripombe sindikata ob pripravi predloga zakona uskladili in
               nekatere tudi upoštevali ter jih nekajkrat usklajevali in obravnavali z inšpekcijskim
               svetom, predlog zakona pa je tudi rezultat širšega skupnega dela in odraža potrebo po
               nekaterih spremembah.</p>
               <p>V okviru razprave smo člani in članice odbora predvsem izrazili vprašanja v zvezi z
               določbami, ki se nanašajo na načelo javnosti, kjer je tekla razprava o ustreznosti
               rešitve, glede, po mnenju nekaterih članov, omejitve obveščanja javnosti. Vendar pa
               je večina članov menila nasprotno, da je predlagana rešitev, po kateri lahko
               inšpektorat in inšpektor obvešča javnost samo na podlagi in v mejah pooblastila
               predstojnika, potrebna in dobra. Predlagatelj pa je pojasnil, da ne gre za omejevanje
               informacij. Želijo se pač postaviti samo pravila, kdo in kako daje informacije, kar
               velja tudi v drugih organih. V zvezi z določbo, ki ureja umeščenost inšpekcij v
               organe v sestavi, ki ni inšpektorat oziroma drugi organ, je člane predvsem zanimalo,
               ali je predlagana rešitev ustrezna. Predlagatelj je pojasnil, da bodo inšpekcije
               zunaj ministrstva umeščene le izjemoma in da ta rešitev ne pomeni prenašanja
               inšpekcij iz drugih organov v sestavi ministrstva v druge organe.</p>
               <p>V zvezi z določbo, ki se nanaša na koordinacijo delovanje inšpekcij, kjer jih je
               predvsem zanimala vloga ministra, je le ta povedal, da predlog zakona v ničemer ne
               jemlje pristojnosti drugim ministrom, ki jih imajo po zakonu. Namen je zagotoviti
               predvsem večjo odzivnost in koordinirano delo in s tem tudi bolj uspešno delovanje
               inšpekcije.</p>
               <p>Izpostavljena je bila tudi določba, ki ureja, da je inšpektor pri opravljanju nalog
               inšpekcijskega nadzora dolžan upoštevati navodila .../Opozorilni znak za konec
               razprave./... Tukaj je predvsem mišljeno v zvezi z navodili, kar se tiče organizacije
               samega dela.</p>
               <p>Odbor je nato sprejel še nekatere amandmaje, ki so vključeni tudi v poročilo, ki ste
               ga prejeli in predlaga odbor temu spoštovanemu zboru, da predlog zakona sprememb
               sprejme.</p>
            </sp>
            <sp xml:id="SDZ4-Redna-25-2007-03-07.sp265">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti so predstavitve stališč poslanskih skupin. Prvi ima besedo
               gospod Potrč, v imenu poslanske skupine Socialnih demokratov.</p>
            </sp>
            <sp xml:id="SDZ4-Redna-25-2007-03-07.sp266">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister. Poslanke in poslanci Socialnih
               demokratov Zakona o spremembah in dopolnitvah zakona o inšpekcijskem nadzoru ne bomo
               podprli. Predlagani zakon, preden je bil posredovan v razpravo v Državni zbor, ni bil
               usklajevan s predstavniki sindikata državnih organov. Po njegovi predložitvi so bili
               opravljeni usklajevalni sestanki, stališča na dane pripombe pa so bila po
               informacijah sindikata posredovana pisno in kasneje. Predvsem pa tudi poslanke in
               poslanci nismo bili od Vlade obveščeni o vsebini tega usklajevanja, o doseženem
               soglasju oziroma o razlogih, zaradi katerih soglasje ni bilo doseženo. To pa bi bila
               dolžnost Vlade. Za Socialne demokrate je takšno poročilo in obveščenost o poteku
               usklajevanja, o vsebini usklajevanja in o razlogih, zakaj do uskladitve glede
               posameznih vprašanj ni prišlo, pogoj za soglasje k zakonu. Pri tem poudarjamo, da ne
               bo nesporazumov. Gotovo ni mogoče dosegati vedno soglasja, toda postopek usklajevanja
               je potreben in poslanke in poslanci imamo pravico biti obveščeni, kako je potekalo in
               kje so razlogi za različne poglede. K predlaganemu zakonu, kot drugo, je imela vrsto
               sistemskih vprašanj Zakonodajno-pravna služba Državnega zbora. Mi smo ta vprašanja
               ocenili kot resnejša, kot pa je to razvidno iz poročila matičnega delovnega telesa,
               saj je Zakonodajno-pravna služba menila, da predvsem organizacijska umeščenost
               organov inšpekcije lahko pomeni zmanjšanje njihove samostojnosti in odgovornosti, kar
               je glede na represivno funkcijo inšpekcije vprašljivo. Po naši oceni odgovori, ki so
               bili glede tega vprašanja dani s strani predstavnikov Vlade, niso bili vsebinski,
               ampak formalni in splošni.</p>
               <p>Poleg tega predlagani zakon, po naši oceni, zmanjšuje samostojnost in odgovornost
               inšpektorjev v odnosu do svojih predstojnikov, s čimer povečuje hierarhičnost odnosov
               in vse večjo podrejenost inšpektorjev tudi pri upravljanju njihovih konkretnih nalog,
               kar je sicer tudi splošna usmeritev v upravi. S tem pa se samostojnost, neodvisnost
               in strokovnost javne uprave po našem mnenju ne krepi, temveč se dodatno ustvarjajo
               možnosti za večjo formalno spoštovanje nalog nadrejenih, s tem pa tudi za vnos večje
               politizacije v delo javne uprave.</p>
               <p>Poslanska skupina Socialnih demokratov je na take rešitve in njihove nesprejemljive
               posledice opozarjala tudi na seji matičnega delovnega telesa, vendar niti
               predstavniki Vlade niti vladajočih strank tem opozorilom niso prisluhnili. Tudi
               opozorila in resni tehtnih pomisleki Zakonodajno-pravne službe so bili s splošnimi
               odgovori ignorirani in zavrnjeni, zato take vsebine predloga sprememb in dopolnitev
               Zakona o inšpekcijskem nadzoru poslanke in poslanci Socialnih demokratov ne moremo
               podpreti. Hvala lepa.</p>
            </sp>
            <sp xml:id="SDZ4-Redna-25-2007-03-07.sp267">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno vabim k besedi kolegico Kucler Dolinar, da predstavi stališče
               Nove Slovenije.</p>
            </sp>
            <sp xml:id="SDZ4-Redna-25-2007-03-07.sp268">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav še enkrat. Dejstvo je, da se je v preteklosti, tudi ne tako
               davni preteklosti, pogosto dogajalo, da je v mejnih situacijah, kjer je bila
               pristojnost med posameznimi inšpekcijami nejasna, delo organov zatajilo in da je
               prišlo tudi do nepopravljivih posledic. Zato v Novi Sloveniji podpiramo predlagane
               spremembe Zakona o inšpekcijskem nadzorstvu, ki predvidevajo ustanovitev sveta,
               inšpekcijskega sveta, ki ga bo vodil minister, pristojen za upravo. Verjetno se tudi
               tukaj pristojni minister zaveda, da ob svojih dodatnih pristojnosti se mu nalaga tudi
               dodatna odgovornost. Inšpekcijski svet bo tako deloval kot medresorsko koordinacijsko
               telo v primerih, ko je potrebno uskladiti delo več inšpekcij in upam, da lahko
               opravičeno pričakujemo, da se bodo zapletene zadeve reševale hitreje in bolj
               učinkovito. S posredovanjem letnih poročil organov pa se bo gotovo dosegla tudi večja
               odzivnost in pa hitrejše posredovanje organov. Sicer že obstoječa zakonodaja daje
               inšpektorjem dokaj dobro podlago in dovolj pooblastil, da vodijo postopke in
               odpravljajo nepravilnosti. Težave pa se po navadi pojavljajo pri zadevah, kjer je
               problematika zelo kompleksna in zapletena in je potrebnega veliko truda ter
               usklajevanja med resorji. Takšne zadeve so odprte tudi po več let, kar pa ni dobro ne
               za stranke ne za državo, ki je dolžna na posameznih področjih zagotoviti določeno
               stopnjo reda. Tudi v teh primerih vidimo vlogo inšpekcijskega sveta kot tistega
               organa, ki bo odredil pristojnost in pospešil rešitev tovrstnih zadev.</p>
               <p>Spreminja se tudi del zakona, ki ureja strokovni izpit. Praksa je namreč pokazala na
               težave pri zaposlovanju, ko so se na delovno mesto inšpektorja prijavili kandidati,
               ki niso imeli opravljenega strokovnega izpita, ta pa je bil pogoj za zaposlitev.
               Sprememba zakona predvideva možnost zaposlitve in opravljanje izpitov v določenem
               prehodnem obdobju, kot to velja tudi za druge javne uslužbence, zato tudi takšno
               spremembo podpiramo. Poenostavlja pa se strokovni izpit v tem smislu, da bo ta za vse
               enak. Posamezni organi, kjer inšpektorji delujejo, pa bodo z notranjimi pravilniki
               natančneje definirali, katera specialna znanja inšpektorji še posebej potrebujejo pri
               svojem delu.</p>
               <p>S spremembami se predvideva tudi spremenjena pristojnost predstojnika oziroma
               nadrejenega v organu v primerih posredovanja informacij javnosti. Glede te določbe je
               sicer na matičnem delovnem telesu potekala kar burna debata, vendar v Novi Sloveniji
               menimo, da pri tem ne gre za omejevanje odgovornosti oziroma samostojnosti
               inšpektorjev, ampak se s tem samo poenostavlja postopek, predvsem pa postavljajo
               pravila, kdo in na kakšen način daje informacijo o zadevah, o katerih teče postopek.
               Inšpektor pa je pri svojem delu še vedno samostojen, ohranja svojo samostojnost in o
               zadevah odloča sam.</p>
               <p>V Novi Sloveniji bomo predlagane spremembe podprli, hkrati pa bomo tudi natančno
               spremljali delo inšpektorjev tudi v smislu, ali se do vseh državljanov obnašajo
               enako, ali vse državljane v enakih dejanskih in pravnih situacijah obravnavajo enako
               in enakopravno.</p>
            </sp>
            <sp xml:id="SDZ4-Redna-25-2007-03-07.sp269">

               <speaker>PODREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospod Presečnika, da predstavi stališče Slovenske ljudske
               stranke.</p>
            </sp>
            <sp xml:id="SDZ4-Redna-25-2007-03-07.sp270">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod minister s sodelavkama,
               spoštovane kolegice in kolegi! Inšpekcijske službe oziroma inšpekcije so zelo
               pomembno področje. Inšpekcije so tiste, ki so dolžne izvajati nadzor, vsaka na svojem
               področju, in na ta način preprečevati morebitne nepravilnosti in škodljiva stanja, ki
               lahko pripeljejo tudi do zelo resnih posledic. Nadzor nad zakonitostjo dela, ki ga
               opravljajo, je izjemno pomemben. Nedelovanje inšpekcijskih služb ali pa neučinkovito
               delovanje imata lahko zelo resne posledice. Verjetno ni potrebno posebej opozarjati
               na dogodke iz ne tako daljne preteklosti, pri katerih so se težave v izvajanju
               zakonodaje pokazale na posebno dramatičen način. V Slovenski ljudski stranki smo že
               večkrat poudarili nujnost po bolj učinkovitem delovanju inšpekcijskih služb oziroma
               po njihovi medsebojni koordinaciji in sodelovanju v tistih primerih, ko vsaka
               posamezna inšpekcijska služba ne uspe rešiti določenega problema oziroma določene
               nepravilnosti. S tega vidika tudi pozdravljamo predlagano novelo zakona, ki je po
               našem mnenju premik v pravo smer. Določene nejasnosti pri organizaciji inšpekcijskih
               služb in nekatere dileme glede pristojnosti inšpekcij ter glavnih inšpektorjev so za
               pravno državo nesprejemljive. Vsi se zavedamo, da v Sloveniji v očeh državljank in
               državljanov pravna država izgublja svoje mesto. Ljudje v vedno manjši meri zaupajo
               pravosodnemu sistemu ter drugim državnim organom. Posebej problematično je v okviru
               tega zaupanje v inšpekcijske službe. Zakon mora zato jasno opredeljevati pristojnosti
               in odgovornosti služb in njihovih glavnih inšpektorjev. Veliko je namreč govoričenja
               o nestrokovnosti inšpektorjev, o politični pogojenosti njihovega odločanja in
               podobno. Menimo, da so jasna zakonska določila o obveznostih in odgovornostih
               največja garancija za dokazovanje nasprotnega in za učinkovito delo inšpekcij. Eno od
               možnih rešitev za bolj koordinirano delo gotovo predstavlja inšpekcijski svet z
               novimi pristojnostmi pod vodstvom ministra, pristojnega za javno upravo. V poslanski
               skupini Slovenske ljudske stranke menimo, da predstavlja možnost za bolj koordinirano
               delo inšpektorjev, obenem pa pristojnemu ministru nalaga tudi zelo pomembno
               odgovornost, saj bo delo sveta v veliki meri odvisno od ministrove angažiranosti in
               načina vodenja sveta.</p>
               <p>Kot rečeno, je smiselna rešitev v smeri bolj natančne opredelitve pristojnosti in
               odgovornosti glavnih inšpektorjev predvsem v smislu usmerjanja in načrtovanja dela
               ter posledično tudi poročanja. S tem se bolj jasno opredeljuje vloga glavnih
               inšpektorjev in njihova dolžnost po spremljanju realizacije letih planov.
               Pričakujemo, da bo na podlagi tega ob sočasni koordinaciji znotraj inšpekcijskega
               sveta mogoče pospešiti zlasti tiste postopke, ki so dolgotrajni, in rešiti tiste
               konkretne primere, ki so znani vsem, nihče pa jih dokončno ne zna ali ne more
               razrešiti.</p>
               <p>Predlog novele zakona vsebuje tudi nekatere druge spremembe, ki pa so manj pomembne.
               Ob odločanju o noveli zakona pa je potrebno poudariti, da osnovna načela in cilji
               veljavnega zakona ostajajo nespremenjeni. Posebej pomembno je, da predlagane rešitve
               ne posegajo v samostojnost inšpektorjev. Ravno ta je namreč ključna garancija za
               njihovo neodvisno in zakonito delo.</p>
               <p>Poslanci Slovenske ljudske stranke bomo predlagano novelo podprli. Od pristojnih,
               tako ministra kot inšpektorjev, pa pričakujemo, da bodo v skladu z namenom te novele
               zagotovili bolj učinkovito delovanje naših inšpekcij. Hvala lepa.</p>
            </sp>
            <sp xml:id="SDZ4-Redna-25-2007-03-07.sp271">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi vam. Med tem so se nam na tribuni pridružili mlade obiskovalke in
               obiskovalci. Lep pozdrav in dobrodošli v slovenskem parlamentu.</p>
               <p>Mi pa nadaljujemo s predstavitvijo stališč in k besedi vabim gospoda Zagorca v imenu
               SNS.</p>
            </sp>
            <sp xml:id="SDZ4-Redna-25-2007-03-07.sp272">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Pozdravljeni tudi na galeriji in vsi
               ostali prisotni v dvorani! V Slovenski nacionalni stranki predloga zakona, kot ga
               predlaga Vlada, ne bomo podprli. Razlogov za to je kar nekaj. Enega od teh je navedel
               tudi sam minister, ko je dejal, da zakon kot takšen ne bo reševal oziroma dvignil ali
               pa preveč dvignil dodatne uspešnosti inšpekcijskih služb v Republiki Sloveniji.</p>
               <p>Pa gremo po vrsti. Prvi razlog, zakaj temu zakonu nasprotujemo, je ta, da je praksa
               te vlade postala, da temu parlamentu predlaga zakone, ki so neusklajeni s sindikati.
               To smo lahko tisti, ki smo člani odbora za notranjo politiko, nazorno videli tudi na
               odboru. Kar nekaj mnenj se je tam kresalo, pa ne toliko med poslanci, kolikor med
               predstavniki sindikata in pa med predstavniki državnih organov. Manjši zaplet,
               kolikor ga kdo ni opazil, se je zgodil mogoče tudi po obravnavi zakona, ko je
               predstavnica, bom rekel, državnih organov odhitela iz dvorane takoj na telefon, in
               slučajno sem preslišal, ne da bi to počel kadarkoli prej, ne vem komu po telefonu
               razlagala, češ, kaj se pa gredo ti mladinci, ki predstavljajo sindikate. To je tudi
               eden od razlogov, zakaj temu zakonu nasprotujemo.</p>
               <p>Nadalje lahko rečem, da uspešnost inšpekcijskih služb, če je namen Ministrstva za
               javno upravo, da dvigne uspešnost posameznih inšpektorjev, se mi zdi, da bi bil
               dovolj, če bi bil zapisan v dveh ali pa v enem členu zakona. Prepričan sem, da je
               največji problem, zakaj so inšpektorji neučinkoviti, zato, ker enostavno delujejo v
               kraju, iz katerega prihajajo. Bodimo realni. Slovenija je tako mala država, da
               enostavno vsak vsakega pozna in takrat, ko bi bilo treba nekoga, sploh če je malo
               večji, pa se bom izrazil po domače, "štrafati", pač inšpektor malo spregleda, ker ga
               pozna ali pa sta popoldne, ko inšpektor ni več v službi, še na kakšni pijači skupaj
               ali pa kaj podobnega. Lep primer takšnega obnašanja inšpektorjev, in vemo, da ta
               zakon tega ne ureja, tega napačnega obnašanja inšpektorjev, se je zgodil kar v nekaj
               primerih v zadnjih letih predvsem na področju Štajerske ali pa, če sem še bolj
               konkreten, na področju Maribora. Kar nekaj težav se je tam pojavljalo z mladimi
               inšpektorji, ki so "dirjali" gor in dol po mariborskih lokalih in pozabili opravljati
               svojo nalogo, ampak so dosti več naredili za svoj žep, kot za koga drugega. Naslednji
               primer nedelavnosti inšpektorjev, katere te zakon ne rešuje, bi lahko omenili tudi v
               primeru, ko gre za razvpite primere dolenjskih Ciganov. Tudi tam inšpektorji niso
               naredili svojega dela. Niso porušili črnih gradenj, niso dali odločb o rušitvi teh
               črnih gradenj. Zakaj niso? Mogoče zaradi strahu, mogoče zaradi tega, ker so iz
               tistega kraja, pa so s to družino tako ali drugače ali pa kakorkoli bili povezani. Ob
               tem zakonu se še prevečkrat, vsaj po mojem prepričanju, na dan vlači tragičen primer
               Lipe, kjer se je zgodila pač tragedija. In ta zakon tudi takšnih stvari, kot je ta
               tragedija, ne rešuje. Ta zakon sicer določa neke inšpekcijske izpite, mogoče
               poenostavlja tudi kakšen postopek, v nobenem primeru pa ne rešuje tega, kar bi si
               želeli, da se reši na področju delovanja inšpekcijskih služb.</p>
               <p>Zadnji primer, ki ga vidimo v Slovenski nacionalni stranki in ga ta zakon tudi ne
               rešuje, je problem, da se državljani na nekatere službe, inšpekcijske službe lahko
               obrnejo samo v uradnih dneh, kar mnogim otežuje dostop do inšpekcijskih služb.
               Predvsem mislim, da bi moralo biti tesnejše sodelovanje med državnimi organi in pa
               sindikatom ter inšpekcijo samo kot takšno. To sodelovanje mora biti na takšnem
               nivoju, da ne bo prišlo do "ekscesov", kot se je zgodil po seji Odbora za notranjo
               politiko, ko smo obravnavali predlog zakona. Hvala lepa.</p>
            </sp>
            <sp xml:id="SDZ4-Redna-25-2007-03-07.sp273">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo mag. Klavora v imenu DeSUS-a.</p>
            </sp>
            <sp xml:id="SDZ4-Redna-25-2007-03-07.sp274">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovani gospod minister, poslanci in poslanke.</p>
               <p>V naši poslanski skupini soglašamo s predlaganim zakonom o spremembah in dopolnitvah
               zakona o inšpekcijskem nadzoru in ga bomo tudi podprli. Konkretni primeri iz prakse
               dokazujejo, da je delo inšpekcijskih služb pogosto neučinkovito oziroma so
               inšpektorji pri opravljanju svojih nalog nemočni, kar lahko vodi v nespoštovanje
               predpisov s strani naslovnikov pravnih norm, hkrati pa tudi kršitev pravic in pravnih
               koristi posameznikov, ki so jim bile priznane z zakoni in drugimi predpisi. Glede na
               to, da je inšpekcijski nadzor po eni strani namenjen zagotavljanju nadzora nad
               izvrševanjem sprejetega pravnega reda, po drugi strani pa nudenju povratnih
               informacij, ki omogočajo upravi, da se seznani z učinki sprejetih predpisov ter
               oblikuje ustrezne spremembe in ukrepe, smo v naši poslanski skupini prepričani, da so
               organizacija dela jasna in nedvoumna pooblastila ter predvsem učinkovita koordinacija
               in sodelovanje med posameznimi inšpekcijskimi službami nujen pogoj za doseganje prej
               omenjenega cilja teh služb.</p>
               <p>Predlog že uveljavljene rešitve dopolnjuje v tistih delih, ki so pokazali določene
               pomanjkljivosti na sistemski ravni. Tako natančneje opredeljuje pristojnosti in
               odgovornosti glavnih inšpektorjev, natančneje opredeljuje vsebino in postopek
               upravlja strokovnega izpita za inšpektorja, kar vsekakor omogoča lažje kadrovanje
               inšpektorjev, in najpomembnejše, omogoča usklajevanje dela več različnih inšpekcij.</p>
               <p>Novost, ki je v javnosti dvignila kar nekaj prahu, je vodenje inšpekcijskega sveta
               kot medresorskega delovnega telesa s strani ministra, pristojnega za javno upravo
               oziroma z njegove strani pooblaščene osebe. Predvsem so se pojavljali pomisleki, da
               bo s tako ureditvijo politika dobila neposreden vpliv na samo delo inšpekcijske
               službe.</p>
               <p>Poslanci naše poslanske skupine ocenjujemo, da sicer obstaja možnost vplivanja
               politike na reševanje konkretnih primerov, vendar menimo, da vodenje sveta s strani
               ministra kot hierarhično višjega organa omogoča bolj usklajeno delovanje tega organa
               ter tudi lažje odločanje o predlaganih predlogih s strani inšpekcijskih služb oziroma
               posameznih inšpektorjev. Prav tako pa smo prepričani, da se bosta komunikacija in
               samo sodelovanje inšpekcijskih služb dvignila na višjo raven.</p>
               <p>Menimo, da bo na podlagi sprejema novele olajšana organizacija dela predvsem z
               načrtovanjem in dodeljevanjem zadev posameznim inšpektorjem. Za transparentnejše
               postopke pa je predvideno tudi poročanje o stanju inšpekcijskega nadzora, kar pa je
               pomembno za sprejemanje nadaljnjih, predvsem preventivnih ukrepov.</p>
               <p>V naši poslanski skupini ocenjujemo, da je predlog zakona usmerjen predvsem v
               nadgrajevanje veljavne ureditve, ki se je že izoblikovala v slovenskem pravnem redu
               in ki je zaživela v vsakdanji praksi delovanja inšpektorjev, zato bomo predlagani
               zakon podprli. Hvala.</p>
            </sp>
            <sp xml:id="SDZ4-Redna-25-2007-03-07.sp275">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Naslednjega vabim k besedi dr. Gantarja v imenu skupine Nepovezanih
               poslancev.</p>
            </sp>
            <sp xml:id="SDZ4-Redna-25-2007-03-07.sp276">

               <speaker>DR. PAVEL GANTAR:</speaker>

               <p>Hvala lepa, gospod podpredsednik, spoštovani gospod minister s sodelavkama,
               spoštovane kolegice in kolegi. Učinkovitost inšpekcijskih služb je seveda cilj, ki ga
               podpiramo. Tudi mi bi si želeli, da bi bile naše službe bolj učinkovite, bolj
               dosledne in da bi hitreje in boljše uveljavljali pravni red in predpis v Republiki
               Sloveniji. Nismo pa prepričani oziroma, bolje rečeno, prepričani smo, da ukrepi v tem
               zakonu ne vodijo v pravo smer. Strinjamo se namreč s pripombami Zakonodajno-pravne
               službe, da vrsta določb v noveli zakona, glede umeščenosti inšpekcijskih služb in
               tudi nekaterih drugih določb, zmanjšuje samostojnost inšpekcijskih služb. S tega
               vidika se zdi nenavadno, da ne rečem bizarno, da Vlada in minister vidita, da je
               mogoče učinkovitost inšpekcije povečati le, če zmanjšamo njihovo samostojnost in
               menim, da imajo res slabo mnenje in majhno stopnjo zaupanja v to službo in ljudi, ki
               delajo v njih.</p>
               <p>Seveda nas moti tudi inštitucija inšpekcijskega sveta, ki ga vodi minister. Ne sama
               inštitucija, ampak to, da ga vodi minister. Menimo, da je to nepotrebna in odvečna
               politizacija teh služb in da je ta ukrep v kontekstu vseh tistih ukrepov, ki smo jih
               v nekaterih zakonih že sprejeli. Kot veste, smo v Zakonu o policiji zmanjšali
               pristojnost policijske uprave, povečali pristojnost ministra za policijo in imeli smo
               tako rekoč, če se spomnite, neposredno poveljevanje ministra v določenih akcijah na
               območju Ambrusa, ki se niso iztekle dobro za to državo in njene prebivalce. Zato
               menimo, da je ta rešitev slaba in do bo pravzaprav, namesto da bi povečala
               odgovornost inšpekcijskih služb, preložila to odgovornost na politično odgovornost
               ministra. Rad bi poudaril, da imamo v naši poslanski skupini drugačen pogled na
               razmere med politiko, državno upravo in seveda tudi inšpekcijami. Menimo, da mora
               državna uprava delovati na podlagi zakonov in drugih predpisov, neodvisno od
               konkretnih političnih in preferenc, da mora predvsem zasledovati stvarno in
               racionalno v tej upravi, da moramo ohraniti model te uprave, ki ne bo podrejen
               politiki. Politika mora imeti vpliv. Ampak ta vpliv mora biti preko postavljanja
               ciljev, preko definiranja ciljev, preko zahteve, da recimo inšpekcijske službe bolj
               dosledno programirajo svojo dejavnost, da se postavljajo tudi kvalitativni in
               kvantitativni cilji. Ne mi reči, da se jih ne more postaviti. Lahko se jih postavi.
               In da se spremlja uresničevanje teh ciljev in da ob uresničevanju teh ciljev se
               zahteva tudi odgovornost od ljudi, ki so odgovorni za izvajanje in vodenje na tem
               področju. Menim, da je glavni vir problem, ki se veže na inšpekcije, to so redki
               viri, pomanjkanje virov, kadrovskih, materialnih in finančnih. Pri kadrovskih se
               moramo zavedati dejstva, da je veliko inšpektorjev, s tem ne želim reči nič slabega,
               svoj poklic izbralo kot drugo ali tretjo opcijo. Sam vem, in to vemo vsi, da je
               marsikdo želel biti kaj drugega kot inšpektor, pa je na koncu postal inšpektor, ker
               recimo neke druge zaposlitve ni bilo. To ni dobro za ta poklic. Če bomo imeli
               inšpekcijo, ki bo imela nek status in tudi nek ugled, kajti težave z inšpekcijo so
               vedno, ker odloča o konfliktnih zadevah, če bomo znali take ljudi poiskati, bomo
               imeli tudi dobro inšpekcijsko službo. Ker imamo dobre in slabe inšpektorje, to mi
               verjemite, da vem, v naših organih. Drugi so seveda tudi finančni. Ali so dobro in
               pravilno nagrajeni. Tudi za tveganja, s katerimi se soočajo, recimo, gradbeni
               inšpektorji, inšpektorice in tako naprej. Vse to ni obravnavano v tem zakonu.
               Bistveno je podrejanje, politično podrejanje te inšpekcije z namenom, da bo
               ministrova volja, njegova zavzetost rešila probleme.</p>
               <p>Ne bo jih rešila, kvečjemu jih bo povečala. Zato tega zakona ne bomo podprli. Hvala
               lepa.</p>
            </sp>
            <sp xml:id="SDZ4-Redna-25-2007-03-07.sp277">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče poslanske skupina Narodne skupnosti bo predstavila gospa
               Pozsončeva.</p>
            </sp>
            <sp xml:id="SDZ4-Redna-25-2007-03-07.sp278">

               <speaker>MARIA POZSONEC:</speaker>

               <p>Hvala lepa za besedo. Cilj predlaganega zakona je odprava neučinkovitosti
               inšpekcijskih služb v določenih primerih, ki so bili odmevni tudi v javnosti. Odprava
               pomanjkanja koordinacije med inšpekcijami, slabe organizacije dela ter nejasnih
               pristojnosti med posameznimi inšpekcijami in glavnimi inšpektorji.</p>
               <p>Vloga inšpektorskega sveta v smislu sprejemanja strateških odločitev bo bolj jasno
               opredeljena, bolj natančno pa bo tudi določen način vodenja in koordinacije
               slednjega. Odpravljene bodo tudi težave, do katerih je prihajalo zaradi določenih
               določb, ki so onemogočale zaposlovanje strokovnjakov za posamezna področja, ki niso
               imeli opravljenega strokovnega izpita iz splošnega upravnega postopka. Sprejeti zakon
               pa bo vseboval tudi natančne in jasne določbe, ki bodo urejale ukrepe inšpektorjev.
               Veseli me, da je bilo pri pripravi predloga upoštevano tudi mnenje sindikatov in da
               je to zagotovljeno tudi naprej. In upam, da končno tudi mi dobimo inšpektorja za
               uporabo jezika, ker čisto zastonj opozarjamo na geografske table, ki so še vedno
               napačno napisane oziroma niso napisane. In dalje, ne vemo, kje je treba opozarjati na
               pomanjkanje dvojezičnih tiskovin in sploh na to, da tu in tam kršijo zakon o rabi
               jezika. Do sedaj nismo imeli inšpektorja za to in upajmo, da ga bomo imeli zdaj.
               Hvala.</p>
            </sp>
            <sp xml:id="SDZ4-Redna-25-2007-03-07.sp279">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Ljubeljšek v imenu SDS.</p>
            </sp>
            <sp xml:id="SDZ4-Redna-25-2007-03-07.sp280">

               <speaker>MITJA LJUBELJŠEK:</speaker>

               <p>Spoštovani predsednik. Spoštovane predstavnice ministrstva, spoštovani zbor.</p>
               <p>V poslanski skupini Slovenske demokratske stranke se zavedamo resnosti
               neučinkovitosti inšpekcijskega nadzora in temu primernega kritičnega odziva javnosti,
               kar se je posebej potenciralo s tragičnim dogodkom v diskoteki Lipa. Verjetno je prav
               ta tragični dogodek s pomočjo medijev in pritiska javnosti spodbudil odgovorne, da so
               opravili kritično analizo vzrokov za neučinkovitost inšpekcijskih služb in vsebinskih
               pomanjkljivosti ter nedorečenosti določil leta 2002 sprejetega Zakona o inšpekcijskem
               nadzoru in njegovega operativnega izvajanja, kar ima za posledico zmanjšanje varnosti
               javnega interesa in javne koristi ter pravic posameznih oseb, državljank in
               državljanov. To se kaže v vsakodnevnem življenju od črnih gradenj, do nezakonitih
               posegov v prostor, motenja posesti, do drugih nezakonitih in samovoljnih ravnanj,
               tako pravnih kot fizičnih oseb. Vzrokov za neučinkovitost je več, začenši od
               pomanjkljive koordinacije med inšpekcijskimi službami ter v njihovi notranji
               organizaciji dela, nejasnih ali nedorečenih pristojnostih inšpekcijskega sveta
               posameznih inšpekcij in glavnih inšpektorjev, pomanjkljiva ali celo odsotna
               medresorska koordinacija s strani inšpekcijskega sveta, pa do pomanjkanja zadostnega
               števila strokovno usposobljenih kadrov. Še tako dober zakon in v njem zapisana
               določila ne morejo učinkovati, če se na operativni ravni ne zagotovijo potrebni
               strokovno usposobljeni inšpektorji. To pa je bilo do sedaj v mnogočem onemogočeno
               zaradi nekaterih nejasnih določil zakona, ki opredeljujejo vsebine in postopke
               opravljanja strokovnega izpita za inšpektorja. Vse te naštete glavne pomanjkljivosti,
               ki so v vzročni povezanosti, povzročajo rezultat slabe ali pomanjkljive učinkovitosti
               inšpekcijskega nadzora. Zato v naši poslanski skupini podpiramo predlagano novelo
               zakona, ki odpravlja evidentne pomanjkljivosti osnovnega zakona, pri čemer pa ne
               posega v samostojnost posameznih resornih inšpekcij in njihovih inšpektorjev, ampak
               so predlagane spremembe le zakonska podlaga in dopolnitve, kar bo zagotavljalo bolj
               učinkovit inšpekcijski nadzor in ukrepe.</p>
               <p>S sprejemom novele zakona, kar še posebej podpiramo, bo zagotovljeno boljše
               koordinirano delovanje inšpekcijskih služb preko inšpekcijskega sveta, ki ga bo vodil
               minister, pristojen za upravo in natančnejša bo opredelitev pristojnosti in
               odgovornosti glavnih inšpektorjev in predstojnikov pa tudi nekatere druge pomembne
               dopolnitve in spremembe, kot na primer uskladila se bo organiziranost delovanja in
               status inšpekcij kot tudi inšpektorjev v sistemu javnih uslužbencev. Natančneje bo
               opredeljena vsebina in postopek opravljanja strokovnega izpita za inšpektorje,
               uskladil in dopolnil bo področje prekrškov in izrekanja sankcij in drugo.</p>
               <p>V poslanski skupini Slovenske demokratske stranke smo tudi natančno proučili mnenje
               Državnega sveta o predlagani noveli zakona in pripombe k posameznim določilom ter
               stališče Vlade do tega mnenja. Nikakor se ne moremo strinjati izključno z
               ugotovitvijo Državnega sveta, da novela zakona ne prinaša nič bistveno novega, kar bi
               se nanašalo na samo delo inšpekcij.</p>
               <p>V poslanski skupini smo prepričani, da bodo predlagane spremembe in dopolnitve
               pripomogle k bolj učinkovitemu inšpekcijskemu nadzoru zaradi usklajenega delovanja
               inšpekcijskih služb, jasnejši delitvi pristojnosti, izboljšanju organizaciji dela, k
               boljši strokovni informacijski podpori, boljši strokovni usposobljenosti
               inšpektorjev, k natančnejšim določitvam pristojnosti in odgovornosti glavnih
               inšpektorjev. Zaradi vsega navedenega bomo v poslanski skupini Slovenske demokratske
               stranke podprli predlagano novelo zakona. Podprli bomo tudi amandma koalicijskih
               poslanskih skupin. V bodoče pa bomo tudi podpirali vse nadaljnje dopolnitve
               zakonodaje in konkretne aktivnosti Vlade, ki bodo pripomogle k nadaljnji, čim boljši
               učinkovitosti inšpekcijskega nadzora. Hvala za pozornost.</p>
            </sp>
            <sp xml:id="SDZ4-Redna-25-2007-03-07.sp281">

               <speaker>PREDSEDNIK FRANCE CUKJATI:</speaker>

               <p>Hvala. V imenu Liberalne demokracije Slovenije bo predstavila stališče gospa Darja
               Lavtižar Bebler. Prosim.</p>
            </sp>
            <sp xml:id="SDZ4-Redna-25-2007-03-07.sp282">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani zbor. Novela zakona naj bi krepila
               koordinacijo inšpekcijskih služb preko inšpekcijskega sveta, ki ga bo vodil minister
               za javno upravo.</p>
               <p>Gre za medresorski organ, v katerem sedijo predstojniki 20-ih inšpekcijskih organov
               in po novem ne bo več predsedoval glavni tržni inšpektor, pač pa vsakokratni minister
               za javno upravo. Ta rešitev naj bi po mnenju predlagatelja vzpostavila povezavo med
               Vlado in inšpekcijami, kar naj bi omogočilo nadzor nad delovanjem inšpekcij ter
               določitev usmeritev in strategije delovanja inšpekcij. Kot kaže, minister za javno
               upravo ne verjame v učinkovitost oziroma ne zaupa več inšpekcijskemu svetu kot
               koordinativnemu telesu in mu želi predsedovati oziroma koordinirati njegovo delo in
               delo inšpekcij. Ta svet res ni opravil svojega dela, pri čemer pa je treba iskati
               krivdo tudi pri posameznih ministrih. Sicer gre v načelu za dobro idejo, da se
               komunikacija dvigne na malo višjo ministrsko raven, vendar to ni dovolj. Glede na to,
               da ta svet nima potrebnih formalnih pristojnosti in jih po veljavni zakonodaji tudi
               ne more imeti, tudi ni mogoče pričakovati kakšnega večjega napredka. Glede na
               dejstvo, da vodja inšpekcijskega sveta po določilih zakona ni pristojen za poseganje
               v konkretni inšpekcijskih postopek, njegovo položaj je možen samo preko glavnega
               oziroma njegov poseg je možen samo preko glavnega inšpektorja, ki pa ni neposredno
               odgovoren vodji inšpekcijskega sveta, temveč ministrstvu, v okviru katerega deluje
               konkretna inšpekcija, se postavlja vprašanje, ali bo glede na navedene omejene
               pristojnosti koordinacija dela inšpekcijski služb boljša. Po našem mnenju tudi
               ministrovo vodenje inšpekcijskega sveta ne bo v praksi pomenilo bistvenega
               izboljšanja razmer. Novi zakon formalno in dejansko nikomur ne daje novih pooblastil
               za posege v delu inšpekcijskih služb. Sprememba zakona naj bi pomenila enega od
               ukrepov za izboljšanje dela inšpektorjev, vendar to samo po sebi ne bo prineslo večje
               učinkovitosti inšpekcij. Pravi problemi inšpekcijskega nadzora so drugje kot pa v tej
               zakonodaji. Samo preureditev in kadrovska okrepitev državnih inšpekcijskih služb bi
               bistveno prispevala k spoštovanju zakonov, kar sedaj slabo deluje. Slednje lahko
               ponazorimo na problemu delovanju inšpektorata za okolje in prostor. Ta neučinkovito
               preganja in kaznuje tiste, ki na črno odlagajo odpadke. V državi je takšnih smetišč
               na tisoče. Slovenija ima 55 inšpektorjev na državni ravni, lokalne inšpekcijske
               službe pa ne delujejo. Po nekod jih sploh ni, drugod so brez pristojnosti. S 55-mi
               ljudmi se ne da represivno urejati teh stvari. Za odstranitev odpadkov je namreč
               najprej na vrsti občina, za njo pa država, torej bi morala početi oziroma izvajati
               nadzor tudi lokalna inšpekcija ali redarska služba. Mi smo tudi sicer posebneži v
               Evropski uniji, kjer pa imajo nadzor urejen vsaj na treh ravneh, torej na državni,
               regionalni in lokalni. V občinah, zlasti majhnih, ugotavljajo, da zaposlitev
               inšpektorja ni smiselna iz ekonomskih razlogov. Rešitev bi bila lahko medobčinski
               inšpektorat, ki naj bi bil samostojni organ skupne občinske uprave, ki jo je treba s
               posebnim odlokom še vzpostaviti in določiti njenega predstojnika, sicer pa bi lahko
               med naloge medobčinskega inšpektorata spadalo izvajanje inšpekcijskega nadzora,
               komunalnega nadzora in občinskega redarstva in tako naprej, še bi lahko naštevali,
               kako bi se to po našem mnenju dalo ustrezneje rešiti. Za ureditev razmer na tem
               področju bi bila potrebna resna reorganizacija, da bi v okviru novih, večjih upravnih
               enot oziroma po novem lahko tudi pokrajin delovale tudi inšpekcije. Vsaka upravna
               enota ali pokrajina ob ohranitvi vertikalne organizacijske strukture bi imela pokrita
               vsa potrebna področja. Edino to bi rešilo problem slabe koordinacije, nesodelovanja
               in neučinkovitosti inšpekcijskega nadzora. Torej mi te novele ne bomo podprli. Sicer
               pa je predsednik Vlade Janez Janša, po tragičnem primeru Lipa napovedal, da bo
               pripravil oziroma dopolnil krovni zakon o inšpekcijskem nadzoru in da bodo na novo
               sprejeli in spremenili kar nekaj zakonov. Torej sprašujemo in čakamo, kje so ti
               zakoni. Hvala.</p>
            </sp>
            <sp xml:id="SDZ4-Redna-25-2007-03-07.sp283">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o 26. členu in vloženem amandmaju, ki jo bomo vodili na podlagi pregleda z dne 6.
               marca 2007. V razpravo dajem 26. člen ter amandma poslanskih skupin SDS, NSi, SLS in
               DeSUS. Odpiram prijavo za razpravo. Gospod Sok, izvolite.</p>
            </sp>
            <sp xml:id="SDZ4-Redna-25-2007-03-07.sp284">

               <speaker>ALOJZ SOK:</speaker>

               <p>Hvala lepa, spoštovani predsednik, za besedo. Spoštovani minister s sodelavkama,
               kolegice poslanke in poslanci! Kar se tiče tega amandmaja, se mi zdi povsem logično,
               da inšpektorji ne potrebujejo pri opravljanju strokovnega izpita opravljati izpit
               prek tistih zakonov, ki jih nadzirajo. Namreč, že v samem razpisu za inšpektorje se
               zahteva ustrezna izobrazba za določeno področje in potem seveda tudi določena delovna
               doba, minimalno 5 let, da je sploh nekdo imenovan za inšpektorja. Potem ga čaka
               strokovni izpit, predvsem poznavanje upravnega postopka, in pa sedaj v zadnjem času
               tudi poznavanje s področja prekrškovnih organov.</p>
               <p>Rad pa bi ob tem amandmaju in ob 26. členu, ki govori o usposobljenosti inšpektorjev
               za delo, se nekoliko navezal na spremembe v tem zakonu, ki gredo v tej smeri, da naj
               bi bile inšpekcije bolj učinkovite, da bi delo med posameznimi inšpektorati potekalo
               bolje, predvsem na ravni medsebojne koordinacije. V tej zvezi bi vas, gospod
               minister, želel opozoriti, sicer ste že sami v svoji uvodni predstavitvi povedali, da
               si ne predstavljate, da bi ti manjši popravki zakona v celoti izboljšali delovanje na
               tem področju. Želel bi vas opozoriti, da bo na tem področju potrebno še marsikaj
               postoriti. Sam vidim, da je delo na področju inšpekcij, tako kot ste vi predstavili,
               nekako potekalo tam do leta 1995, ko so sicer bili inšpektorji imenovani v izvršnih
               svetih občin in ko so bile to nekako občinske inšpekcije, ampak zagotavljam vam,
               čeprav tisto imenovanje ni bilo najboljše, ker je bil takrat izražen močan političen
               vpliv in inšpektorji so morali iti vsake toliko časa, se pravi vsaka štiri leta,
               skozi preverjanja na izvršne svete občin, ki so skupaj te inšpekcijske organe
               oblikovale. Ampak povem pa vam lahko, da je ta koordinacija takrat tekla. Ko pa so
               inšpekcijske službe nekako, jaz sem se vedno spraševal, zakaj na takšen način,
               razparcelirale po posameznih ministrstvih, od takrat naprej pa seveda te koordinaciji
               ni bilo več in samo s temi popravki in skupnim inšpekcijskim svetom, vam zagotavljam,
               da tega ne boste mogli storiti.</p>
               <p>Namreč koordinacija med posameznimi inšpektorji mora potekati zelo hitro, če to
               nekako planirate za naprej neke akcije, potem vam danes tukaj povem, da ste dejansko
               obsojeni na neuspeh, kajti inšpekcijski nadzor izvršite samo pri enem subjektu, v
               enem lokalu in isti trenutek vedo čisto vsi. Se pravi, da je zgodba potem za naprej
               končana. Tako boste v tej smeri morali razmisliti še o kakšnih popravkih. Tisto, kar
               se mi pa zdi največja pomanjkljivost danes na področju inšpekcijskih služb, pa je
               dejansko ta razdeljenost inšpektoratov, inšpekcijske službe niso več skupaj, delujejo
               po različnih prostorih, so ločene in seveda je v okviru tega težko koordinirati delo.
               Tudi to, da posamezni inšpektorati vodijo sami zase spise, ki jih obravnavajo, potem,
               kje se ti spisi odlagajo, kje se shranjujejo, kje se knjižijo, kakšen je suport pri
               delu inšpekcijskih služb; vse to je seveda po letu 1995 popolnoma neurejeno. Jaz sem
               vas v enem od pisem, ki sem vam ga poslal in na katerega ste mi tudi odgovorili, na
               to opozoril in mislim, da bo - če ne drugače, v postopku sprejemanja zakonodaje s
               področij pokrajin - potrebno to na nek način urediti, da se bodo posamezne zadeve
               knjižile na upravnih enotah, da se bodo tam spisi tudi evidentirali in da se bo potem
               celoten spis po končanju nekega postopka, ko odločbe in vse postane pravnomočno, tudi
               na upravni enoti shranjeval ali pač na nekem drugem skupnem mestu. Danes vam
               zagotavljam, imate širom po Sloveniji, po različnih omarah - ne vem, če veste, koliko
               nerešenih zadev, koliko zadev, ki so v teku in tako naprej. Torej tega pregleda
               enostavno ne boste mogli zagotoviti, v kolikor ne boste spet postavili neke
               hierarhične strukture, ki bo imela nek skupen suport, ki bo imela, če začnem, recimo
               od nabave tistega, kar inšpektorji za svoje delo potrebujejo, do skupnih tajnic in
               tako naprej. Torej enostavno to vse so razlogi, da danes to delo med inšpekcijami ne
               poteka tako, kot bi moralo potekati.</p>
               <p>Tudi glede samostojnosti inšpekcijskih služb; tako bom rekel, če bo nek inšpektor
               čakal na navodilo nadrejenega, potem seveda na zadevo ne bo odreagiral tako, kot bi
               moral. Inšpektorji pri svojih pooblastilih pri svojem delu morajo biti v okviru
               svojih pristojnosti samostojnosti, samo tako se lahko potem tudi samostojno, hitro,
               promptno in pa energično odzivajo. To pa je tisto, kar naj bi nekako podkrepilo
               učinkovitost in pa nebirokratske postopke na področju inšpekcijskih služb.</p>
               <p>S tem bom zaključil, jaz vem, da je to vam zelo dobro poznano, če boste odgovorni za
               delovanje tega inšpekcijskega sveta, za to koordinacijo, potem boste verjetno vse te
               zadeve tudi sami zelo hitro ugotovili. Verjamem, da bomo v kratkem dobili še kakšen
               popravek zakona, ki bo te razparcelirane inšpekcijske službe ponovno spravil skupaj,
               in takrat verjamem, da bo možno to koordinacijo vršiti. Sicer pa bo ta koordinacija
               šla - takole si zamišljam: vi boste sklicali posamezne vodje inšpektoratov, z njimi
               se boste dogovorili, vodje inšpektoratov bodo potem poklicali svoje vodje
               organizacijskih enot, se bodo z njimi dogovorili, vodje organizacijskih enot pa bodo
               imeli nalogo, da bodo potem na ravni teh enot skoordinirali skupno delo inšpektorjev.
               Ta pot je izredno dolga in ker sem delal v inšpekciji in vem približno, kako so te
               zadeve tekle, si ne predstavljam, da bomo skozi to dobili to, kar si pravzaprav vsi
               skupaj želite.</p>
               <p>Kar se pa tiče, in s tem bom zaključil, dogodka, ki se je zgodil v Lipi, to je pač
               en nesrečen, tragičen dogodek, ki se lahko ponovi še ob tako učinkovitih inšpekcijah
               kadarkoli in kjerkoli, kjer se bo na enem mestu zbralo preveliko število ljudi in
               kjer ti ljudje z nekim pritiskom lahko povzročijo nekaj podobnega, kot se je zgodilo.
               Hvala lepa.</p>
            </sp>
            <sp xml:id="SDZ4-Redna-25-2007-03-07.sp285">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Drobnič.</p>
            </sp>
            <sp xml:id="SDZ4-Redna-25-2007-03-07.sp286">

               <speaker>MAG. JANEZ DROBNIČ:</speaker>

               <p>Hvala lepa za besedo. Seveda ta amandma je logičen in smiseln, nanaša se na
               poznavanje, izvrševanja predpisov in strokovnih izpitov. To me navezuje, namreč ta
               predlog, tudi na sam Zakon o javnih uslužbencih, kjer se podobne adaptacije seveda
               zagotavljajo. To ne bo reševalo inšpekcijskih služb. Jaz mislim, da je v Sloveniji
               znanje, poznavanje področij inšpektorjev solidno. Tisto ključno, kar je, je problem
               koordinacije menedžiranja, to, kar je minister sam povedal, da je potrebno urediti
               tisto drugo oziroma tisto tretje, česar v tem zakonu pa ni, je pa seveda pristojna
               oziroma ustrezna umeščenost oziroma samostojnost in neodvisnost inšpektorjev.</p>
               <p>Čisto konkretno vam bom povedal kot izkušnjo iz svojega ministrovanja, da so se
               državljani obračali na ministra v zvezi s kršitvami dela, zaposlitve in podobno.
               Tukaj je bila vedno težava, kako naj minister odreagira, ali naj intervenira na
               inšpektorat in reče, tukaj morate to in to postoriti. Jaz sem vsakemu povedal, da naj
               se direktno obrne na inšpektorat, kajti če bi jaz interveniral, bi pomenilo, da
               interveniram interesno, politično in še kako drugače. Ravno tako v smislu
               organizacije. In zato ravno te izkušnje kažejo, da bi moral biti inšpektorat oziroma
               inšpekcijske službe neodvisne in samostojne in ne pod ingerenco ministra. To je
               tisto. Sedaj nismo naredili kaj bistveno pomembnega, samo to, da nekateri
               inšpektorati imajo pristojnega ministra enotnega, skupnega, s tem pa smo naredili
               malo ali pa nič. To je tisto, kjer pa v zakonu ni spremembe in bi morali... Če se
               dobro spomnimo, je bilo opozorilo s strani EU v času naše priprave na vstop v EU, in
               sicer izvajanje inšpekcij na področju prehrane. In takrat so nas jasno opozorili, da
               ni zagotovljene neodvisnosti, zato ker je inšpekcija umeščena v okviru ministrstva.
               To je bila ključna pripomba. Ne na vsebino, ne v znanje inšpektorjev, ne njihove
               strokovne izpite, na to niso imeli pripomb, na samostojnost in neodvisnost so imeli.
               Saj ni treba, d se držimo nekih predpisov zaradi tega, ker se morda bojimo njih,
               višje inštance, ampak zato, ker je to dobro za državljane, za blaginjo in za varnost
               ljudi. To je tisto, kar je potrebno pri takem zakonu upoštevati. To pa ni v zadostni
               meri upoštevano v 3. členu.</p>
               <p>Sicer pa samemu amandmaju ni kaj oporekati.</p>
            </sp>
            <sp xml:id="SDZ4-Redna-25-2007-03-07.sp287">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes za razpravo, odpiram novo možnost prijave. Gospod Zagorac,
               izvolite.</p>
            </sp>
            <sp xml:id="SDZ4-Redna-25-2007-03-07.sp288">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Glede na mnenje Zakonodajno-pravne
               službe, ki smo ga dobili, bi pričakoval več amandmajev s strani vladnih strank, ki bi
               sledile temu, kar je Zakonodajno-pravna služba zapisala, in ne samo enega, ki pa po
               mojem prepričanju ne rešuje popolnoma ničesar.</p>
               <p>V izvajanju predstavitvi stališča največje koalicijske stranke sem slišal, da država
               teži k čim bolj usposobljenim in čim bolj strokovnim inšpektorjem, po drugi strani
               jim pa črtamo opravljanje preizkusov znanja s področja, na katerem bodo delovali,
               čeprav potem obrazložitev, za katero pa vsi vemo, da ni sestavni del zakona, in ne
               vemo, ali jo bo kdo upošteval ali ne, ker tudi ne vemo, če jo bo prebral, ker ne bo
               sestavni del zakona, zapišemo, da je dodatno usposabljanje in preverjanje znanj na
               tem področju v pristojnosti predstojnika posameznega organa. To ni del zakona, tega
               ni zapisanega v amandmaju. Zato se mi tak amandma zdi popolnoma nepotreben.</p>
               <p>Strinjam se z drugim delom izvajanja enega izmed mojih predhodnikov, popolnoma se
               strinjam. Tudi sam sem pričakoval, da bo Vlada prišla s celostnim zakonom. Vedno
               obljublja celostne zakone. Bojim se, da nam bo tudi pri tem zakonu, v kolikor bomo
               težave reševali tako, "per partes", zmanjkalo črk in bomo imeli, ne vem, Zakon o
               inšpekcijskem nadzoru pod črko Ž.</p>
               <p>Splošna izobrazba družboslovne smeri oziroma sedma stopnja izobrazbe je potrebna, ko
               gre za razpis za posamezno inšpekcijsko delovno mesto. To še ne pomeni, da nekdo
               pozna področje, na katerem bo deloval. In ZUP ni strokovni izpit za področje, ne
               katerem bi naj neki inšpektor deloval. Strinjam se, kot sem povedal, s predstavnikom
               največje koalicijske stranke, ko je dejal, da težimo k bolj izobraženim in bolj
               strokovnim inšpektorjem, ampak ne jim jemati možnosti izobraževanja in uveljavljanja
               oziroma ne jim tega zakonsko preprečevati. Še enkrat poudarjam, ZUP ni strokovni
               izpit. Hvala lepa.</p>
            </sp>
            <sp xml:id="SDZ4-Redna-25-2007-03-07.sp289">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp xml:id="SDZ4-Redna-25-2007-03-07.sp290">

               <speaker>BARBARA ŽGAJNER TAVŠ:</speaker>

               <p>Hvala lepa. Dejstvo je in to smo danes že nekajkrat slišali, da na področju
               inšpekcijskih služb v naši državi vlada, kaos ali pa polomija, pa sem bom
               osredotočila zgolj in samo na delovno inšpekcijo.</p>
               <p>Ključen problem, ki je viden s terena, iz prakse je ta, da so inšpekcijske službe
               vezane na delovni čas, ne vem, od sedmih pa do dveh popoldan. Kršitve na področju
               delovne zakonodaje pa se dogajajo, minister, od dveh naprej, ob sobotah, ob nedeljah,
               ob praznikih; takrat, ko delovna inšpekcija ni na terenu oziroma ne dela. V teh
               primerih, oprostite, ko človek ugotovi neko kršitev, nima inštitucije, nima osebe, na
               katero bi se obrnil in ki bi bila v tistem trenutku zmožna odreagirati. Dogajajo se
               kršitve, ja, da nekdo, ki dela preko javnih del oziroma je prejemnik denarne socialne
               pomoči ob sobotah, ob nedeljah, ob praznikih dela v trgovini na črno. To je tisto,
               česar ta zakon ne rešuje.</p>
               <p>Danes smo slišali, da je pravzaprav tudi amandma, če se sedaj vrnem zgolj in samo k
               amandmaju, logičen in smiseln, pa se bom vprašala, ali res. Ali je res logično in
               smiselno, da zapišemo v zakon, da inšpektorji ne rabijo poznati zakonodaje, tiste
               zakonodaje, o kateri ne nazadnje odločajo, ki je podlaga za njihovo delo? To bomo
               dosegli s tem amandmajem. Ali je to res smiselno in logično, minister - sprašujem.</p>
               <p>Ne nazadnje slišali smo s strani predstavnika Nove Slovenije, da strokovni izpit
               mora biti sestavljen zgolj in samo iz poznavanja splošnega upravnega postopka. Veste,
               strokovni izpit oziroma Zakon o upravnem postopku, tako imenovani ZUP, je lahko le
               sestavni del strokovnega izpita, govorimo o strokovnem izpitu neke osebe, ki je
               specializirana oziroma bo s strokovnim izpitom dokazala, da lahko opravlja strokovno
               delo na nekem specifičnem področju. ZUP ni dovolj, jaz upam, da se zavedate,
               minister.</p>
               <p>Še eno zadeve in bom potem zaključila. Neodvisnost - ja strinjam se z enim izmed
               govornikov pred menoj, ki je dejal, da je neodvisnost tista, ki je zelo pomembna, ko
               govorimo o inšpekcijskih službah. Ampak konkretno na področju sociale, minister je
               pristojen, če hočete, ali pa višja inštanca socialnih inšpekcij; pa se je tudi
               Ministrstvo za delo, družino in socialne zadeve, tudi pod bivšim ministrom, ko je
               prihajalo do določenih kršitev na področju stroke, izgovarjalo na socialno
               inšpekcijo. Ali je potem čudno, da dejansko nismo prišli do nekih pozitivnih rešitev,
               ki bi preprečile zlorabe, ki so se dogajale? Ampak tudi tega ta zakon ne rešuje,
               minister.</p>
            </sp>
            <sp xml:id="SDZ4-Redna-25-2007-03-07.sp291">

               <speaker>PREDSENIK FRANCE CUKJATI:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-25-2007-03-07.sp292">

               <speaker>DR. GREGOR VIRANT:</speaker>

               <p>Na par stvari bi odgovoril. Seveda, že na začetku sem rekel, da ta zakon ne rešuje in
               tudi ne more rešiti vsega, ker je bistvo dobrega dela inšpekcij v dobrem vodenju in v
               dobrem menedžmentu. Me pa čudi, da vas moti, česa vse ta zakon ne rešuje, amandmaja
               pa nobenega niste predlagali. Tako, malo nekonsistentno.</p>
               <p>Glede tega amandmaja, zakon gre dejansko v smer poenostavljanja inšpektorske
               "izpitologije", kot sem že prej temu rekel. Dandanes mora povprečen inšpektor
               opravljati naslednje izpite: opraviti mora splošni izpit iz državne uprave, opraviti
               mora poseben inšpekcijski izpit, ki vsebuje splošni in posebni del, opraviti mora
               poseben izpit na področju prekrškov, ki vsebuje spet splošni in posebni del, pri
               čemer z vsemi temi izpiti ali inšpekcijskim izpitom dobi licenco za inšpektorja na
               kateremkoli področju. Se pravi, on opravi posebni del izpita za eno področje, ampak
               mu to daje pravico, da kot inšpektor dela tudi na kateremkoli drugem področju. To je
               res nesmiselno. Ključno vprašanje je, ali želimo, da inšpektorji delajo ali da samo
               opravljajo izpite. Ta "izpitologija" je šla pač predaleč. Strinjam se s tem, da je
               treba znanje na teh ključnih področjih preveriti, ampak če s to izpitologijo
               pretiravamo, je pa to že birokracija, je pa to birokratiziranje. Tako smo to želeli
               malo poenostaviti.</p>
               <p>Zelo se strinjam s tem, kar je govoril gospod Sok, namreč organiziranost inšpekcij
               na lokalni ravni je preveč razpršena. Od nastanka novih občin, ko so inšpekcije
               prešle direktno pod ministrstva, je dejansko koordinacija na regijski in lokalni
               ravni slaba. Prava rešitev na tem področju, dokončna rešitev na tem področju sigurno
               je poenotenje inšpekcij v bodoči ali pokrajinski upravi ali v pravnem okraju, odvisno
               od tega, ali se bomo odločili za enotirni ali dvotirni sistem. Ampak moram reči, da z
               nastankom pokrajin vidim inšpekcije skupaj z drugimi upravnimi službami ali službami
               državne uprave na regijski in lokalni ravni. Tu se v celoti strinjam z vami, bo pa
               seveda čas za to takrat, ko bodo ustanovljene pokrajine. Tako, da ta koordinacija na
               državni in regijski ravni, predvsem na regijski ravni, je dejansko neke vrste ukrep
               za premostitev, do takrat, ko bodo inšpekcije povezane v upravnem okraju, ali v
               upravni enoti, ali pa pokrajinski upravi. Omogoča pa ta regijska koordinacija, da
               imamo v vsaki regiji enega od šefov območnih inšpekcij, ki ga lahko pokličemo in
               lahko od njega pričakujemo, da skoordinira inšpekcije takrat, kadar je potrebno. Ker
               res eden največjih problemov je zvračanje odgovornosti inšpekcij druga na drugo, ko
               nihče ni odgovoren, pa niti nihče ne sproži spora o pristojnosti. Ve se, da je na
               terenu nek problem, ampak nobena inšpekcija ga noče prijeti, niti nobena noče doseči
               konkretne rešitve spora o pristojnosti. In odslej naprej bomo točno videli, da je
               regijski koordinator inšpekcij tisti, ki mora ta problem zaznati, ki mu morajo drugi
               inšpektorji ta problem sporočiti, in on mora odreagirati, dogovoriti se morajo, kdo
               bo šel v akcijo in v skrajnem primeru pač poklicati inšpekcijski svet ali pa
               predsednika inšpekcijskega sveta, da se ta zadeva reši na državni ravni.</p>
               <p>Pozorno sem poslušal gospoda Soka, ki ima tudi izkušnje z inšpekcijskim delom,
               dejansko pregled rešenih, nerešenih prijav je potrebno vzpostaviti, ta merila
               uspešnosti bodo vključevala tudi odzivnost in rok reševanja prijav. Torej, eno od
               meril uspešnosti bo zanesljivo tudi to, v kolikšnem času inšpekcija odreagira na
               prijavo in zadevo reši in tudi pošlje prijavitelju odgovor.</p>
               <p>Tisti, ki pričakujete neko celostno zakonodajo ali ne vem kaj, morate povedati, kaj
               pravzaprav to pomeni. Jaz bom še enkrat rekel, inšpekcije imajo Zakon o inšpekcijskem
               nadzoru, ki je dober zakon. Nekaterih popravkov je potreben, te popravek smo zdaj
               prinesli v Državni zbor, ne zavajajte se z normativnimi idealizmom, da bomo rešili
               problem inšpekcijskega nadzora tako, da bomo sprejeli pet celovitih novih zakonov.
               Povejte, kje še vidite v zakonodaji probleme. Jaz trdim, da imajo inšpekcije v tem
               zakonu in v področnih zakonih vsa potrebna pooblastila in da se nimajo na kaj
               izgovarjati in da gre dejansko samo za problem učinkovitega vodenja.</p>
               <p>Ta razprava o delovnem času je zelo smiselna, zelo utemeljena in gotovo, da jo bomo
               odprli zelo kmalu na inšpekcijskem svetu, jaz se strinjam s tem, kršitve se dogajajo
               24/7, kot se temu reče, to je 24 ur na dan, 7 dni v tednu in neka oblika
               pripravljenosti ali dežurstva mora tudi na inšpekciji obstajati. To podpiram, ni pa
               to stvar zakona, ampak je to spet treba rešiti na menedžerski oziroma operativni
               ravni.</p>
               <p>Posebej bi pa pokomentiral samo očitke glede usklajenosti ali neusklajenosti s
               sindikati, kjer moram reči, da ta sklep, ki ste ga naredili pri Socialnih demokratih,
               da ta zakon ni bil usklajevan s sindikati, da ta sklep je pa nekorekten: ali ste bili
               nekorektno informirani, ali pa ste iz korektnih informacij naredili nekorektne
               sklepe. Standard usklajevanja tega zakona je bil tako visok, da bi rekel, da je
               šolski primer, kako je treba zakone usklajevati. 7.11. so vsi sindikati, vsi
               reprezentativni sindikati v državni upravi dobili tekst tega zakona. Prejeli smo
               njihove pripombe, jih upoštevali, izvedli dve usklajevanji, zadnje je bilo, če se ne
               motim, 8.12., ko smo dva problema, na katera so opozarjali, upoštevali, dve ključni
               pripombi upoštevali. Takrat sicer sindikati niso želeli podpisati izjave o
               usklajenosti, smo pa dobili ustno zagotovilo, da je zakon usklajen, vendar da bi si
               želeli izposlovati še nekaj časa, če bodo dali kakšne naknadne pripombe. In Vlada je
               ob sprejemu zakona sprejela tudi sklep, da je še odprt prostor za pripombe v času
               prve obravnave, torej od 9. do 25. januarja. Ta rok so sindikati zamudili, poslali
               pripombe v začetku februarja. Ne glede na to smo tudi na te pripombe odreagirali, na
               vsako posebej odgovorili, nekatere upoštevali, nekatere pa ne. Da bi pa šli tako
               daleč, da bi bil zakon korekten samo, če upošteva vsako pripombo vsakega inšpektorja
               ali pa vsakega sindikata, to se pa bojim, da bi bil zakon, ki ne bi mogel doseči
               nobenega pozitivnega učinka, če bi ga inšpektorji sami napisali.</p>
               <p>Med temi pripombami, ki smo jih pa zavrnili, recimo, vse poznamo, vse imamo
               zabeležene, je, recimo, ideja sindikata o združitvi vseh inšpektoratov v eno
               glomazen, gromozanski inšpektorat. Te ideje smo mi dostikrat proučevali, vendar je
               veliko razlogov, da ni smiselna. In oprostite, sindikati pač nam najbrž ne bodo
               diktirali, da naj 10 inšpektoratov združimo v en velikanski inšpektorat in ga
               podredimo temu ali onemu ministrstvu. Ali pa, recimo, želeli so črtanje določbe, ki
               govori o tem, da lahko državljan oziroma oškodovanec zahteva odškodnino neposredno od
               inšpektorja, kadar povzroči ta škodo s svojim kaznivim dejanjem. Tega ne moremo
               upoštevati. Da je lahko glavni inšpektor samo nekdo, ki ima konkretno izkušnje kot
               inšpektor, pa je tudi po naši presoji preozko in tako naprej.</p>
               <p>Jaz te kritike ne sprejemam, zakon je bil zelo korektno usklajevan s sindikati. Tako
               kot vedno se zgodi na koncu, da kakšna točka ostane neusklajena, ampak v tem primeru
               pač Vlada odloči, pove tudi svoje argumente in prevzame tudi odgovornost za
               odločitev.</p>
               <p>Veliko razprav je bilo, kot sem že navajen, o vmešavanju politike v državno upravo
               in tako naprej. Jaz mislim, da je večji problem te države, gledano skozi zgodovino,
               da se je politika, da so se vlade premalo ukvarjale z državno upravo; ne preveč,
               premalo so se vmešavale v njeno delo. V kakšnem smislu vmešavale? V tem, da bi
               zagotovile učinkovito, nebirokratsko delo, odpravljale administrativne ovire,
               odreagirale tudi na konkretne probleme, kajti lepo je govoriti o tem, da naj politika
               zagotovi samo sistemsko okolje, pa določi cilje, pa usmeritve, pa strategije itd.,
               ampak realni problemi so konkretni problemi v življenju. Problemi, ki jih ljudje
               čutijo, niso strateške narave, ampak so vedno konkretni. In če nastane konkreten
               problem v praksi, ki ga noče nobena inšpekcija rešiti, potem pač mora nekdo o tem
               odločiti in ta zakon govori natanko o tem.</p>
               <p>Moram posebej poudariti, ko gre za upoštevanje navodil, torej za to, da šef, vodja,
               menedžer v inšpekciji ravno tako kot povsod drugje odgovarja za delo enote, ki jo
               vodi, in da mora imeti za to tudi možnost, da daje navodila in usmeritve svojim
               sodelavcem, da to nikakor, niti najmanj ne pomeni možnosti dajanja nezakonitih
               navodil ali poseganja nekih nelegitimnih interesov v strokovno delo, itd. Ne, zaradi
               tega, ker Zakon o javnih uslužbencih zelo jasno in sistematično rešuje vprašanje, kaj
               v primeru, ko javni uslužbenec dobi neko navodilo, za katero oceni, da je
               protipravno. To je kristalno jasno urejeno v 94. členu Zakona o javnih uslužbencih,
               ki velja za vse enako, za inšpektorja, za svetovalca na upravni enoti, ki vodi
               gradbene zadeve, in za vse ostale. Tako da, nobene skrbi, da bi...</p>
               <p>To dejstvo, da mora inšpektor, tako kot vsak drug, ubogati svojega šefa, ker je šef
               odgovoren za njegovo delo, da bi pomenilo, da mora sprejemati tudi njegova nezakonita
               navodila, na to je pa treba zelo ostro odreagirati, če do česa takega pride, to je
               zelo nesprejemljivo.</p>
               <p>Seveda se vsi strinjamo, kolega Gantar, s tem, da mora biti princip delovanja uprava
               zakonitost. Absolutno, ampak naša vlada, ta vlada pa želi v delovanje uprave poleg
               klasičnih veberjanskih, da tako rečem, principov delovanja, ki izhajajo v tem našem
               prostoru iz avstroogrske tradicije reda in zakonitosti, vnesti še neke dodatna
               kvalitete, kvalitete novega javnega menedžmenta - gotovo poznate to področje.
               Kvalitetno vodenje, učinkovitost, določanje merljivih ciljev in doseganje teh
               merljivih ciljev, poenostavljanje postopkov, itd. Zakonitost je nujna in je prvi
               princip, ampak ni dovolj, mora biti tudi usmerjenost k uporabniku, mora biti tudi
               odprtost in preglednost, mora biti tudi učinkovitost, vse to za zakonitostjo ali ob
               zakonitosti, ampak ravno tako pomembna, zato ves čas toliko poudarjamo ta menedžment
               tudi v javni upravi. Jaz tudi poudarjam, da ne pričakujte, da bo zakon rešil vse, ker
               bodo inšpekcije dobro delovale, če bodo dobro vodene.</p>
            </sp>
            <sp xml:id="SDZ4-Redna-25-2007-03-07.sp293">

               <speaker>PREDSENDIK FRANCE CUKJATI:</speaker>

               <p>Hvala. Nisem opazil, da bi bil napačno citiran. Ali lahko še Širca in Beblerjeva, pa
               potem ponovno se prijavite? V redu. Gospa Širca, izvolite, imate besedo. Gospod
               Potrč, se boste javili v naslednji rundi. Gospa Širca, izvolite.</p>
            </sp>
            <sp xml:id="SDZ4-Redna-25-2007-03-07.sp294">

               <speaker>MAJDA ŠIRCA:</speaker>

               <p>Gospod Virant, mene kar zmrazi takrat, ko se oglasite s tezo, da se je Vlada nekoč v
               preteklosti še premalo vmešavala v javne zadeve oziroma tudi v delo inšpektorjev v
               tem primeru, in ko pravite, da je bistvo dobrega inšpekcijskega dela v dobrem vodenju
               in menedžmentu. Sedaj prihajate s temi spremembi, kjer vodenje zamenjate s tistim
               videnjem, ko se vodi lahko tudi po določenih narekih. O tem je bilo danes že govora.
               In ključni problem, ki ga, recimo, to vodenje po vašem zgledu daje, je 11. člen, na
               katerega vas je opozorila tudi Zakonodajno-pravna služba, gospod Mozetič, ki jo vodi,
               pa ni bilo nobenega prisluha za njegovo razmišljanje in tudi za naše razmišljanje, ko
               se je na pristojnem odboru pojavil amandma, ki je poskušal ta 11. člen spremeniti.
               Kajti shizofrenost 11. člena je ta, da niso jasne, čigave kompetence oziroma kako in
               na kakšen način lahko razumemo neodvisnost inšpektorjev. Kajti vi pravite, da je
               inšpektor pri opravljanju nalog inšpekcijskega nadzora samostojen, da samostojno vodi
               postopek ter izdela odločbe in sklepe v upravnem in prekrškovnem postopku, v istem
               zamahu pa je rečeno, da je inšpektor pri opravljanju nalog inšpekcijskega nadzora
               dolžan upoštevati navodila in usmeritve predstojnika oziroma nadrejenega. Sedaj se
               postavlja vprašanje, dam vam primer. Recimo, inšpektor gre po menedžerskih navodilih
               ali navodilih svojih predstojnikov, recimo, v Lipico in vodi določen postopek po
               navodilu, ki vemo, čigavo je, in tudi izda postopek, za katerega je popolno
               odgovoren, ni pa tisti postopek neodvisnega inšpektorja, kot si ga lahko zamišljamo
               po starih navodilih, ko je deloval po svojih odločitvah in tudi vodil postopek po
               svojih odločitvah.</p>
               <p>Se pravi, da bi morali prisluhniti vsaj takšnim sprememba, kjer bi bilo mogoče jasno
               razumeti načelo samostojnosti inšpektorjev in inšpekcijskega nadzora. Zato je bila
               predlagana neka kompromisna rešitev za 11. člen, kjer se je dejalo sicer, da je
               inšpektor pri opravljanju nalog inšpekcijskega nadzora dolžan upoštevati splošne
               usmeritve predstojnika oziroma nadrejenega, ampak da ta predstojnik oziroma nadrejeni
               pri opravljanju nalog inšpekcijskega nadzora v posamezni zadevi lahko od inšpektorja
               zahteva, da opravi posamezne naloge in se pod te tudi ločeno podpiše. Seveda tega
               niste upoštevali, zato mislim, da bo precej težav v prihodnosti s to neodvisnostjo
               oziroma s preveč, bom rekla, enosmernim razumevanjem menedžerskega oziroma odvisnega
               vodenja, ki nastaja s tem zakonom, ko se po mojem razmišljanju vloga inšpektorjev
               krči v njihovi samostojnosti. Hvala.</p>
            </sp>
            <sp xml:id="SDZ4-Redna-25-2007-03-07.sp295">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler. Izvolite.</p>
            </sp>
            <sp xml:id="SDZ4-Redna-25-2007-03-07.sp296">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Torej, že kolegica Majda Širca je opozorila
               na nedoslednost in neuravnovešenost tega 11. člena. Poslanski klub LDS je takrat
               vložil amandma za obravnavo na matičnem delovnem telesu, pa je bil zavrnjen, ampak
               kljub temu se ta 11. člen dejansko zelo slabo bere, kajti kako naj bo inšpektor
               tisti, ki bo samostojno vodil postopek in izdajal odločbe, potem pa bo dolžan
               upoštevati navodila in usmeritve predstojnika oziroma nadrejenega. Saj veste, da
               dokler stvari tečejo normalno, ni noben problem. Problem pa je, ko nastopi neka
               težava, neka ekscesna situacija in ko navsezadnje tudi inšpektor, ki je izdal neko
               odločbo, niti ne more predočiti, da je dejansko ravnal v skladu z navodilom. To
               navodilo bi najbrž že moralo biti pisno navodilo ali kako drugače določeno, sicer ne
               vemo, kakšna je sploh njegova vloga.</p>
               <p>In zdaj sprašujem tudi to, glede na razpravo gospoda Drobniča. Če je Evropska unija
               v nekaterih drugih zadevah opozarjala na to, kako je pomembna samostojnost in
               neodvisnost inšpektorja, sprašujem, kakšno je zdaj naše stališče, naše vlade,
               predlagatelja tega zakona do tega vprašanja. Ali obstojijo tudi kakšna navodila,
               rečemo "acquis communautaire" ali kaj podobnega, ki se nanaša na vlogo in položaj
               inšpektorjev oziroma inšpektoratov. Vseeno bi želela podrobnejši odgovor na to
               vprašanje, kako bo dejansko to v praksi potekalo. Kako si predstavljate to
               samostojnost in neodvisnost inšpektorja, ob tem pa pravite, da je bil dolžan
               upoštevati navodila in usmeritve predstojnika oziroma nadrejenega?</p>
               <p>Potem pa še, tukaj ste spraševali, kaj imamo v mislih, katere zakone menimo, da bi
               bilo treba spremeniti. In zdaj se sprašujem, jaz sem že prej v stališču poslanskega
               kluba LDS povedala, da je potem, po tragičnem primeru Lipa, predsednik Vlade Janez
               Janša sklical posvet glavnih slovenskih inšpektorjev in takrat je obljubil, da bo
               Vlada pripravila vso potrebno pravno podlago za dejavnost inšpektoratov in
               inšpektorjev in da bo prišla v parlament tudi s podrobnimi zakoni, spremembami,
               predlogi sprememb nekaterih drugih zakonov, ki bi bolj podrobno določali pristojnosti
               in načine delovanja inšpektorjev.</p>
               <p>Zdaj vas vprašam, gospod minister, gotovo ste ga vi, predsednika Vlade takrat
               "brifirali" za tisti posvet z glavnimi inšpektorji, katerega izplen je bil ta njegova
               obljuba, in zato najbrž že vi najlažje odgovorite na to vprašanje, katere zakone
               lahko pričakujemo; ki jih seveda potem moramo gledati nekako v neki celoti, v nekem
               sozvočju, kajti tako po kapljicah, drobtinicah posegamo v neke zakone in je potem
               seveda tudi vprašljiva konsistentnost celega sistema. Hvala.</p>
            </sp>
            <sp xml:id="SDZ4-Redna-25-2007-03-07.sp297">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-25-2007-03-07.sp298">

               <speaker>DR. GREGOR VIRANT:</speaker>

               <p>Ne samo da sem "brifiral" predsednika Vlade o tem sestanku, ampak sva bila s
               predsednikom Vlade skupaj na tem sestanku, ker ga je on sklical in sem bil tudi
               prisoten od začetka do konca, zato točno vem, kaj smo se tam pogovarjali, in tudi
               vem, kakšni so bili sklepi. Za razliko od mnogih reakcij vlad iz preteklosti, ki so
               na posamične probleme pri delovanju državne uprave odreagirale tako, da so napovedale
               neko novo sistemsko zakonodajo, jaz to imenujemo normativni idealizem, smo se na
               tistem sestanku pogovarjali o tem, kaj narediti za boljše vodenje in delovanje
               inšpekcij. Ugotovili smo, da je eden od možnih ukrepov, eden od ukrepov tudi določena
               korektura v zakonodaji, ampak še zdaleč to ni na pravem mestu; ker bom še 15-ič
               ponovil: slovenske inšpekcije imajo po veljavni zakonodaji velika pooblastila in ni
               izgovora, da bi ta pooblastila zaradi slabe zakonodaje bila premajhna. Zato je bila
               tudi tedanja napoved takšna, mislim, da sem celo jaz dajal izjave za javnost po
               tistem sestanku glavnih inšpektorjev in sem povedal natanko to. V tem kontekstu smo
               zakon začeli pripravljati, dobili smo predloge vseh inšpektoratov, ker smo jih
               vprašali "Kaj želite? Katera pooblastila še dodatno želite? Kje želite imeti stvari
               ščiščene zato, da ne boste imeli problemov z izvajanjem svojih pooblastil?"
               Upoštevali smo vse njihove predloge in to je sedaj ta zakonodaja.</p>
               <p>Še enkrat bom pa ponovil, da ključno pa je, seveda v nadaljevanju, vodenje. To
               vodenje in delovanje inšpekcij, sem prepričan, nikoli ne bo idealno, da bi bili vsi z
               njim zadovoljni, ampak bistveno je, da Vlada z vsakim svojim korakom oziroma da se
               trudimo ves čas, da bi šli po poti stalnih izboljšav. Torej, da bi inšpekcije
               delovale vse bolje, ne pa da stvari prepuščamo po nekem sistemu "laisse faire, laisse
               passe", naj se kar v samostojnih inšpekcijah stvari odvijajo po do sedaj
               uveljavljenih in utečenih vzorcih. To je tudi tisto, kar sem mislil s tem, ko sem
               rekel, da so se vlade prej premalo ukvarjale z delovanje državne uprave. Koliko
               predpisov smo v Sloveniji sprejeli v preteklosti, ki so jih pripravile strokovne
               službe v ministrstvih, pa jim politika ni posvetila dovolj pozornosti in so iz tega
               naslova se nakopičile birokratske ovire, ki sedaj dušijo naše gospodarstvo. Koliko
               področij imamo, kjer smo pri harmonizaciji naše zakonodaje z evropsko šli tako visoko
               nad evropske standarde, da imamo določena področja urejena, kot se ti strokovnjaki
               hvalijo, najbolj v Evropi, celo področje varstva pri delu, ampak v velikih
               narekovajih. Ti strokovni pripravljavci zakona so v zakonodajo vgradili tudi absurdne
               rešitve, absurdne birokratske omejitve, ki sedaj dušijo naše gospodarstvo. In to, da
               smo na nekaterih področjih, v narekovajih, "najboljši v Evropi", krepko bremeni in
               dviguje stroške našemu gospodarstvu. To je tisto, kar sem hotel reči, da so se vlade
               premalo ukvarjale z državno upravo in da so preveč ravnale po načeli "laisse faire,
               laisse passe".</p>
            </sp>
            <sp xml:id="SDZ4-Redna-25-2007-03-07.sp299">

               <speaker>PREDSEDNIK FRANCE CUKJATI:</speaker>

               <p>Hvala. Odpiram nov krog prijave. Gospod Gantar, izvolite.</p>
            </sp>
            <sp xml:id="SDZ4-Redna-25-2007-03-07.sp300">

               <speaker>DR. PAVEL GANTAR:</speaker>

               <p>Samo kratek komentar tega, kar je povedal gospod minister, ko se je obrnil name, na
               moj nastop prej. Prva zadeva, ki je, v velikih stvareh pravzaprav imava podobna
               mnenja. Tudi jaz tako kot vi menim, da ni problem zakonodaje. Da je zakonodaja
               pravzaprav razmeroma določna in da imajo inšpektorji dosti velike pristojnosti in da
               je problem pravzaprav problem menedžmenta, pomemben problem v javni upravi oziroma v
               državni upravi nasploh, v inšpekciji pa tudi. To je prva stvar.</p>
               <p>Drugič. Seveda je jasno, da tudi mi menimo v poslanski skupini, da je javni
               menedžment, kot smo rekli, vidik, s katerim lahko povečamo učinkovitost inšpekcije,
               vendar vidimo to povečevanje v drugačni smeri; kot, bi rekel, na nek način
               organizacijo in povečanje učinkovitosti kadrovskih, materialnih in finančnih
               resursov. Jaz osebno, bi rekel, da ključna oseba je inšpektor, inšpektorica, torej
               tista oseba, ki mora v nekem trenutku izdati odločbo, odločiti se in presoditi. In če
               bomo šli na ta vidik, ali je usposobljena, ali je privržena in privržen temu delu,
               ali želi, da se danes ne bi nič zgodilo, da ne bi bilo treba nikamor iti, če bomo ta
               vidik bolj vzeli v poštev, mislim, da bomo veliko lahko storili. To menim predvsem
               zato, ker menim, da ste vi rešili problem z inšpekcijskim svetom na način političnega
               voluntarizma, politične kampanje, aktivizacije. Mislim, da problem ni rešljiv na tej
               ravni ali pa je slabo rešljiv in vas potegne v neke strukture odločanja, kjer bi
               politika in ta uprava in nadzor moralo biti ločeno. To predvsem želim opozoriti.</p>
               <p>Želim seveda opozoriti na to, da je po mojem mnenju regijska koordinacija
               inšpektorjev potrebna in nujna. To želim poudariti predvsem zaradi tega, ker je
               dejansko potrebno ugotoviti, kateri je tisti inšpektor ob zadevah, kjer se lomijo
               pristojnosti, ki mora izdati prvi odločbo, ki mora potegniti zadevo naprej. Zato bi
               še enkrat rekel predvsem to, da zadeva s političnim volonterizmom angažmaja
               ministrov, ministra ne bo rešena. Sam seveda ne bom v tem primeru zdaj komentiral
               posameznih inšpekcijskih odločb, daleč od tega. Bi pa le rekel, da če bodo padale
               takšne inšpekcijske odločbe, kot smo danes slišali, da je izdajal inšpektor za medije
               v primeru časopisa Finance - samo do tukaj bom šel, ne več naprej -, ni rešitve za
               inšpekcije. Ni zakon, ni ministra, ki lahko prepreči zadevo. Tukaj je inšpektor,
               inšpektorica, ki ima znanja, sposobnost, trezno presojo, zakon, smiselnost in
               racionalno ravnanje. Če tega ni, nič ne pomaga, zato fokusiramo se, gospe in
               gospodje, na inšpektorje, na ljudi in poskušajmo njih usposobiti, da bodo vedeli, kaj
               in kako je treba delati. Hvala lepa.</p>
            </sp>
            <sp xml:id="SDZ4-Redna-25-2007-03-07.sp301">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubeljšek.</p>
            </sp>
            <sp xml:id="SDZ4-Redna-25-2007-03-07.sp302">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Jaz sem se hotel proceduralno javiti, kajti govorimo
               zdaj že več kot eno uro, ampak o vsem drugem kot o tem, kar tukaj piše, da je
               razprava o amandmaju. Imamo samo en amandma koalicijskih poslanskih skupin o 26.
               členu, razprava je pa o vsem drugem, splošna razprava. Splošna razprava, ki je bila
               že opravljena na matičnem delovnem telesu, pa nič posebnega ni bila razprava, tudi na
               matičnem delovnem telesu ne. Nobenega drugega amandmaja ni, da bi vsebinsko še
               dopolnili to novelo zakona. Tako tega ne razumem, kaj hočemo razpravljati in spet
               odpirati neke probleme. Inšpekcijski nadzor ne funkcionira dobro, to vsi vemo in se s
               tem strinjamo. Novela dopolnjuje nekaj, da bo boljše vodenje, da bo boljša
               koordinacija, da bo razmejena odgovornost, večja odgovornost, da se bo lažje dobilo
               tudi strokovne kadre notri. O tem govorimo! In pustimo, da se zadeve dopolnijo in da
               se naknadno, ko bomo videli, ali bo zadeva zafunkcionirala, še nadalje dopolnimo ta
               zakon. Kakšen nov zakon, kakšen drug zakon, krovni zakon? Saj krovni zakon imamo. To
               je eno.</p>
               <p>In drugo, kar bi rekel, vsi govorimo o nesrečnem slučaju Lipa. Jaz zadevo dobro
               poznam, ker od tam izviram, tam sem doma. Ampak Lipa je bil res tisti nesrečen
               slučaj, ampak javna tajna je bila, da dela ta diskoteka na črno in da nihče ne
               ukrepa. In o tem je razpravljal celo občinski svet, ker so bile s strani krajanov
               dane pritožbe na občinski svet, nekdo ni ukrepal, inšpekcije niso ukrepale. Zakaj ne?
               Zato, ker so neučinkovite, ker ni jasna odgovornost. V tem je problem. In jaz bi
               prosil, gospod predsednik, res vi vodite, da razpravljamo o amandmaju k 26. členu.
               Hvala lepa.</p>
            </sp>
            <sp xml:id="SDZ4-Redna-25-2007-03-07.sp303">

               <speaker>PREDSEDNIK FRANCE CUKJATI:</speaker>

               <p>Hvala. Res je, da se govori o marsičem in še najmanj o 26. členu in amandmaju, ampak
               nemogoče je obdržati razpravo v poslovniškem okviru, zato ne pri prejšnjih zakonih in
               ne pri teh ne vztrajamo na striktnem spoštovanju vsebine, ker sicer razprave ne bi
               bilo. Gospod Zagorac.</p>
            </sp>
            <sp xml:id="SDZ4-Redna-25-2007-03-07.sp304">

               <speaker>BOŠTJAN ZAGORAC:</speaker>

               <p>Hvala za besedo, gospod predsednik. Mislim, da smo kolegica Žgajnerjeva, jaz in
               gospod minister v štartu še edini razmišljali o amandmaju in če bi komu morali vzeti
               besedo, bi bilo potrebno to sedaj storiti vam, v kolikor bi dosledno upoštevali
               poslovnik. Tudi sam po prvem izvajanju ministra sem dvignil roko za repliko, mislim,
               da sem bil pri ministru narobe razumljen, zato sem dvignil za repliko, vendar ste kot
               predsednik in kot tisti, ki vodite sejo ocenili, da temu ni tako. Minister, ko sem
               govoril o amandmaju oziroma ko ste vi rekli: "V kolikor razmišljamo, da bi zakon bil
               boljši, zakaj nihče ni vložil amandmajev?" Mislim, da to ne gre ne vaši osebnosti ne
               vašemu položaju v prid, kar ste rekli. Verjamem, da vam je to pobegnilo in niste
               mislili na tak način zagovarjati zakona. Sami veste, da je bilo na odboru vloženih
               sedem amandmajev, od tega so bili štirje sprejeti, trije opozicijski zavrženi, in
               sami ste dosti dlje v politiki kot jaz, pa mi boste povedali v dveh letih in tri
               četrt tega mandata, koliko opozicijskih amandmajev, ki bi lahko izboljšali nek zakon,
               pa je bilo potrjenih bodisi na odboru bodisi tu. Zdi se mi, da takšna argumentacija
               vam ne gre v prid, ne vašemu položaju, vašemu znanju, sploh pa ne človeku, ki
               uporablja besede, kot so normativni idealizem in zakone zagovarja delno tudi v
               francoščini.</p>
               <p>Kar se tiče usklajevanja in usklajenosti zakona, pa v kolikor ne bi bil na odboru,
               bi vam še verjel. Jaz vam verjamem, da je usklajevanje potekalo, vendar do
               usklajenosti ni prišlo, kajti v tistem, bom rekel, zdaj že skoraj lahko rečem o
               ekscesu, ki se je zgodil po odboru, se mi je zdelo, da tista razprava je bila pa malo
               preveč žolčna med predstavnico državne uprave in predstavnikom sindikata, da bi lahko
               govorili o tem, da gre tu za neko sinergijo, za neko razumevanjem med sindikatom in
               državno upravo. Hvala.</p>
            </sp>
            <sp xml:id="SDZ4-Redna-25-2007-03-07.sp305">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč, žal vi nimate prijavljenega časa za razpravo. Imate
               proceduralni predlog? Izvolite, proceduralni predlog.</p>
            </sp>
            <sp xml:id="SDZ4-Redna-25-2007-03-07.sp306">

               <speaker>MIRAN POTRČ:</speaker>

               <p>Hvala lepa. Gospod predsednik, jaz se pri obravnavi amandmaja nisem oglasil in tudi
               imel ne namena oglasiti, toda vi res vodite izrazito sejo v okviru splošne razprave,
               v okviru splošne razprave pa je mene gospod Virant užalil, ko je govoril, da sem
               nekorektno govoril o vprašanju usklajevanje. Jaz imam dokument, 19.2.2007, ki ga
               imate tudi vi, vse iz njega vsem povzel, iz tega dokumenta, izrecno povedal, da vem,
               da ne more biti vse usklajeno, in izrecno zahteval, da bi nas Vlada morala o
               rezultatih usklajevanja obveščati, kar je sklep tega Državnega zbora že leta nazaj.
               Hvala.</p>
            </sp>
            <sp xml:id="SDZ4-Redna-25-2007-03-07.sp307">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen? Izvolite, gospod minister.</p>
            </sp>
            <sp xml:id="SDZ4-Redna-25-2007-03-07.sp308">

               <speaker>DR. GREGOR VIRANT:</speaker>

               <p>Hvala lepa. Gospod Potrč, jaz sem dopustil dve možnosti: ali da imate nekorektne
               informacije s strani sindikata po poteku tega usklajevanja ali pa, da ste naredili
               nekorekten sklep. Jaz bom samo še enkrat povedal, da višjega standarda usklajevanja
               nekega zakona, kot smo ga uporabljali pri tem zakonu, si skorajda ne morem in ne znam
               predstavljati. Mislim, da se na tak način zakonodaja usklajuje, da smo dali
               sindikatom večkrat možnost, da so dali svoje pripombe, da smo celo vrsto pripomb
               upoštevali, da smo jim odgovorili na sleherno pripombo, ki ni bila upoštevana, in kaj
               več kot to, si pa že težko predstavljam.</p>
               <p>Glede te informacije ali pa razprave o nekih ekscesih, ki so se dogajali na matičnem
               delovnem telesu, pa moram povedati, da ne razumem, sicer nisem bil prisoten, v mojem
               imenu, v imenu ministra je bil tam državni sekretar, ampak ti očitki o ekscesih lahko
               letijo kvečjemu na tu prisotni sodelavki, ki se pa sploh nista oglasili v razpravi na
               matičnem delovnem telesu. Tisto "po" - verjetno ali ste narobe slišali ali gre za
               halucinacijo ali kaj takega, mislim, da je nedostojno, da kaj takega očitate
               strokovnjakom iz državne uprave.</p>
            </sp>
            <sp xml:id="SDZ4-Redna-25-2007-03-07.sp309">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes za razpravo? Ja. Ponovno odpiram možnost prijave. Gospod
               Alojz Sok.</p>
            </sp>
            <sp xml:id="SDZ4-Redna-25-2007-03-07.sp310">

               <speaker>ALOJZ SOK:</speaker>

               <p>Hvala lepa. Glede na to, da smo vsi mojstri za spoštovanje tega poslovnika, je težko
               od predsedujočega zahtevati to, kar nekateri govorite, da naj eksplicitno vodi
               razpravo samo po poslovniku.</p>
               <p>Ampak, če se vrnem k temu amandmaju, se tudi sam strinjam s to intenco v tem
               amandmaju, da je "izpitologije" na tem področju inšpekcijskih služb dovolj in pa
               preveč. Da v bistvu gredo vsi ti - nadgradnja teh izpiti samo z enim ciljem:
               ustvariti čim večje denarne tokove. Vis-ŕ-vis tega bi rad rekel, da se ta manjko - ko
               nekateri mislijo, da bo nekaj zaradi ukinitve tukaj manjkalo - da nadoknaditi z
               navodili predstojnika. In navodila predstojnika niso nobena noviteta, navodila so
               vedno bila na področju inšpekcijskih služb, in sicer navodila so splošna in posebna.
               Tako kot se, recimo, sodna praksa ustvarja na področju dela sodišč, tako se seveda
               tudi na področju dela inšpekcij ustvarja ta praksa, ki potem najde svoje mesto v
               samih zapisih navodil predstojnikov. Seveda so ta navodila pisna, tako da s tega
               vidika ni nobenega problema. In tudi sam ne vem, kako bi inšpektorji ravnali v
               posameznih primerih, če ne bi imeli na razpolago teh navodil, ki jih nekako usmerijo,
               v katero smer naj pri posameznih dogodkih ravnajo. Seveda pa bi bilo problematično,
               če bi se v okviru teh navodil nekako izgovarjali na ustna navodila, ki bi bila od
               primera do primera. To pa bi potem lahko bil ta problem, na katerega ste nekateri
               opozarjali, ampak mislim, da skozi tolmačenje zakona to ne gre v tej smeri, ampak da
               se ve, da so ta navodila vnaprej pripravljena in da služijo inšpektorjem za
               učinkovito in promptno ukrepanje v posameznih primerih, ko se je treba v trenutku
               odločiti, kako ravnati. Ker pa inšpektor lahko s svojim ravnanjem tudi povzroči
               veliko materialno škodo, pa tudi še kakšno drugačno, je prav, da so ta navodila zelo
               natančna in da ne dajejo velikega dvoma, kako v nekem primeru ravnati.</p>
               <p>Jaz nimam težave glede tega in ta amandma bom sam in tudi v Novi Sloveniji ga bomo
               podprli. Lahko pa se eventualno, če je treba še kaj dodati, do tretje obravnava še tu
               kaj doda, da se bo točno vedelo, kakšna so ta navodila predstojnika. Hvala lepa.</p>
            </sp>
            <sp xml:id="SDZ4-Redna-25-2007-03-07.sp311">

               <speaker>PREDSEDNIK FRANCE CUKJATI:</speaker>

               <p>Gospod Sajovic.</p>
            </sp>
            <sp xml:id="SDZ4-Redna-25-2007-03-07.sp312">

               <speaker>MAG. BORUT SAJOVIC:</speaker>

               <p>Hvala lepa. Moram reči, da kar se tiče 26. člena in amandmaja oziroma navodil, s tem
               nimam nobenih težav, če bo le delo inšpektorjev zato boljše in pa učinkovito. Jaz
               mislim, da mora res delo inšpektorja stremeti k temu, da se nek problem reši.</p>
               <p>Včeraj sem se srečal z enim primerom s področja stanovanjske inšpekcije. Problem se
               vleče že več kot dve leti in pol. Gospa v neki najemni hiši enostavno nima vode. In
               inšpektor je pritiskal na lastnika stanovanja, mu dal ustrezno odločbo, odredbo,
               sedaj po dveh letih in pol, ko sem o zadevi ponovno urgiral, da naj se pa nekaj reši,
               pa je bil primer odstopljen v reševanje občini. Gre za problem pitne vode, samo jaz
               si res ne predstavljam s svojimi sodelavci, ki niso tako usposobljeni s specifičnega
               področja kot dotični inšpektor, kako bi lahko problem hitreje, bolje in pa
               učinkoviteje rešili. In če bi bila v tem primeru navodila taka, naj pač inšpektor
               zadevo izpelje do konca, zakaj naj bi jaz kot župan kaznoval nekoga kot lastnika
               stanovanja, če bi to bistveno boljše, bistveno bolj pravno, korektno naredil nekdo,
               ki mu je to poklic. In če gredo navodila v to smer, v reševanje konkretnih problemov,
               potem z njimi nimam nobenih težav. Seveda, če so pa navodila takšna, ki se tičejo
               določenih oseb ali osebnih zadev, potem pa je z njimi lahko marsikaj narobe.</p>
               <p>Kar se pa tiče same razprave danes, pa mislim, da je bila dobra in kvalitetna in
               hvala lepa predsedniku, da takšnih razprav ne omejuje. Kajti, če bi bili razpravljali
               samo o 26. členu, bi bili sedaj najbrž že doma, nekje na toplem, tako pa smo brez
               dvoma odprli niz problemov, za katere upam, da se bodo v dobro državljank in
               državljanov v prihodnje rešili. Hvala lepa.</p>
            </sp>
            <sp xml:id="SDZ4-Redna-25-2007-03-07.sp313">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac.</p>
            </sp>
            <sp xml:id="SDZ4-Redna-25-2007-03-07.sp314">

               <speaker>BOŠTJAN ZAGORAC:</speaker>

               <p>Hvala še enkrat za besedo. Zgleda, da do replike se pač ne da. Zadeva, o kateri sva
               govorila, gospod minister, je bila po odboru, ne na odboru. Kolikokrat se je kdo
               oglasil na odboru s strani Vlade, me ne zanima. Škoda je, če se ni kdaj, ko je bilo
               treba, ampak to ni moj problem.</p>
               <p>Kar se tiče halucinacij, pa moram povedati, da halucinira lahko tudi nekdo, ki je
               pijan od moči; nekdo to tudi piše v definiciji, da do halucinacij lahko pride tudi
               pri nekomu, ki je pijan od moči in si hoče podrediti - recimo, pa zgolj ugibam -
               celotno javno upravo v tej državi. V kolikor pa spada v halucinacije, po vašem
               prepričanju - glede na to, da tako strokovno zagovarjate zakone, tudi po francosko,
               če je treba -, v to definicijo tudi razmišljanje z lastno glavo. To sem pa zelo
               ponosen, da haluciniram. Ampak tudi v halucinacijah ne bom podprl tega zakona. Hvala.
           </p>
            </sp>
            <sp xml:id="SDZ4-Redna-25-2007-03-07.sp315">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-25-2007-03-07.sp316">

               <speaker>DR. GREGOR VIRANT:</speaker>

               <p>Ta moja pripomba o halucinaciji se je nanašala na vaše, mislim, da zelo žaljive
               komentarje na komuniciranje naših sodelavcev, za katere sem trdno prepričan, da nima
               nobene zveze z resničnostjo, realnostjo. Samo na to. Ker se mi zdi nespodobno, da na
               tak način žalite sodelavce državne uprave.</p>
            </sp>
            <sp xml:id="SDZ4-Redna-25-2007-03-07.sp317">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes po razpravi? (Ne.) Potem zaključujem
               razpravo..../oglašanje iz klopi/... a Pozsončeva? Izvolite. Bom odprl ponovno.</p>
            </sp>
            <sp xml:id="SDZ4-Redna-25-2007-03-07.sp318">

               <speaker>MARIA POZSONEC:</speaker>

               <p>Hvala lepa. Jaz nisem dobila odgovora na moje vprašanje, zakaj nimamo
               inšpektorja....</p>
            </sp>
            <sp xml:id="SDZ4-Redna-25-2007-03-07.sp319">

               <speaker>PREDSEDNIK FRANCE CUKJATI:</speaker>

               <p>...ostalim teče prijava.</p>
            </sp>
            <sp xml:id="SDZ4-Redna-25-2007-03-07.sp320">

               <speaker>MARIA POZSONEC:</speaker>

               <p>....za uresničitev dvojezičnosti?</p>
            </sp>
            <sp xml:id="SDZ4-Redna-25-2007-03-07.sp321">

               <speaker>PREDSEDNIK FRANCE CUKJATI:</speaker>

               <p>Gospod minister, izvolite. Imate 15 sekund.</p>
            </sp>
            <sp xml:id="SDZ4-Redna-25-2007-03-07.sp322">

               <speaker>DR. GREGOR VIRANT:</speaker>

               <p>Hvala. Bom poizkusil na hitro odgovoriti na to vprašanje. Inšpektorja za dvojezičnost
               ne potrebujemo, ker imamo inšpekcije po posameznih področjih in vsaka na svojem
               področju mora skrbeti za dvojezičnost. Če vzamete, recimo, dvojezičnost v državni
               upravi, je to gotovo upravna inšpekcija. Če je tu problem, je pač potrebno prijaviti
               na upravno inšpekcijo. Drugače pa problem dvojezičnosti obrazcev na dvojezičnem
               območju poznam, smo se ga že lotiti in smo se dogovorili, na kakšen način ga bomo
               zelo hitro rešili. Tako bodo vsi obrazci prevedeni v madžarščino.</p>
            </sp>
            <sp xml:id="SDZ4-Redna-25-2007-03-07.sp323">

               <speaker>MARIA POZSONEC:</speaker>

               <p>Znanje jezika je problem. Nihče ne zna niti besedice madžarsko.</p>
            </sp>
            <sp xml:id="SDZ4-Redna-25-2007-03-07.sp324">

               <speaker>PREDSEDNIK FRANCE CUKJATI:</speaker>

               <p>Gospod Sajovic, imate besedo.</p>
            </sp>
            <sp xml:id="SDZ4-Redna-25-2007-03-07.sp325">

               <speaker>MAG. BORUT SAJOVIC:</speaker>

               <p>Hvala lepa. Gospod minister imate mogoče odgovore še na moje vprašanje. Kar se tiče
               odstopa, takšnih zadev, ali je smiselno, da republiški stanovanjski inšpektor neko
               zadevo, ki je čista kot solza, odstopa v reševanje občinam. Hvala lepa.</p>
            </sp>
            <sp xml:id="SDZ4-Redna-25-2007-03-07.sp326">

               <speaker>PREDSEDNIK FRANCE CUKJATI:</speaker>

               <p>Hvala. Izvolite imate še nekaj časa. Gospod minister, želite takoj? Izvolite.</p>
            </sp>
            <sp xml:id="SDZ4-Redna-25-2007-03-07.sp327">

               <speaker>DR. GREGOR VIRANT:</speaker>

               <p>Torej na prvi pogled se mi zdi, da ta odstop ni utemeljen. Seveda bi bilo treba
               nekoliko bolj natančno pogledati. Je pa to tipičen primer, ki bi ga lahko reševali na
               tej inšpekcijski koordinaciji in se lahko dogovoriva in bomo pogledali, kaj je na
               stvari.</p>
            </sp>
            <sp xml:id="SDZ4-Redna-25-2007-03-07.sp328">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp xml:id="SDZ4-Redna-25-2007-03-07.sp329">

               <speaker>BARBARA ŽGAJNER TAVŠ:</speaker>

               <p>Hvala lepa. Zgolj v vednost minister. Pa res ni pošteno od vas, da z grdimi besedami,
               grdimi obtožbami, kajti haluciniranje, veste, nekomu reči, da halucinira, ni kar
               tako, čez prst. Pa verjamem, da tudi niste strokovno usposobljeni, da bi kolegu
               rekli, da je haluciniral, zato ker je slišal vašo kolegico, predstavnico državne
               uprave, vašega ministrstva, kako je po telefonu grdo govorila o sindikatih, ker so
               imeli pač drugačno stališče na odboru, kot ga ima Vlada oziroma vaše ministrstvo. To
               pa ni pošteno.</p>
            </sp>
            <sp xml:id="SDZ4-Redna-25-2007-03-07.sp330">

               <speaker>PREDSEDNIK FRANCE CUKJATI:</speaker>

               <p>To pa res ni razprava o zakonu. Smatram, da je razprava končana. Porabili smo čas
               oziroma ni več interesa, zato razpravo zaključujem. O amandmaju bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               10. točki dnevnega reda oziroma najkasneje ob 21.25. S tem prekinjam to točko.</p>
               <p>Prehajamo na <title>10. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA
                  O VOLILNI IN REFERENDUMSKI KAMPANJI.</title> Predlog zakona je v obravnavo zboru
               predložila Vlada Republike Slovenije. V zvezi s tem zakonom je skupina 10-ih poslank
               in poslancev, s prvopodpisanim gospodom Miranom Potrčem, zahtevala, da državni zbor
               opravi splošno razpravo. Besedo dajem predstavniku Vlade za dopolnilno obrazložitev
               predloga zakona. Gospod Virant izvolite, imate besedo.</p>
            </sp>
            <sp xml:id="SDZ4-Redna-25-2007-03-07.sp331">

               <speaker>DR. GREGOR VIRANT:</speaker>

               <p>Hvala, gospod predsednik. Spoštovane gospe poslanke, gospodje poslanci!</p>
               <p>Pravila volilne kampanje urejajo vse demokratične države. Namen ureditve tega
               področja je zagotovitev ferpleja v volilni tekmi, enakih izhodiščnih možnosti za vse
               politične stranke oziroma druge predlagatelje in kandidate. Omejitev vpliva denarja
               in kapitala na izid volitev, transparentnost financiranja volilne kampanje ter nadzor
               nad financiranjem in omejitve glede višine financiranja volilne kampanje in glede
               povračila stroškov volilne kampanje iz proračuna. V Sloveniji imamo Zakon o volilni
               kampanji iz leta 1994, ki je bil sicer kasneje enkrat noveliran. Za veljavni zakon
               ugotavljamo, da ima vrsto pomanjkljivosti, na katere je ves čas opozarjalo zlasti
               Računsko sodišče. Ob vsaki volilni kampanji, ob revidiranju poročil, finančnih
               poročil o volilni kampanji, je Računsko sodišče vedno znova ugotavljalo
               pomanjkljivosti v veljavnem zakonu. Zlasti na podlagi teh pripomb in teh predlogov
               Računskega sodišča smo se lotili novelacije, ali bolje rečeno, priprave celovitega
               novega zakona o volilni in referendumski kampanji. Dosedanja ureditev tudi ne vsebuje
               ureditve referendumske kampanje. Tu torej zija pravna praznina, ki jo novi zakon
               poskuša zapolniti, tako da referendumsko kampanjo ureja po analogiji z volilno
               kampanjo, vendar tudi z določenimi specifikami. Po pripombah in opozorilih Računskega
               sodišča sedanji zakon vsebuje nelogične roke za zapiranje posebnega računa za
               financiranje volilne kampanje. Ta račun je potrebno zapreti v roku, ki ne omogoča
               oziroma v času, ko še zelo verjetno niso zaključene vse transakcije in vse poslovanje
               v zvezi z volilno kampanjo. Zaprtje je namreč predpisano že dva meseca po volitvah,
               ko transakcije praviloma še niso končane. Zakon ne vsebuje obveznosti, da bi
               predlagatelj kandidata oziroma kandidatne liste navedel, kdo je organizator volilne
               kampanje in kdo odgovarja za izvedbo, zlasti finančno izvedbo volilne kampanje. Tako
               Računsko sodišče v praksi včasih niti ne ve, koga sploh lahko nadzira. Računsko
               sodišče je opozarjalo tudi, da je definicija stroškov volilne kampanje pomanjkljiva,
               da je preozka, da številne vrste stroškov, ki po logiki stvari sodijo v ta paket
               stroškov volilne kampanje, po zakonu niso vključene. Na primer stroški oblikovanja
               volilnega gradiva, plakatov in podobno.</p>
               <p>V nekaterih točkah je zakon pretirano zbirokratiziral nekatere postopke. To velja
               zlasti za plakatiranje na zasebnih površinah. Naše stališče je, da je pri
               postavljanju, lepljenju plakatov na zasebnih površinah ključno, da organizator
               volilne kampanje doseže soglasje oziroma se dogovori z lastnikom in da se ne država
               ne občina v to naj ne vmešavata. Prav tako veljavni zakon ne določa organa za nadzor
               nad pravilnim, korektnim odstranjevanjem plakatov po zaključku volilne kampanje. Vsi
               radi vidimo, da po zaključku volilne kampanje stranke in drugi predlagatelji
               počistijo za seboj, zato je tudi prav, da se ve, kdo je odgovoren za nadzor nad temi
               pravili.</p>
               <p>Zakon rešuje navedene zagate, navedene probleme, tudi delno revalorizira maksimalne
               zneske, torej omejitvene zneske za financiranje volilne kampanje, in deloma
               revalorizira tudi povračila stroškov volilne kampanje iz državnega oziroma občinskih
               proračunov. Moram posebej poudariti, da ta revalorizacija ni popolna, daleč od tega.
               Od zadnje določitve zneska pa do danes po statističnih podatkih so se cene povišale,
               indeks rasti cen 178, medtem ko se v zakonu povračila iz proračuna dvigujejo za 30%
               in pa dovoljena poraba za približno 60%, se pa v stroške štejejo nekateri elementi
               ali nekateri stroški, ki se prej niso šteli. Lahko zatrdim, da je predlog v tem
               pogledu varčen. In tudi za razliko od prejšnjega zakona dela razliko med višino
               stroškov volilne kampanje ali denarjem, ki se lahko porabi za volilno kampanjo, in pa
               višino povračila. Torej ne vrača se denar za volilno kampanjo v višini, kot ga lahko
               posamezni organizator porabi.</p>
               <p>Glede na to, da gre za pravila igre, ki veljajo za vse politične stranke,
               ocenjujemo, da bi bilo prav, da se zakon sprejme s čim višjo stopnjo konsenza, zato
               smo pripravljeni prisluhniti vsem konstruktivnim predlogom in pripombam. Odzvali smo
               se že vabilu poslanske skupine Socialnih demokratov, ki nam je predstavila vrsto, po
               mojem mnenju, konstruktivnih pripomb in predlogov. V nadaljevanju bom tudi koaliciji
               predlagal, da določene amandmaje, ki jih bo poslanska skupina SD vložila, podpre. Za
               kaj gre? Gre recimo za določbo, ki govori o tem, kdaj lahko Vlada porabi določeno
               vsoto denarja za referendumsko kampanjo. Z amandmajem bi to omejili na primere, ko je
               Vlada sama predlagateljica referenduma, kajti v vseh drugih primerih lahko, recimo,
               kot oponent nekemu referendumskemu predlogu nastopa katerakoli politična stranka in
               organizira volilno kampanjo, recimo, proti neki referendumski odločitvi.</p>
               <p>Prav tako smo diskutirali o vprašanju volilne kampanje v povezavi z javnimi prostori
               in prostori verskih skupnosti. Sedanje določbe so zelo omejevalne. Strinjali smo se,
               da naj se te omejitve nanašajo samo na javne shode, sicer bi lahko prišlo do
               različnih tolmačenj v praksi, kaj pomeni volilna kampanja, recimo, v prostoru verske
               skupnosti ali v nekem prostoru državnega organa ali javnega zavoda. Tu naj bodo
               prepovedani javni shodi, ne pa, recimo, debata o političnih vprašanjih, hkrati pa smo
               pripravljeni tudi sprejeti predlog, pripombo, amandma, ki omogoča, recimo, sindikatom
               javnega sektorja, da za svoje članstvo organizirajo tudi sestanke, ki so v funkciji
               referendumske kampanje, pod pogojem, da imajo tako dogovorjeno s svojim delodajalcem.
               Se pravi, če je nek sindikat dogovorjen s svojim delodajalcem, da v prostorih
               delodajalca organizira sestanke, srečanja in tako naprej, zakaj ne bi za svoje
               članstvo lahko to storil tudi v času referendumske kampanje.</p>
               <p>Naprej pa povem, da ne soglašamo z nobenim amandmajem, ki bi imel finančne posledice
               ali bi dvigoval limite, porabe za volilno ali referendumsko kampanjo ali bi pomenil
               dodatne finančne posledice za proračun.</p>
               <p>Zanimiv in upoštevanja vreden je bil tudi predlog, da se uredi pravica
               predlagatelja, torej pobudnika za zbiranje podpisov za referendum, pravica do
               obveščanja in pozivanja potencialnih podpisnikov in pa predlog, da Državni zbor, ko
               določi začetek zbiranja podpisov in določi rok za zbiranje podpisov za referendum, da
               to obvestilo tudi objavi v časopisju kot neko nevtralno informacijo o tem, da so se
               začeli zbirati podpisi, da so ljudje o tem informirani.</p>
               <p>Osnovna pravila za medije ostajajo enaka. RTV Slovenija ravna glede izvajanja
               volilne kampanje na radiu in televiziji po svojem zakonu, po področnem zakonu, ostali
               mediji morajo pred volitvami oziroma pred referendumom objaviti svoja pravila za
               objavljanje sporočil v okviru volilne oziroma referendumske kampanje. Toliko za uvod.
               Hvala lepa.</p>
            </sp>
            <sp xml:id="SDZ4-Redna-25-2007-03-07.sp332">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Anton Kokalj bo
               predstavil stališče poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-25-2007-03-07.sp333">

               <speaker>ANTON KOKALJ:</speaker>

               <p>Hvala lepa. Ena bistvenih prvin parlamentarne demokracije so volitve, pa naj gre za
               predsedniške, parlamentarne ali pa volitve na lokalnem nivoju. Z razvojem Slovenije v
               normalno parlamentarne demokracijo vse bolj stopa v ospredje tekma med posameznimi
               političnimi strankami in drugimi akterji na političnem področju. Ta tekma pravzaprav
               poteka skozi celo mandatno obdobje, še posebej pa je skoncentrirana zadnji mesec pred
               volitvami, ki je v večini držav še posebej urejen. Posebna ureditev tega obdobja se
               ne dotika samo financiranja volilne kampanje, ki teži po preglednosti virov
               financiranja in nadzora nad njimi, temveč tudi glede dostopnosti do sredstev javnega
               obveščanja. Ta ureditev omogoča enakovredne pogoje vsem kandidatom. Zakon, ki ureja
               to področje, kot je bilo že omenjeno, je bil prvič sprejet leta 1994 in v vsem
               obdobju do danes ni bil deležen bistvenih sprememb. Spremembe v organizaciji in
               pojmovanju same volilne kampanje, pa tudi številne težave Računskega sodišča, s
               katerimi se je srečevalo ob pregledovanju poročil volilnih kampanjah, je pripeljalo
               do tega, da je bilo potrebno napisati v bistvu nov zakon. Bistvena novost je ta, da
               se prvič v njem na novo opredeljuje tudi referendumska kampanja kot ena od oblik
               volilne kampanje. Zakon prinaša bistvene novosti na področju financiranja volilne
               kampanje. Na novo so opredeljeni stroški kampanje, med katere spadajo vsi stroški
               volilne kampanje, ne glede na to, kdaj so nastali ali kdaj so bili plačani.</p>
               <p>Kandidati oziroma liste kandidatov morajo po novem ob vložitvi kandidature na
               volilni komisiji navesti tudi svojega organizatorja volilne kampanje. Tako bo
               odpravljena ena od bistvenih slabosti starega zakona, ko Računsko sodišče na koncu
               sploh ni vedelo, kateri organizatorji volilne kampanje niso poslali poročila.</p>
               <p>Zanimiva je primerjava med lokalnimi volitvami leta 2002 in 2006. Na volitvah 2002
               je kandidiralo 724 kandidatov za župane, lansko leto pa 921. Vendar je prišlo, po
               besedah predsednika Računskega sodišča, lansko leto skoraj 80 poročil manj, kot pred
               štirimi leti.</p>
               <p>V predlogu zakona se ukinja vmesno poročilo, saj le-to ni bil dejanski pokazatelj
               porabe sredstev med volilno kampanjo. S spremembo zakona se spreminja tudi določba
               člena, ki govori o zaprtju posebnega računa. Po novem mora organizator najkasneje v
               šestih mesecih zapreti posebni volilni račun in v 15-ih dneh po zaprtju posredovati
               poročilo Računskemu sodišču, Državnemu zboru oziroma občinskemu svetu. S to spremembo
               se odpravlja prejšnja slaba ureditev, ko je bilo potrebno poročilo poslati v 30-ih
               dneh po volitvah, račun pa zapreti v 60-ih dneh po volitvah, tako da v poročilu
               posledično niso bili zajeti vsi računi.</p>
               <p>S spremembo zakona se povečuje dovoljena višina porabe, kot je omenil že minister,
               ki jih lahko posamezni organizator volilne kampanje oziroma referendumske kampanje
               porabi za kampanjo, kar bo povečalo preglednost porabe sredstev, ki so bila za to
               namenjena.</p>
               <p>V poslanski skupini Nove Slovenije pozdravljamo, da se je v zakon vnesla določba, da
               so občine pred začetkom kampanje dolžne določiti višino delne povrnitve stroškov
               volilne kampanje organizatorjem volilne kampanje.</p>
               <p>V poslanski skupini podpiramo povišanje kazni za kršitelje tega zakona, tako na
               področju financiranja kot tudi organiziranja volilne kampanje. V Novi Sloveniji bi
               bili pripravljeni podpreti še strožje kazni za kršitelje, saj morebitna kršitev
               zakona nekomu lahko omogoči, da pridobi mandat, za kar pa tudi morebitna visoka
               denarna kazen posledično ni dovolj velika kazen oziroma ni ustrezna kazen.</p>
               <p>Seveda morajo biti enako kaznovani tako kandidati političnih strank kot tudi
               neodvisni kandidati. Tu smo iskali rešitve in še iščemo rešitve, kajti ta
               enakopravnost enostavno ta trenutek v tem predlogu še ni zagotovljena, glede na to,
               da je status kandidatov oziroma političnih strank drugačen, kot je status neodvisnih
               list.</p>
               <p>V poslanski skupini Nove Slovenije imamo nekaj pomislekov glede ureditve področja
               objavljanja raziskav javnega mnenja v javnih medijih v času volilne kampanje. Tudi na
               zadnjih lokalnih volitvah lansko jesen smo bili priča številnim objavam anket, ki so
               velikokrat imele drugačen učinek oziroma namen, da volivcem dajejo volilne usmeritve.
               V drugi obravnavi bomo tako v premislek verjetno ostalim poslanskim skupinam
               posredovali amandma, s katerim bi se objavljanje anket omejilo na neko daljše časovno
               obdobje pred volitvami.</p>
               <p>Sicer bomo v poslanski skupini Nove Slovenije predlog zakona podprli.</p>
            </sp>
            <sp xml:id="SDZ4-Redna-25-2007-03-07.sp334">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc, bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-25-2007-03-07.sp335">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani minister, spoštovani zbor!</p>
               <p>Referendum, neposredno izražena volja volivcev, je tako rekoč najvišja oblika
               demokracije in pravica državljanov, je oblika neposrednega sodelovanja pri odločanju
               in urejanju skupnih zadev. Zato smo v poslanski skupini Slovenske ljudske stranke
               mnenja, da morajo biti postopki jasni in natančno določeni, izvedba mora biti
               pregledna, da so rezultati nedvoumni, da ne vzbujajo dvoma o izidu ali poteku
               referenduma. Isto velja za vsako drugo volilno kampanjo. Tudi volitve so pomembna
               pridobitev demokratične družbe, saj omogočajo vsakemu polnoletnemu posamezniku, da
               soodloča o tem, kdo bo predstavljal njegove poglede v Državnem zboru, občinskem
               svetu, kot bo župan ali predsednik republike.</p>
               <p>V dosedanji praksi so se pokazale nekatere pomanjkljivosti dosedanjega zakona. Kar
               nekaj se jih tiče referenduma. Sodniki za prekrške niso obravnavali domnevnih kršitev
               volilnega molka zaradi nedorečenosti določb v zvezi z referendumsko kampanjo. Prav
               tako ni bilo urejeno vprašanje financiranja referendumske kampanje, organizatorji
               referendumske kampanje so v nekaterih primerih v glavnem nepregledno porabljali
               sredstva, še posebej, če predlagatelji referenduma niso bile politične stranke, ki
               jih vsaj delno omejuje zakon o financiranju političnih strank. Od leta 1996 dalje pa
               je tudi Računsko sodišče v svojih poročilih o revizijah pri organizatorjih volilne
               kampanje opozarjalo na nedorečenost določb v zvezi s financiranjem volilne kampanje.
               Tako ni bilo mogoče potrditi popolnosti izkazanih zneskov, ker je organizator preko
               posebnega računa posloval še dva meseca po oddaji poročila. Težave so se pojavljale
               tudi pri identifikaciji organizatorjev volilne kampanje, določeni so neustrezni roki
               za odprtje oziroma zaprtje posebnih računov. Tudi oblika in vsebina samega poročila
               nista bili ustrezni. Menimo, da predlog zakona, ki je pred nami, dosti bolj pregledno
               in praktično izvedljivo ureja področje volilne kampanje, kot je to urejal sedanji
               zakon. Zakon skuša slediti priporočilom in pripombam Računskega sodišča. Vendarle pa
               opozarjamo, da bi bilo potrebno nekatere določbe zaradi nedvoumnosti še bolj natančno
               opredeliti. Kot na primer, opredeliti je potrebno, da podatke volilnim komisijam
               praviloma sporočajo formalni predlagatelji in le izjemoma tudi kandidati sami. Poleg
               tega bi želeli pojasnilo, ali se odstotek v 28. členu nanaša na število glasov ali na
               višino sredstev. Ker v tem primeru, kot menimo, se glasi na odstotek glasov, ki je
               osnova za odločitev, kdo dobi povračilo stroškov. Torej bi moralo pisati v
               narekovaju, "nižji" in ne, da odstotek glasov ne sme biti višji od 10%. Naše mnenje
               je, da mora biti referendum in volilna kampanja čim bolj svobodna, hkrati pa je
               pomembno, da se z natančno opredeljenimi določbami preprečijo manipulacije in zlorabe
               volivcev, zato smatramo, da je potrebno v nadaljnjem postopku proučiti in pretehtati
               vse pripombe, ki so ali bodo prispele na predlog zakona. Ne moremo pa se strinjati,
               na primer, s pripombo Zveze svobodnih sindikatov, ki se ne strinjajo z delnim, to je
               25% financiranjem iz proračuna za referendumske pobude, ki jo organizira država ali
               pa lokalna skupnost. Od kod pa naj se financirajo? Poleg tega je najbolj pregleden
               način financiranja ravno iz proračuna. Poslanci in svetniki so predstavniki ljudstva,
               torej so njihova dejanja v imenu in za dobrobit ljudstva, pa naj si gre za
               poizvedovalni ali pa za zakonodajni referendum.</p>
               <p>V nadaljevanju bomo prisluhnili diskusiji v tem Državnem zboru. Pripravljeni smo
               podpreti predloge, ki bodo zasledovali še bolj jasno ureditev referendumske in
               volilne kampanje. Med drugimi pa nas zanima tudi mnenje Zakonodajno-pravne službe
               oziroma strokovnjakov, ali drži trditev Zveze svobodnih sindikatov, da bi bilo bolje
               urediti referendumsko kampanjo v posebnem zakonu, ker ni primerljiva z ostalimi
               volilnimi kampanjami.</p>
               <p>Predlog zakona bomo v poslanski skupini podprli kot primerno podlago za nadaljnjo
               obravnavo. Hvala lepa.</p>
            </sp>
            <sp xml:id="SDZ4-Redna-25-2007-03-07.sp336">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ4-Redna-25-2007-03-07.sp337">

               <speaker>SAŠO PEČE:</speaker>

               <p>Spoštovani prisotni! Če bi za zlato vzeli vse besede vladnih predstavnikov, ki so jih
               izrekli za to govornico Državnega zbora ali pa če bi za zlato vzeli besede, ki jih je
               izrekel gospod Virant, potem seveda ne bi prišli resnici blizu. V njegovi uvodni
               predstavitvi je dejal, da, mislim, da se ne bom zmotil, ko bom citiral, da zakon, ki
               je danes pred nami, torej Predlog zakona o volilni in referendumski kampanji omogoča
               neke vrste ferplej in da je tako v vseh demokratičnih državah. Ampak če bi izhajali
               iz te predpostavke, s katero se kiti in pa hvali gospod minister, potem bi dejansko
               prišli do spoznanja, da so bile vse dosedanje državnozborske, lokalne, predsedniške
               volitve v smislu ne ferplej, izven demokratičnih načel in seveda skregane z vsem
               dobrim in pa normalnim. Izhajajoč iz njegove miselnosti, se potem seveda lahko
               vprašamo o "fer" izvolitvah obstoječe vlade in njega samega. Iz tega naslova se nam
               zdi zelo nekorektno, da nekdo po tolikih letih, po toliko izvedenih volitvah na
               različnih nivojih, lokalnem, državnem nivoju, upa govoriti o tem, da dosedanje
               volitve v tej naši državi niso izražale demokratičnosti.</p>
               <p>Dovolite, da z naslednjo njegovo mislijo nadaljujem prispevek Slovenske nacionalne
               stranke. Po njegovem prepričanju, torej po prepričanju gospoda Viranta, izhaja po
               njegovih besed, da se bo z zakonom, ki je danes pred nami in ki bo v parlamentarni
               proceduri tokom naslednjega obdobja, zmanjšal vpliv kapitala na izid volitev. Če to z
               drugimi besedami zopet prevedemo, pomeni, da je do sedaj bil odločilni faktor izida
               volitev kapital. Če to prenesemo v današnjo situacijo, ali to pomeni, da je kapital
               omogočil, da ste vi minister. Ali je bilo to izhodišče pri pripravi tega zakona? Zdi
               se mi, da tako slabo pripravljen minister, ki svoj čas trati za tovrstne, ne morem
               drugače reči kot, "oslarije", ni to primerno temu Državnemu zboru.</p>
               <p>Dovolite, da se dotaknem same vsebine omenjenega zakona, ki je danes pred nami. V
               osnovi pozdravljam vlogo Računskega sodišča, pripombe in pa sprejeta dopolnila, ki
               jih je podalo Računsko sodišče, na podlagi katerega je prišlo do posameznih sprememb.
               Prvič. Odprava vmesnega poročila, kar se je izkazalo za nepotrebno in je povzročalo
               tako pri organizatorjih kot pri kandidatih ne nazadnje tudi pri medijih zmedo.
               Drugič. Podaljšanje roka za zaprtje posebnega računa na 6 mesecev, tako da se vanj
               vklopijo vsi pritoki oziroma vsi prilivi in odlivi, prav tako smiselno. Ob tem se je
               seveda v nadaljevanju treba vprašati, zakonsko povečanje sredstev za izvedbo volitev
               v okviru Državnega zbora, Evropskega parlamenta in pa za volitve v mestne in pa
               občinske svete, kjer se dviguje možnost razpolaganja s sredstvi iz, govoril bom v
               nekdanji valuti, iz 60 sit na 95 sit in za volitve predsednika ter župana iz 40 sit
               na 60 sit. Ob tem pa nas gospod Virant v okviru finančnih posledic poučuje v okviru
               povračila stroškov, da se bo oziroma je v proračunih Republike Slovenije za
               predsedniške volitve že zagotovljenih 120 tisoč evrov, kar se tiče za volitve v
               Državni zbor pa 305 tisoč evrov. Rad pa bi izpostavil tisto nadaljnjo, vsaj po naši
               oceni, nejasnost, za katero upamo, da se bo v nadaljnjih fazah opredelila kot jasnost
               in jasno določeno zakonsko pravilo. Po naši oceni zakon še zmeraj ne odpravlja
               temeljnih težav, kot je na primer premajhna preglednost, nejasnost sistema
               financiranja in pa možnost, poudarjam, možnost zlorab. V nadaljevanju pa bi bilo
               smiselno prisluhniti tistemu delu družbe v okviru Republike Slovenije, ki pa v okviru
               predzakonodajnega postopka ni bil tako uspešen kot Računsko sodišče in ki je temeljil
               oziroma iz katerih pripomb je možno izvzeti vsebino, da gre za omejevanje civilne
               družbe predvsem v smislu neenakosti političnih strank in ostalih akterjev na trgu,
               kot ga opredeljuje oziroma v svoji vsebini nosi omenjeni zakon.</p>
               <p>Po naši oceni bi bilo smiselno za naslednjo obravnavo posvetiti več pozornosti tako
               imenovani referendumski kampanji, ki smiselno ni enako opredeljena kot druga
               terminologija, ki izhaja iz naslova zakona, torej volilna kampanja. Če je kaj
               smiselno, potem je seveda smiselno, da ohranimo inštitut demokracije. To pomeni
               referendum. Da referenduma ne odmikamo od ljudi, naj se ti združujejo v različnih
               oblikah in ga ne približujemo samo političnim strankam. Ocenjujemo, da je tovrstna
               nedorečenost v obstoječem zakonu, v prvi obravnavi seveda, še primanjkljaj in
               pričakujemo, da bo Vlada Republike Slovenije naslednjič prišla z bolj domiselno
               izpeljanko omenjene referendumske kampanje.</p>
               <p>Zagotovost pa lahko napovem oziroma povem še dvoje izhodišč, in sicer, da bomo v
               okviru poslanske skupine Slovenske nacionalne stranke posegli v 18. in 19. člen
               obstoječega predloga zakona, ki je danes pred nami, in posegli, kar upamo,da v
               nadaljnjih obravnavah bo zadosten posluh s strani Vlade oziroma gospoda Viranta, v
               uporabo verskih prostorov v volilne namene.</p>
               <p>Po naši oceni bomo morali vsi skupaj, Vlada in Državni zbor, doreči kar nekaj
               stvari, preden bo zakon v celoti lahko ugledal pozitivno luč s podporo glasov
               Slovenske nacionalne stranke.</p>
               <p>Kot rečeno, v prvi obravnavi predlogu zakona ne bomo nasprotovali. Napovedali smo
               nekaj sprememb in ne glede na to, ali se minister Virant sramuje Slovenske nacionalne
               stranke, je seveda to njegova zadeva, ampak tudi z nami se je srečal na njegovo
               željo. Hvala.</p>
            </sp>
            <sp xml:id="SDZ4-Redna-25-2007-03-07.sp338">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-25-2007-03-07.sp339">

               <speaker>VILI REZMAN:</speaker>

               <p>Hvala lepa, gospod predsednik. Naj za uvod nekoliko šaljivo ali hudomušno rečem, da
               bom sicer tudi jaz imel kakšen pomislek v zvezi s tem zakonom, ampak bom bistveno
               bolj umirjen kot kolega Sašo Peče. Če je minister zaradi njegovih atak šel iz
               dvorane, se lahko sedaj mirne duše tudi vrne.</p>
               <p>Jaz napovem kar vnaprej, da bomo v poslanski skupini zakon podprli, zato ker sodimo,
               da je potreben, da je tudi dovolj dober, da se ga obravnava v nadaljevanju in da se s
               kakšnimi korekturami, za katere je celo minister sam rekel, da jih je pripravljen
               sprejeti, morebiti tudi izboljša.</p>
               <p>Slabosti, ki se jim reče "nevalorizirana sredstva, slaba preglednost, številne
               kršitve, nemoč ukrepanja" in tako naprej, so pač takšne, da bi jih najbrž bilo res
               dobro odpraviti. Tudi to, da je bila neregulirana kampanja v zvezi z referendumom, je
               verjetno pomanjkljivost, ki mora z naših miz.</p>
               <p>Na pobude, na pomisleke, ki jih je izreklo Računsko sodišče je ministrstvo oziroma
               predlagatelj odreagiral korektno in pred seboj imamo zakon, ki govori o tem, kako naj
               se organizira, izpelje in financira volilna kampanja. Seveda se tako postavi
               vprašanje: Kaj pravzaprav sploh je volilna kampanja? Za nas je volilna kampanja zgolj
               sredstvo oziroma pot do tega, k čemer pač vsi težimo. In to je na volitvah bodisi
               zmaga, bodisi dober rezultat. Rezultat je odvisen od številnih dejavnikov. Lahko je
               odvisen od tega, katera stranka ima kakšen ugled že pridobljen v javnosti, lahko je
               odvisen od tega, kakšne medijsko opazne osebnosti ima, lahko je odvisen od programa,
               lahko je odvisen od kampanje, v vsakem primeru pa je odvisen od finančnih sredstev.
               Tisti, ki teh sredstev nima, pač kampanje ne more ustrezno izpeljati. In ravno pri
               tem bom imel tudi sam nekaj pomislekov, ker mislim, da so pač v naših volilnih
               kampanjah in kasneje v delovanju političnih subjektov že vrsto let prisotne nekatere
               hibe, slabosti, ali kakor bi jim jaz lahko rekel, tudi krivičnosti.</p>
               <p>Zakon namreč določa dovoljeno višino sredstev za izvedbo volilne kampanje. Zakon
               določa tudi dovoljeno višino sredstev, kot povračilo stroškov kampanje. Ne določa
               sredstev za funkcioniranje političnih strank v obdobju po kampanji do naslednje
               kampanje, ker pač to določa drug zakon, Zakon o političnih strankah, in ne določa,
               kako se v tem obdobju lahko financirajo tisti politični subjekti, ki niso stranke.
               Naj spomnim, da že vrsto let vztrajam pri tem, da bi se to moralo spremeniti in da
               imam v mislih nestrankarske liste in nestrankarske kandidate in župane na občinskih
               ravneh, ki kot vidimo v zadnjih letih samo še pridobivajo in na koncu bo moralo priti
               do spoznanja tudi političnim strankam, da je to pomemben, relevanten politični
               subjekt, ki mora imeti tudi ustrezne, po moji sodbi, enakovredne pogoje za politično
               delo kot politične stranke.</p>
               <p>Kampanja namreč traja štiri leta. Tudi če jo v zakonu drugače opredelimo. Zato so
               politični subjekti, ki niso stranke, depriviligirani, ker v tem obdobju ne dobijo
               sredstev za to, da bi lahko tako kot politične stranke funkcionirali, se pojavljali v
               javnosti, promovirali svoje ideje, rezultate in tako naprej, kar stranke legitimno in
               legalno tudi počno. Celo do tega je prišlo, da so tiste politične stranke, ki niso
               bile uspešne na volitvah, lahko deležne sredstev za svoje funkcioniranje, uspešne,
               neodvisne liste pa ne. Mi imamo v Sloveniji občinske svete sestavljene iz samih
               neodvisnih in ne dobijo nobenih sredstev. Teoretično lahko v tisti občini dobi
               stranka, ki je bila neuspešna, pa je dosegla določen minimalni prag, sredstva za
               svoje funkcioniranje. To najbrž res ni povsem korektno in povsem pravično. Ampak
               jasno je, da stranke skrbijo predvsem zase, zato tudi ne pričakujem preveč, da bi se
               naprezale spremeniti zakonodajo, čeprav bom jaz takšen predlog ministru tudi danes
               posredoval. To je možno napraviti na ta način, da se pripravi kakšna tretja pot,
               Zakon o politični kampanji najbrž ni primeren, Zakon o strankah po definiciji govori
               samo o strankah, ne o drugih političnih subjektih, takšna tretja pot pa bi z nekaj
               inventivnosti na ministrstvu najbrž bila možna in mi predlagamo, ne jaz sam osebno,
               ampak tudi poslanska skupina, da se minister loti tudi sam premisleka v to smer.</p>
               <p>Videli boste, da so zavoljo tega, ker ti politični subjekti nimajo te možnosti,
               pravzaprav v določenih primerih pa na boljšem. Na boljšem so takrat, ko ne morejo
               biti sankcionirani, stranke bodo namreč sankcionirane, če bodo prestopile dovoljeno
               mejo na ta način, da bodo dobili zmanjšana sredstva za povračila in da leto ali celo
               več ne bodo dobile sredstev za funkcioniranje strank. Tega nestrankarskim skupinam ne
               bo mogoče vzeti, ker jim tudi daje nič ne država in tudi občina ne, ker zakon tega ne
               omogoča.</p>
               <p>So pa še nekatere druge hibe. Na primer hiba, zapisana v 22. členu, kjer piše, da
               morajo presežek sredstev, ki so jih zbrale, na primer, nestrankarske liste, nameniti
               v dobrodelne namene. Mi nič nimamo zoper to. Ampak ne vem, zakaj morajo to samo
               nestrankarske liste narediti. Zakaj pa strankam ni potrebno pomagati na dobrodelnem
               področju? Ali lahko pride celo do absurda. Da nestrankarska lista višek sredstev
               nameni neki stranki, da bo za lastno promocijo izvedla dobrodelno aktivnost. In jaz
               mislim, da najmanj, kar bi bilo možno, je z amandmajem omogočiti, da presežek
               sredstev nestrankarskih grupacij namenijo te grupacije svojim poslanskim klubom
               oziroma svetniškim klubom po občinah in se iz tega potem lahko financira tudi njihovo
               delovanje. Rad bi spomnil samo še, ker čas hitro teče, na 28. člen, kjer gre zaradi
               neke morebiti preslabo zapisane dikcije za neko besedno igro, ki jo lahko zelo
               različno razumemo. In kadar se da določila zakona razumeti na različne načine, to za
               pravno varnost ni dobro. Tam namreč piše, da občina lahko pred volitvami določi,
               koliko sredstev lahko dobi kdo povrnjenih, in sicer napiše to tako, da je možno
               razumeti, tako da lahko določi, da dobijo ta sredstva samo tisti, ki so bili uspešni
               na volitvah in imajo svoje občinske svetnice ali svetnike. Lahko se pa to razume tudi
               tako, da določi to vsem, vendar pa lahko tudi samo tistim, ki so bili uspešni. Torej
               na oba načina se da to razumeti. Jaz predlagam, da se ta dvojnost v tem členu
               odpravi.</p>
               <p>Za sklep, preden še enkrat ponovim, da bomo sicer podprli zakon, pa naj povem, da
               odklanjam to, kar sem prej slišal in kar bi lahko rekel, da je ministrov apriorizem,
               da se je sicer pripravljen pogovarjati celo z opozicijskimi strankami, upam da se bo
               tudi s koalicijskimi pripravljen pogovarjati, ampak da v nobenem primeru od nekaterih
               svojih ambicij ne bo odstopil. Tovrstnega apriorizma seveda ne moremo zganjati v
               parlamentu. Parlament je za to, da tukaj govorimo, da se pogajamo, da morebiti
               sklenemo kakšen kompromis, ne pa, da nekdo vztraja samo pri tem, kar se njemu zdi
               dopustno, ne upošteva pa tudi volje drugih.</p>
               <p>Bilo je govora namreč govora o tem, da ne bo dovolil, da bi se kakorkoli povišala
               sredstva za financiranje volilnih kampanj. Pa naj vam povem, da če bi nestrankarske
               politične skupine dobile sredstva za dobljene glasove, nič ne bi povečal potencialnih
               sredstev za dobljene glasove. Če ne bi bilo nobene nestrankarske politične grupacije
               na volitvam, bi vsa ta sredstva, torej bistveno več kot sedaj, dobile pač politične
               stranke. Temu bi najbrž on bil naklonjen, mi pa nismo. Mi sodimo, da bi morali
               vzpostaviti enakopravnost med strankarskimi političnimi subjekti in med
               nestrankarskimi političnimi subjekti. Hvala lepa.</p>
            </sp>
            <sp xml:id="SDZ4-Redna-25-2007-03-07.sp340">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marija Pozsonec bo predstavila stališče poslanske skupine narodne
               skupnosti. Prosim.</p>
            </sp>
            <sp xml:id="SDZ4-Redna-25-2007-03-07.sp341">

               <speaker>MARIA POZSONEC:</speaker>

               <p>Hvala lepa. Veljavni zakon ne rešuje vprašanj kampanje ob razpisu referenduma. Ta
               pomanjkljivost se je pokazala v praksi, ko sodniki za prekrške niso obravnavali
               domnevnih kršitev predvsem voljenega molka zaradi nedorečenosti določb v zvezi z
               referendumsko kampanjo. Prav tako v veljavnem zakonu ni urejeno vprašanje
               financiranja referendumske kampanje. Organizatorji referendumske kampanje so v
               glavnem nepregledno porabljali sredstva, še posebej, če predlagatelji referenduma
               niso bile politične stranke, ki jih vsaj delno omejuje Zakon o financiranju
               političnih strank. Predlog zakona zato sistemsko ureja volilno in referendumsko
               kampanjo. V prvi vrsti dopolnjuje definicijo volilne kampanje, ki se nanaša tudi na
               vse postopke v zvezi z referendumom.</p>
               <p>Delno so se spremenile določbe v zvezi s plakatiranjem, in sicer kadar lastnik
               zemljišča oziroma lastnik ali upravljavec reklamnih panojev dovoli nameščanje
               plakatov, pristojni organi za tako nameščanje plakatov ne morejo predpisovati
               posebnih dovoljenj. Prav tako se organizatorju ne sme zaračunavati posebnih taks.
               Določena je pristojnost za odstranjevanje plakatov in kaznovanje kršiteljev. Uvedena
               je preglednost virov financiranja in nadzor nad njimi, še posebej glede na to, da
               imajo organizatorji volilne kampanje pravico do povračila dela stroškov iz državnega
               proračuna. Kandidati morajo ob vložitvi kandidature navesti tudi svojega
               organizatorja volilne kampanje, enako morajo storiti tudi predlagatelji referenduma
               oziroma drugi subjekti, ki organizirajo referendumsko kampanjo in so zainteresirani
               za izid referenduma.</p>
               <p>Zneski za dopustno porabo kot tudi za delno povračilo stroškov volilne kampanje so
               revalorizirani, pri čemer je upoštevana inflacija za obdobje januar 1998 in junij
               2006. Zaradi umirjene rasti inflacije bodo v bodoče zneski revalorizirani s spremembo
               zakona. Hvala lepa.</p>
            </sp>
            <sp xml:id="SDZ4-Redna-25-2007-03-07.sp342">

               <speaker>PREDSEDNIK FRANCE CUKJATI:</speaker>

               <p>Hvala. Gospod Dimitrij Kovačič bo predstavil stališče poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-25-2007-03-07.sp343">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Spoštovani zbor! Številne pomanjkljivosti sedanje
               zakonodaje na področju urejanja volilne kampanje terjajo novo spremembo. Predlagani
               zakon je pripravljen v tej smeri, da ugotovljene pomanjkljivosti odpravlja, zato bomo
               v poslanski skupini Slovenske demokratske stranke obravnavani zakon podprli. Na
               splošno povedano, gre za zakon oziroma gre za predlog zakona, ki je bistveno bolj
               pregleden, zaradi tega pa bo izvajanje njegovih določil mogoče tudi bolj uspešno
               nadzorovati.</p>
               <p>Računsko sodišče, ki je pristojno za nadzor nad porabo finančnih sredstev s strani
               političnih strank, je večkrat opozarjalo na neustrezna določila, ki so praktično
               onemogočala učinkovit finančni nadzor. Dosedanja ureditev tudi ni eksplicitno urejala
               področja referendumske kampanje, v praksi pa analogna uporaba določil, ki so urejala
               volilno kampanjo, ni bila učinkovita, kajti takšno analogno uporabo sodišča in
               inšpekcija niso akceptirali. Sedanji zakon posebej ureja področje referendumske
               kampanje, s čimer je dosedanja pravna praznina na tem področju odpravljena. Praksa je
               tudi pokazala, da so se številni organizatorji volilnih kampanj skušali izogniti
               evidentiranju volilnih stroškov, tako da so takšne stroške prikazali v čas pred
               obdobjem, ko je volilna kampanja trajala, ali pa so jih zamaknili v prihodnji čas
               daleč po volitvah. Sedaj novi zakon takšnega simulativnega prikazovanja stroškov ne
               omogoča, saj je določeno, da za stroške volilne kampanje štejejo vsi stroški, ki so
               navedeni v 17. členu, ne glede na to, kdaj so nastali, kdaj so bili plačani oziroma
               kdaj so bili sklenjeni posli v zvezi s posameznimi dejanji volilne kampanje.</p>
               <p>Poslanci Slovenske demokratske stranke se zavedamo, da je volilna kampanja potrebna
               zato, da politične stranke, pa seveda tudi drugi organizatorji volilne oziroma
               referendumske kampanje, čim bolje predstavijo svoje kandidate ali volilne oziroma
               referendumske programe. Za takšno predstavitev je potrebno vložiti tudi ustrezna
               finančna sredstva. Zakon pa mora zelo jasno povedati, kaj vse zajema volilna
               kampanja, kakšne aktivnosti so pri tem lahko uporabljene in na kakšen način se jih
               lahko uporabi, seveda pa tudi koliko denarja se lahko za takšno kampanjo uporabi in
               kako.</p>
               <p>Predlagani zakon po mnenju poslanske skupine Slovenske demokratske stranke pregledno
               predpisuje samo vsebino volilne in referendumske kampanje ter način financiranja
               le-te, političnim strankam oziroma organizatorjem kampanj pa omogoča, da pripravijo
               in izvedejo dobro kampanjo, v kateri bodo kandidati in programi celovito
               predstavljeni, dovoljena finančna sredstva, ki so v kampanji lahko porabljena, pa so
               za ta namen zadostna.</p>
               <p>Nadzor nad porabo finančnih sredstev bo z novim zakonom bistveno boljši, kot je
               sedaj, zato bomo poslanci Slovenske demokratske stranke, kot rečeno, ta zakon
               podprli. Hvala.</p>
            </sp>
            <sp xml:id="SDZ4-Redna-25-2007-03-07.sp344">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer bo predstavil stališče poslanske skupine Socialnih demokratov.
               Prosim.</p>
            </sp>
            <sp xml:id="SDZ4-Redna-25-2007-03-07.sp345">

               <speaker>DUŠAN KUMER:</speaker>

               <p>Hvala za besedo. Spoštovani gospod predsednik, kolegice in kolegi! Glede na
               pomembnost področja, ki ga ureja ta predlog zakona, bomo v poslanski skupini
               Socialnih demokratov sklep o nadaljnji obravnavi podprli. V poslanski skupini
               Socialnih demokratov smo pričakovali, glede na to, da je bil veljavni zakon o volilni
               kampanji sprejet leta 1994 in noveliran 1997, torej pred več kot 10-imi leti, da bodo
               njegove spremembe še bolj temeljite, kot so zajete v tem predlogu. Še posebej zato,
               ker je predlagatelj v napovedi sprememb zapisal, da je glavni namen sprememb v
               omejitvi možnosti škodljivih postopkov v času volilnih kampanj. Ta spisek pa je,
               glede na več kot 10 letne izkušnje, po našem mnenju daljši, kot pa je zajet v teh
               predlogih sprememb in dopolnitev. Od predlagatelja smo pričakovali bolj poglobljen in
               sistematičen poseg v sedanji zakon o volilni kampanji, predvsem v poglavjih, ki
               določajo načine in možnosti izbiranja in porabe sredstev za volilno kampanjo ter
               učinkovito sankcioniranje kršiteljev volilnega molka. In ker temu ni bilo tako, smo
               se odločili, da se bolj angažiramo in osredotočimo na določbe, ki opredeljujejo
               referendumsko kampanjo, ki do sedaj zakonsko posebej ni bila opredeljena. Kljub temu
               pa imamo na predlagani tekst določbe, ki ureja volilno kampanjo, sistemsko pripombo,
               in sicer naj zakon opredeli in uredi tudi volilno kampanjo za neposredno voljene
               organe v pokrajinah. Prav tako pa bodo volivci in volivke imeli tudi v tej širši
               samoupravni skupnosti pravico do neposredne oblike sodelovanja pri odločanju o
               pokrajini, to sta referendum in ljudska iniciativa. Kot izhodišče predlogov za
               izboljšavo obstoječega teksta smo opredelili dejstvo, da cilj referendumske kampanje
               ni povsem enak cilju kampanje za parlamentarne, predsedniške ali lokalne volitve.
               Referendum oziroma referendumska kampanja je enkratno dejanje, ko je potrebno v mnogo
               krajšem času volivkam in volivcem približati in razložiti pogosto zelo zapleteno
               referendumsko vprašanje, v večini primerov zakonsko materijo. Zato bi lahko tudi
               rekli, da ima uzakonjanje volilne kampanje z referendumsko kampanjo skupno le
               dejstvo, da v obeh primerih poteka kampanja. Zato v poslanski skupini Socialnih
               demokratov predlagamo, da se referendumska kampanja uredi v povsem novem posebnem
               poglavju in se v določbah popolnoma ne enači z volilno kampanjo, čeprav bi morda bilo
               še bolje, tako kot je danes bilo že omenjeno, če bi to uredili kar v Zakonu o
               referendumu in ljudski iniciativi, saj bi na ta način z enim predpisom uredili vsa
               vprašanja, ki so vezana na referendum in ljudsko iniciativo. Ni odveč, da poudarimo,
               da bi referendumska kampanja morala biti predvsem odraz delovanja civilne družbe in
               ne tako, kot se dogaja pri nas, ko je v večini primerov nadomestek parlamentarnim
               strankam pri njihovem usklajevanju interesov v zakonodajnem procesu, ali povedano
               drugače, ko je referendum možnost in priložnost parlamentarni manjšini, da skupaj s
               civilno družbo skuša doseči korekcijo posameznih zakonskih rešitev, ki jih predlaga
               vladna koalicija ali večina v Državnem zboru. In ker gre po mnenju poslanske skupine
               Socialnih demokratov za tako pomembno materijo, smo opravili tudi zelo konstruktiven
               in po našem mnenju uspešen in korekten pogovor z ministrom Virantom. Z večino naših
               predlogov se je načelno strinjal in obljubil, da jih bo v največji meri tudi
               upošteval pri nadaljnji obravnavi tega zakona.</p>
               <p>In katere so te najpomembnejše pripombe poslanske skupine Socialnih demokratov?
               Najprej, tako kot sem že povedal, predlagamo, da se celotna referendumska kampanja
               opredeli v posebnem poglavju in se ne meša z volilno kampanjo. V tem posebnem
               poglavju skozi posamezne določbe predlagamo, da se čas referendumske kampanje razdeli
               na dve obdobji. Prvič. Na obdobje tako imenovane referendumske predkampanje, gre za
               čas oblikovanja referendumske pobude in postopka za zbiranje podpisov državljank in
               državljanov za razpis referenduma. In drugič. Na obdobje intenzivne referendumske
               kampanje, kjer gre za soočenje argumentov za ali proti referendumskemu vprašanju.
               Tako predlagamo, da se od dneva, ko se predsedniku Državnega zbora predloži pobuda za
               zbiranje podpisov za izvedbo referenduma, omogoči tudi organizirano obveščanje
               javnosti o zbiranju podpisov. Posebno obveščanje javnosti poteka od dneva začetka do
               dneva zaključka zbiranja podpisov. V tem času se omogoči v javnih elektronskih in
               pisnih medijih objava obrazložitve razlogov za referendum in poziv za podpis kje in
               kdaj ter do kdaj. Nasprotniki referenduma v času zbiranja podpisov nimajo pravice do
               brezplačnih obvestil v javnih medijih. Za izvedbo same referendumske kampanje pa
               predlagamo, da se ne omejujemo samo na enega organizatorja, temveč predlagamo, da je
               organizatorjev lahko tudi več, kar bi s posebno določbo tudi jasno zapisali. Čemu
               omejevanje pravice do referendumske kampanje, če je ustavno zagotovljena pluralnost
               interesov? Torej gre za omejitev brez tehtnega ustavno dopustnega razloga. Ne more pa
               biti organizator referendumske kampanje Državi zbor, pristojno ministrstvo oziroma
               Vlada ali lokalna skupnost, kadar gre za referendum na lokalni ravni. Vsem
               organizatorjem referendumske kampanje pa morajo biti zagotovljene enake možnosti
               plakatiranja, nastopanja v medijih, skratka enaki pogoji predstavljanja svojih
               stališč. V zvezi s temi predlogi poslanske skupine Socialnih demokratov ni bilo
               nekega vidnejšega nasprotovanja ministra za javno upravo. Različnih pogledov smo si
               bili pri financiranju referendumskih kampanj. Financiranje referendumske kampanje
               namreč sloni na določbah Zakona o političnih strankah. Zakonski predlog tudi omejuje
               višino dopustnih sredstev za izvedbo referendumske kampanje. To je 0,25 evra na
               volivca. Če je ta omejitev opredeljena z namenom enakopravnejšega boja med
               predlagatelji in nasprotniki, potem je morda ta rešitev dobra. Če pa obstajajo dvomi
               o tem, potem pa se postavlja vprašanje vmesnosti poseganja in omejevanja iniciative
               civilne družbe. In tu smo v poslanski skupini razmišljali tudi o odpravi omejitve
               višine zbiranja in porabe sredstev. Glede na sam tekst predloga zakona, ki izrecno in
               logično določa, da se potrošena sredstva za referendumsko kampanjo ne vračajo iz
               državnega proračuna, tako kot pri volilni kampanji, se seveda samo po sebi zastavlja
               vprašanje, ali je to omejevanje, postavljanje zgornjega sidra sploh smiselno.</p>
               <p>Ne glede na to, v poslanski skupini Socialnih demokratov predlagamo, da sredstev za
               referendumsko kampanjo ne smejo prispevati pravne osebe, v katerih ima država
               lastniški delež. V poročilu o zbranih sredstvih pa morajo biti navedene vse pravne
               osebe, ne glede na višino prispevka, in fizične osebe, ki so prispevale več kot 1.000
               evrov.</p>
               <p>In še ena pripomba, ki zadeva financiranje volilne in referendumske kampanje. Že
               veljavna ureditev vsebuje nelogičnost, ki jo ta predlog zakona ne odpravlja. Gre za
               dokaj strogo predviden nadzor Računskega sodišča nad porabo sredstev na državni
               ravni, medtem ko po drugi strani pa se to omili na lokalni ravni. Torej glede volilne
               kampanje za občinske in bodoče pokrajinske organe ne velja obvezen revizijski nadzor
               s strani Računskega sodišča. Verjetno bi veljalo o ustreznosti te rešitve še enkrat
               razmisliti.</p>
               <p>In naj končam. Socialni demokrati ocenjujemo aktivnosti predlagatelja, da na novo
               uredi področji volilne in referendumske kampanje, kot dobrodošlo. Menimo, da je
               posamezne rešitve v predlogu zakona mogoče še dodelati in izboljšati tudi s predlogi
               in sugestijami Socialnih demokratov. Zato bomo v tej fazi podprli sklep, da je
               predlog zakona primeren za nadaljnjo obravnavo.</p>
            </sp>
            <sp xml:id="SDZ4-Redna-25-2007-03-07.sp346">

               <speaker>PREDSEDNIK FRANCE CUKJATI:</speaker>

               <p>Hvala. Sledi splošna razprava poslank in poslancev. Besedo ima gospod Vili Rezman.
               (Se odpoveduje.) Gospod Miran Potrč.</p>
            </sp>
            <sp xml:id="SDZ4-Redna-25-2007-03-07.sp347">

               <speaker>MIRAN POTRČ:</speaker>

               <p>Hvala lepa. Kolega Dušan Kumer je povedal vse bistvene naše sugestije, povezane z
               delom zakona o referendumski in volilni kampanji, ki se zadevajo ob referendum. Tudi
               minister Virant je v svojem uvodu bistvene stvari, da smo imeli razgovor in da
               soglaša, da se nekatera vprašanja referenduma drugače in posebej uredijo, povedal
               tako, da mislim, da bi preveliko ponavljanje tega, če ni posebne želje, tudi pri
               drugih bilo nepotrebno. Izrazil bi pa pričakovanje in željo, da bi res do nekaterih
               dopolnitev poglavja, ki ureja referendumsko kampanjo, prišlo. To poglavje urejamo
               prvič, prav je, da smo se ga lotili, ima pa referendum mnoge specifike, ki jih kaže
               urediti drugače, kot so vprašanja urejena v volilni kampanji. Hvala.</p>
            </sp>
            <sp xml:id="SDZ4-Redna-25-2007-03-07.sp348">

               <speaker>PREDSEDNIK FRANCE CUKJATI:</speaker>

               <p>Hvala. Gospod Horvat. Izvolite, imate besedo.</p>
            </sp>
            <sp xml:id="SDZ4-Redna-25-2007-03-07.sp349">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovane kolegice in kolegi, spoštovani gospod
               minister s sodelavko. V svojem lastnem imenu lahko povem, da sem zadovoljen s
               predlogom zakona, morda kakšna minimalna korekcija bo potrebna v parlamentarni
               proceduri. Moj poslanski kolega Anton Kokalj pa je napovedal, da se v poslanski
               skupini Nove Slovenije zavzemamo za spremembo, in sicer v tem smislu, da v času
               volilne kampanje, to je stvar diskusije, ali zadnja dva tedna ali pa celotne
               kampanje, naj ne bi bilo objav javnih raziskav, se pravi pred volitvami oziroma pred
               referendumom. Namreč mi trdimo, da tudi raziskave kažejo, da se volivci manjših
               strank odločajo za te stranke v zadnjih tednih, morda prav v zadnjem tednu pred
               volitvami. Ta delež je okoli 50% in več. In to je potem jasen dokaz, da jih ankete na
               nek način podcenjujejo. Temu lahko rečemo, da gre za zavajanje volivcev. Zakaj ne bi
               volivcem pustili lastne presoje, zakaj jih ne bi pustili na nek način pri miru, naj
               razmislijo, zakaj bi morda tudi nasedali. Ne rečem, da so vse ankete zavajajoče.
               Ampak zakaj bi volivce prepustili, da nasedajo nekaterim, tudi slabim izdelkom, morda
               tudi namenoma zavajajočim. Rezultati volitev so pač rezultati tekmovanja. Tekmovanja
               na eni strani za privabljanje pozornosti volivcev in tekmovanja za prave napovedi
               volilnih rezultatov. Različne agencije med seboj seveda tudi tekmujejo, katera bo
               tista, ki bo najbolj točno napovedala razmerja v novem parlamentu, če seveda gre za
               državnozborske volitve. Zmaga pomeni nek profesionalni uspeh in posledično tudi za
               agencije več naročnikov.</p>
               <p>Če se malo spomnimo rezultatov in sploh dogajanj okoli državnozborskih volitev leta
               2004, takrat je pravzaprav, če gledamo agencije, ki so delale javne raziskave,
               zmagala ni tista agencija, ki je napovedala najbolj točen volilni rezultat, ampak
               tista agencija, ki je najmanj zgrešila. Volilne napovedi, če se spomnimo, so krepko
               "usekale" vse agencije mimo. Zgrešile so prav vse. To je ugotovitev gotovo vseh nas,
               ki tukaj sedimo. Nekatere, ki so se deklarirale za znanstvene, pa tudi tiste malo
               manj znanstvene, leve, desne, tiste, ki so bile narejene, ankete namreč, po telefonu,
               ali tiste, ki so bile opravljene na terenu. Vsem tem raziskavam pa je bilo skupno, da
               so napovedovale tesen izid in vsaj malenkostno zmago LDS-a. S tem smo si verjetno vsi
               na jasnem. Zaradi tega na teh argumentih, na teh ugotovitvah bo poslanska skupina
               Nove Slovenije gradila in zagovarjala, da bi bilo gotovo pametno razmisliti o tem, da
               se rezultati javnomnenjskih raziskav v času volilne kampanje naj ne bi objavljali. Ne
               rečem, da v času celotne kampanje, morda bi sedanji časovni interval en teden pred
               volitvami razširili vsaj na zadnja dva tedna. Hvala lepa.</p>
            </sp>
            <sp xml:id="SDZ4-Redna-25-2007-03-07.sp350">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-25-2007-03-07.sp351">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Spoštovani gospod minister, kolegice in kolegi!
               Seveda o volilnih kampanjah se da vedno govoriti na dolgo in široko. In drugačen je
               pogled na prehojeno pot tistih, ki iz te zgodbe izidejo na zmagoviti strani, kot pa
               tistih, ki so poraženi. Vendar brez dvoma, če so volitve praznik demokracije, potem
               je treba poskrbeti, da imajo za ta praznik približno vsi, vsaj v začetku enako
               pogrnjeno mizo, zato mislim, da je osnutek tega zakona dobra podlaga za nadaljnjo
               razpravo in za nadaljnja pogovarjanja. Da ta zakon naredimo še boljši, imam mogoče
               samo dve, tri misli.</p>
               <p>Kar se financ tiče, je seveda jasno, če se vse draži, se dražijo tudi volitve in
               "čisti računi, dobri prijatelji", zakaj bi se stroški kampanj skrivali, če vemo vsi,
               da so stroški dejansko od enih do drugih, da solidno zrastejo.</p>
               <p>Všeč mi je tudi ta zadeva, da država naj ne bi financirala in pa podjetja, ki so v
               državni lasti, volilnih kampanj. Zadevo bi lahko nadgradili še s korakom dlje.
               Podobna zgodba se dogaja tudi na občinskih ravneh, kjer občinska podjetja v javni
               lasti ali d.o.o.-ji, ki so jih ustanovile lokalne skupnosti, seveda podpirajo vedno
               točno določenega kandidata. Ni važna njegova barva, ampak važno je, da je na oblasti.
               Tudi to je ena od deformacij, ki bi se jo v zakonu dalo izboljšati in nadgraditi.</p>
               <p>Kar se tiče odstranjevanja plakatov s strani komunalnih podjetij. Tu je vedno
               vprašljivo, koliko bo ta zadeva udeležence kampanje stala, in če jih v določenem roku
               le-ti odstranijo sami in na svoje stroške, je vse čisto v redu. Če jih pa recimo po
               10-ih dneh le-ti ne odstranijo, pa naj jih odstranijo javna komunalna ali pa kakšna
               druga podjetja, ki bodo seveda storitve opravila bistveno, bistveno dražje. Hvala
               lepa.</p>
            </sp>
            <sp xml:id="SDZ4-Redna-25-2007-03-07.sp352">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp xml:id="SDZ4-Redna-25-2007-03-07.sp353">

               <speaker>DUŠAN KUMER:</speaker>

               <p>Hvala za besedo. Bom samo dva stavka povedal, ko sem poslušal v zvezi s temi
               anketami. Lahko bi, ker tukaj gre za neko sugestivno in seveda vplivanje na volivce,
               ampak potem v zvezi s tem bi morali še eno potezo narediti, še korak naprej, da bi v
               tem času, 14 dni ali pa treh tednov, tudi na nek način "umirili" ministre in Vlado
               pri obiskih odpiranja cest, mostov, itd., ker to je tudi neke vrste anketa, ki
               sugestivno vpliva na volivce in ni vključena v ta Zakon o volilni kampanji ali pa
               referendumski kampanji. Tako je to malo širša zadeva. Hvala lepa.</p>
            </sp>
            <sp xml:id="SDZ4-Redna-25-2007-03-07.sp354">

               <speaker>PREDSEDNIK FRANCE CUKJATI:</speaker>

               <p>Hvala. Želi še gospod minister? (Ne.) Vsi prijavljeni razpravljavci, ki ste to
               želeli in ste bili prisotni, ste dobili besedo. Ker čas, določen za razpravo, še ni
               potekel, sprašujem, ali želi na podlagi prvega odstavka 71. člena Poslovnika zbora še
               kdo razpravljati. Odpiram prijavo. Ja, in še vi, gospod minister, boste dobili
               besedo. Gospod Gulič, izvolite, 5 minut.</p>
            </sp>
            <sp xml:id="SDZ4-Redna-25-2007-03-07.sp355">

               <speaker>ALEŠ GULIČ:</speaker>

               <p>Spoštovani gospod predsednik, cenjene kolegice in kolegi, gospod minister. Bo 5 minut
               čisto dovolj.</p>
               <p>Poglejte, volitev je bilo že kar nekaj opravljenih v tem času, ker velja zadnja
               revizija, zadnji popravek sedanjega zakona o volilni kampanji. Jaz moram povedati, da
               se mi zdi, da so vse te inovativnosti tistih, ki so sodelovali v volilni kampanji,
               tako prehitele obstoječo zakonodajo z vsemi možnimi triki, da je seveda dobro
               pogledati tudi ta predlog. Zdi se mi, da zaostaja že za tistim, kar se je doslej
               dogajalo v volilnih kampanjah, ko bo pa zakon veljal, se bo pa že našla kakšna nova
               možnost, da se izmakne določilom kampanje.</p>
               <p>Soglašam s tistimi, ki govorijo o tem, kako je referendum bistveno drugačen od
               volitev in zato tudi sama kampanja mora biti bistveno drugače postavljena, kot pa je
               volilna kampanja. In ta del prav gotovo podpiram. Zanima me pravzaprav, zakaj ste se
               predlagatelji odločili za tako minimalno povečanje dovoljenih sredstev po volivcu.
               Glede na to, da bi bila ta sredstva, ki jih sedaj predlagate, po takšnem hitrem, čez
               prst preračunu premajhna že za volitve v letu 2004. Jaz sem namreč prepričan, da je
               veliko teh volilnih trikov ravno posledica tega, da se z denarjem, ki je bil na
               voljo, ni dalo normalno izpeljati nobenega od takšnih prijaznejših projektov, ki so
               bili namenjeni volivcem, in se je zato to ali prestavljalo v času pred volitve ali pa
               se je kako drugače počelo. Tisti, ki so imeli dovolj denarja in dovolj volje, pa ki
               se jim je zdelo, da je volilna kampanja odločilna za izvolitev. To je ena od zadev.</p>
               <p>Druga, ki se mi zdi, da je tudi pomembna, je ta, da se na nek način še vedno ne
               omejuje čas volilnih, predvolilnih aktivnosti izven tistega meseca oziroma 28 dni,
               kolikor je to dovoljeno. Tam se dela lahko marsikaj in te zadeve bi bilo treba bolj
               jasno omejiti. Kljub temu, da vsi vemo, da volilna kampanja na nek način traja kar
               naprej, pa je vendarle zelo jasno, da pol leta pred razpisanimi volitvami se začnejo
               zadeve zares in da se tja v tiste mesece, ki gredo pred uradni začetek volilne
               kampanje, marsikaj skrije. In to bi bilo treba tudi na nek način omejiti, preprečiti,
               pa naj si gre za zadeve, ki so vezane na pojavljanje političnih strank v medijih ali
               pa tudi kar tako. Predvsem pa se mi zdi, da bi veliko težav preprečili s tem, če bi
               se ta vsota na volivca bistveno povečala, vsaj toliko, kolikor kaže statistični
               izračun rasti cen, če ne celo več, ker kolikor se spomnim, je bilo že takrat pri
               zadnjem popravku ugotovljeno, da je to precej premalo. In seveda potem so ljudje
               prisiljeni na nek način čarati. To pa ni dobro. Hvala lepa.</p>
            </sp>
            <sp xml:id="SDZ4-Redna-25-2007-03-07.sp356">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-25-2007-03-07.sp357">

               <speaker>DR. GREGOR VIRANT:</speaker>

               <p>Hvala lepa. Nekaj pojasnil sem dolžan, predvsem moram posebej poudariti, da nikakor
               ne mislim in tudi v svoji uvodni predstavitvi nisem želel reči, da so bile volilne
               kampanje, izvedene po dosedanji zakonodaji oziroma po sedaj veljavni zakonodaji,
               nefer ali pa da ne dosegajo demokratičnih standardov. Jaz sem samo želel na začetku
               na splošno povedati, kaj je namen zakonodaje o volilni in referendumski kampanji
               nasploh, nisem pa želel reči, da smo imeli doslej tako slabo,da ne bi ustrezala
               demokratičnim standardom. Da ne bo nesporazuma.</p>
               <p>Nekaj zanimivih misli je bilo izrečenih. Zdi se mi, da včasih politične stranke
               posvečajo volilni kampanji precej več pozornosti in ji pripisujejo veliko večji
               pomen, kot ji ga predpisujejo volivci. Namreč, najboljša kampanja za neko politično
               stranko, za nekega politika, za nekega kandidata je sigurno njegovo delo tisto, kar
               ljudje ocenjujejo in spremljajo. V zadnjih 30-ih dneh se dober ali slab vtis zelo
               težko spremeni. Mislim tudi, da ljudje ne nasedajo tem cenjenim trikom z otvoritvami
               cestnih odsekov pred volitvami, čeprav vem, da se to pred vsakimi volitvami dogaja,
               ampak mislim, da podcenjuje ljudi tisti, ki misli, da to vpliva na rezultat volitev.</p>
               <p>Veseli me precej široka podpora zakonu. Veseli me tudi, da je tudi nekaj
               konstruktivnih predlogov. Kot rečeno, s poslansko skupino SD smo že prediskutirali,
               mislim da sem tudi že dosti jasno povedal, kaj bi bilo za Vlado sprejemljivo, katere
               amandmaje bi Vlada lahko podprla. Prosil bi vse, ki ste danes imeli pripombe, da jih
               predlagate v drugi obravnavi v amandmajski obliki, da lahko o njih razpravljamo.
               Včasih je poslovnik dovoljeval, da Vlada v skladu s prvo obravnavo, torej splošno
               razpravo o zakonu pripravi, dopolni predlog in ga prinese v drugo branje, sedaj tega
               ni več, tako da pričakujem od vseh, ki ste imeli komentarje in predloge, da boste to
               sporočili v amandmajski obliki. Računam pa tudi, da bova z gospodom Rezmanom
               poskušala razčistiti pred drugo obravnavo, kako je s to diskriminacijo ali
               nediskriminacijo organizatorjev volilne kampanje oziroma predlagateljev, ki niso
               politične stranke. Jaz še vedno mislim, da pri povračilu stroškov ni nihče
               diskriminiran, ker se vsakemu organizatorju povrnejo stroški pač glede na volilne
               dosežke, ne glede na to, ali je stranka ali ni stranka.</p>
               <p>Kar se pa tiče financiranja strank pa drugih subjektov, ne vem, sindikatov, itd.,
               ima pa seveda vsak svojo logiko financiranja. Stranke se pač po Zakonu o političnih
               strankah financirajo deloma iz članarine, deloma iz donacij, deloma tudi iz
               proračuna. Če bi želeli to spreminjati, se moramo pač lotiti Zakona o političnih
               strankah. Itak mislim, da je nekaj vprašanj, ki so posredno povezana z volilno
               kampanjo, pa jih ne ureja Zakon o volilni kampanji, ampak Zakon o političnih
               strankah. Mislim na financiranje političnih strank, tam se nam je zanesljivo eno
               vprašanje že odprlo kot problematično in ga je treba zaradi nejasne zakonske ureditve
               doreči in jasno rešiti. Gre za vprašanje, katere firme smejo donirati strankam in
               katere ne, ali to velja. Prepoved velja samo za firme, ki so v neposredni državni
               ravni, ali tudi tiste, ki so v posredni. Različne interpretacije so. Veste, da smo
               imeli primer, da je Slovenska demokratska stranka prejela nekaj takih donacij od
               firm, ki so v posredni državni lasti, in da je zaradi higiene in da ne bi bilo nekako
               nobenih dvomov, ta denar vrnila, čeprav je precejšen del pravne stroke tolmačil, da
               se ta prepoved nanaša samo na firme, ki so v neposredni javni lasti. To bomo morali
               rešiti še v Zakonu o političnih strankah.</p>
            </sp>
            <sp xml:id="SDZ4-Redna-25-2007-03-07.sp358">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, to je čez pol
               ure, ob 19. uri.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki jo bomo nadaljevali ob 19. uri.</p>
               <p>(Seja je bila prekinjena ob 18.30 in se je nadaljevala ob 19.00.)</p>
            </sp>
            <sp xml:id="SDZ4-Redna-25-2007-03-07.sp359">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanje zbora o predlogih odločitev.
               Poslanke in poslance prosim, da preverijo delovanje svoje glasovalne naprave.</p>
               <p>Nadaljujemo s <title>prekinjeno 4. točko dnevnega reda - to je z drugo obravnavo
                  Predloga zakona o prostorskem načrtovanju.</title> Prehajamo na odločanje o vloženih
               amandmajih. Prehajamo na odločanje o amandmaju poslanskih skupin SDS, NSi ter SLS k
               2. členu. Glasujemo. Navzočih je 50 poslank in poslancev, za je glasovalo 30, proti
               19.</p>
               <p>(Za je glasovalo 30.) (Proti 19.)</p>
               <p>Ugotavljam, da je bil predlagani amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 3. členu.
               Glasujemo. Navzočih je 56 poslank in poslancev, za je glasovalo 51, proti 1.</p>
               <p>(Za je glasovalo 51.) (Proti 1.)</p>
               <p>Ugotavljam, da je bil predlagani amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 27. členu.
               Glasujemo. Navzočih je 63 poslank in poslancev, za je glasovalo 42, proti 20.</p>
               <p>(Za je glasovalo 42.) (Proti 20.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 30. členu.
               Glasujemo. Navzočih je 66 poslank in poslancev, za je glasovalo 43, proti 18.</p>
               <p>(Za je glasovalo 43.) (Proti 18.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 35. členu.
               Glasujemo. Navzočih je 63 poslank in poslancev, za je glasovalo 42, proti 18.</p>
               <p>(Za je glasovalo 42.) (Proti 18.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 36. členu.
               Glasujemo. Navzočih je 64 poslank in poslancev, za je glasovalo 44, proti 18.</p>
               <p>(Za je glasovalo 44.) (Proti 18.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 36.a členu.
               Glasujemo. Navzočih je 64 poslank in poslank , za je glasovalo 44, proti 19.</p>
               <p>(Za je glasovalo 44.) (Proti 19.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 38. členu.
               Glasujemo. Navzočih je 61 poslank in poslancev, za je glasovalo 42, proti 15.</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 39. členu.
               Glasujemo. Navzočih je 61 poslank in poslancev, za je glasovalo 43, proti 17.</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 42.a členu.
               Glasujemo. Navzočih je 64 poslank in poslancev, za je glasovalo 44, proti 17.</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanske skupine SD k 45. členu. Glasujemo.
               Navzočih je 65 poslank in poslancev, za je glasovalo 23, proti 42.</p>
               <p>(Za je glasovalo 23.) (Proti 42.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 46. členu.
               Glasujemo. Navzočih je 65 poslank in poslancev, za je glasovalo 44, proti 19.</p>
               <p>(Za je glasovalo 44.) (Proti 19.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 51. členu.
               Glasujemo. Navzočih je 64 poslank in poslancev, za je glasovalo 44, proti 18.</p>
               <p>(Za je glasovalo 44.) (Proti 18.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 52. členu.
               Glasujemo. Navzočih je 62 poslank in poslancev, za je glasovalo 44, proti 15.</p>
               <p>(Za je glasovalo 44.) (Proti 15.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 54. členu.
               Glasujemo. Navzočih je 65 poslank in poslancev, za je glasovalo 44, proti 20.</p>
               <p>(Za je glasovalo 44.) (Proti 20.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 55. členu.
               Glasujemo. Navzočih je 62 poslank in poslancev, za je glasovalo 43, proti 15.</p>
               <p>(Za je glasovalo 43.) (Proti 15.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 68. členu.
               Glasujemo. Navzočih je 66 poslank in poslancev, za je glasovalo 42, proti 19.</p>
               <p>(Za je glasovalo 42.) (Proti 19.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 69. členu.
               Glasujemo. Navzočih je 63 poslank in poslancev, za je glasovalo 41, proti 17.</p>
               <p>(Za je glasovalo 41.) (Proti 17.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 73. členu.
               Glasujemo. Navzočih je 67 poslank in poslancev, za je glasovalo 41, proti 19.</p>
               <p>(Za je glasovalo 41.) (Proti 19.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 78. členu.
               Glasujemo. Glasovalo je 69 poslank in poslancev. Za 43. Proti 25.</p>
               <p>(Za je glasovalo 43.) (Proti 25.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 79. členu.
               Glasujemo. Glasovalo je 71 poslank in poslancev. Za 44. Proti 21.</p>
               <p>(Za je glasovalo 44.) (Proti 21.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi ter SLS k 83. členu.
               Opomba: Če bo sprejet ta amandma, postane amandma pod številko 2 brezpredmeten.
               Glasujemo. Glasovalo je 71 poslank in poslancev. Za 41. Proti 30.</p>
               <p>(Za je glasovalo 41.) (Proti 30.)</p>
               <p>Ugotavljam, da je amandma sprejet in s tem postane amandma pod številko 2
               brezpredmeten.</p>
               <p>Prehajamo na odločanje o amandmaju poslanskih skupin SDS, NSi ter SLS k 84. členu.
               Obrazložitev glasu v imenu poslanske skupine. Začetek prijave. Prijava teče. Besedo
               ima gospod Dimitrij Kovačič. Se odpovedujete? Gospod Bogdan Barovič, izvolite.</p>
            </sp>
            <sp xml:id="SDZ4-Redna-25-2007-03-07.sp360">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi, predlagam, da tega amandmaja absolutno ne sprejmete
               in da obdržimo izvirno verzijo, napisano v dopolnjenem predlogu Zakona o prostorskem
               načrtovanju v 84. členu, ki je identičen realnemu dogajanju in ki ne dovoljuje
               posega, v tem primeru lahko trdim, Ministrstva za finance, za pridobivanje sredstev,
               s katerimi bo, po moji presoji, oceni, kar bo tudi dokaz, če bo ta sprejet, mašilo
               svoje luknje.</p>
               <p>V Slovenski nacionalni stranki bomo absolutno glasovali proti. Hvala.</p>
            </sp>
            <sp xml:id="SDZ4-Redna-25-2007-03-07.sp361">

               <speaker>PREDSEDNIK FRANCE CUKJATI:</speaker>

               <p>Hvala lepa.</p>
               <p>Glasujemo. Glasovalo je 73 poslank in poslancev. Za 40. Proti 32.</p>
               <p>(Za je glasovalo 40.) (Proti 32.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 95. členu.
               Glasujemo. Navzočih je 73 poslank in poslancev, za je glasovalo 44, proti 27.</p>
               <p>(Za je glasovalo 44.) (Proti 27.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 98. členu.
               Glasujemo. Navzočih je 71 poslank in poslancev, za je glasovalo 44, proti 26.</p>
               <p>(Za je glasovalo 44.) (Proti 26.)</p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker so bili v drugi obravnavi k dopolnjenemu predlogu zakona sprejeti amandmaji k
               več kot eni desetini členov, bo zbor tretjo obravnavo predloga zakona opravil na
               naslednji seji. Na podlagi tretjega odstavka 137. člena Poslovnika predlagam zboru,
               da sprejme še naslednji sklep: Predlog zakona za tretjo obravnavo pripravi Vlada
               Republike Slovenije. Glasujemo o tem sklepu. Navzočih je 73 poslank in poslancev, za
               je glasovalo 56, proti 10.</p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>6. točko dnevnega reda</title> , to je z <title>drugo
                  obravnavo Predloga zakona o spremembah in dopolnitvah zakona o inšpekcijskem
                  nadzoru.</title> Prehajamo na odločanje o vloženem amandmaju poslanskih skupin SDS,
               NSi, SLS in DeSUS k 26. členu. Glasujemo. Navzočih je 73 poslank in poslancev, za je
               glasovalo 52, proti 19.</p>
               <p>(Za je glasovalo 52.) (Proti 19.)</p>
               <p>Ugotavljam, da je amandma sprejet.</p>
               <p>S tem zaključujemo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Besedo dajem predlagatelju zakona. Izvolite.</p>
            </sp>
            <sp xml:id="SDZ4-Redna-25-2007-03-07.sp362">

               <speaker>MAG. ROMAN REP:</speaker>

               <p>Hvala, gospod predsedujoči. Po 138. členu Poslovnika predlagamo obravnavo omenjenega
               zakona še na tej seji.</p>
            </sp>
            <sp xml:id="SDZ4-Redna-25-2007-03-07.sp363">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 72 poslank
               in poslancev, za je glasovalo 45, proti 24.</p>
               <p>(Za je glasovalo 45.) (Proti 24.)</p>
               <p>Ugotavljam, da je predlagani sklep sprejet.</p>
               <p>Zaključil bi to glasovanje s tem, da vam povem, da bi morala glasovati proti več kot
               ena tretjina, glasovala je pa točno ena tretjina. S tem ugotavljam, da je predlagani
               sklep sprejet.</p>
               <p>Državni zbor bo tretjo obravnavo predloga zakona opravil v petek, 9. marca 2007, v
               okviru glasovanj. Službe zbora bodo pripravile pregled, v katerega bo vključen
               sprejeti amandma in člen, h kateremu je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora. Vas bi prosil, če mu pustite, da nadaljujem sejo. S tem prekinjam to
               točko dnevnega reda.</p>
               <p>Če se strinjate, bi nadaljeval z dnevnim redom.</p>
               <p>Nadaljujemo s <title>prekinjeno 10. točko dnevnega reda - to je s prvo obravnavo
                  Predloga zakona o volilni in referendumski kampanji.</title> Prehajamo na odločanje o
               naslednjem predlogu sklepa. Predlog zakona o volilni in referendumski kampanji, prva
               obravnava, je primeren za nadaljnjo obravnavo. Glasujemo. Navzočih je 70 poslank in
               poslancev, glasovalo je 70 poslank in poslancev, za 59, proti 1.</p>
               <p>(Za je glasovalo 59.) (Proti 1.)</p>
               <p>Ugotavljam, da je zbor predlagani sklep sprejel. S tem zaključujem to točko dnevnega
               reda in prekinjam 25. sejo Državnega zbora Republike Slovenije, ki jo bomo
               nadaljevali jutri ob 10. uri. Lahko noč. <title>(SEJA BILA PREKINJENA 7. MARCA 2007 OB
                  19.22.)</title>
               </p>
            </sp>
         </div>
      </body>
   </text>
</TEI>
