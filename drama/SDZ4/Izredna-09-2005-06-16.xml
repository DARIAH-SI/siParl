<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-09-2005-06-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|308D79C571BB57E8C1257029002D3056</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=308D79C571BB57E8C1257029002D3056</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-09-2005-06-16.DZ" n="09">
               <name>Izredna</name>
               <date when="2005-06-16"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-09-2005-06-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">9. izredna seja</stage>
            <stage type="date">(16. junij 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.37 uri.</stage>


            <sp xml:id="SDZ4-Izredna-09-2005-06-16.sp1">

               <speaker>PREDSEDNIK FRANCE CUKJATI:</speaker>

               <p>Spoštovani! Pričenjam 9. izredno sejo državnega zbora Republike Slovenije, ki sem jo
               sklical na podlagi prvega odstavka 58. člena ter drugega odstavka 60. člena
               poslovnika državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Anton Anderlič, mag. Milan Cvikl, Zmago Jelinčič Plemeniti,
               mag. Janez Kramberger, Breda Pečan, dr. Mitja Slavinec in mag. Anton Rop.</p>
               <p>Na sejo sem povabil predsednika vlade Republike Slovenije k 1. točki dnevnega reda
               ter predstavnike vlade Republike Slovenije. Vse prisotne lepo pozdravljam!</p>
               <p>Prehajamo na določitev dnevnega reda 9. izredne seje državnega zbora Republike
               Slovenije.</p>
               <p>Predlog dnevnega reda je pripravljen skladno s prvim odstavkom 58. člena poslovnika
               in ste ga prejeli s sklicem seje. Predlogov za širitev dnevnega reda nisem prejel,
               zato prehajamo na določitev dnevnega reda.</p>
               <p>Zboru predlagam, da za današnjo sejo določi dnevni red, kot ste ga prejeli s sklicem.
               Glasujemo. Prosim, da preverite kartice. Zagotovo je dovolj poslank in poslancev v
               državnem zboru.</p>
               <p>Drugič bomo glasovali o dnevnem redu. Prosim, da ste pozorni na kartice, ali so
               vložene in na desni strani gori lučka. Hvala za pozornost. Glasujemo.</p>
               <p>Tretjič bomo glasovali čez deset minut, to je ob 14.50 uri. Do takrat prekinjam
               sejo.</p>
               <stage type="time">(Seja je bila prekinjena ob 14.40 uri in se je nadaljevala ob 14.51 uri.)</stage>
            </sp>
            <sp xml:id="SDZ4-Izredna-09-2005-06-16.sp2">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta.
               Glasovali bomo tretjič. Še enkrat vas prosim, da preverite kartice.</p>
               <p>Glasovali bomo o določitvi dnevnega reda, kot je predlagan s sklicem izredne seje.
               Glasujemo. Navzočih je 70 poslank in poslancev, za je glasovalo 56, proti 8.</p>
               <p><stage>(Za je glasovalo 56.)</stage> <stage>(Proti 8.)</stage></p>
               <p>Ugotavljam, da je dnevni red 9. izredne seje državnega zbora določen.</p>
               <p>Preden preidemo na 1. točko, vas moram obvestiti o naslednjem. Do dodatnega roka za
               vlaganje amandmajev, do začetka seje, smo prejeli en amandma. Do amandmaja se mora
               najprej opredeliti matično delovno telo. Tudi matično delovno telo lahko predlaga
               svoje amandmaje do začetka 1. točke dnevnega reda. Ob tem vas tudi obveščam, da smo
               se na kolegiju dogovorili oziroma je bilo slišati pobude, da bi čim prej začeli z
               obravnavo rebalansa, kajti čaka nas razprava, dolga 15 ur. Zaradi tega predlagam, da
               v kolikor ne bo drugačnega proceduralnega predloga, sedaj takoj zaseda matično
               delovno telo do 16.00 ure. Prepričan sem, da bodo v eni uri amandma obdelali in tudi
               eventualno svojega sprejeli. Nadaljevali bi ob 16.00 uri in bi danes delali do
               približno 18.30 ure. Pri čemer bi lahko danes slišali predstavitev ministra za
               finance in predstavitve poslanskih skupin. Ker je predsednik vlade danes in jutri v
               Bruslju na zasedanju Evropskega sveta, bi njegovo predstavitev uvrstili na ponedeljek
               ob 10.00 uri, ko bi nadaljevali z obravnavo rebalansa. Še enkrat: danes bi se ob
               obravnavi rebalansa seznanili samo s stališči poslanskih skupin in predstavitvijo
               ministra ter delovnega telesa, to je do približno 18.30 ure; jutri bi po redni seji
               nadaljevali z rebalansom do predvidoma 18.00 ure in tako bi nam ostalo samo še 10 ur
               obravnave, ki bi jo lahko opravili v ponedeljek od 10.00 do 20.00 ure. Na tak način
               bi se izognili poznemu nočnemu delu. Če ne bo drugačnega predloga, je takšen vozni
               red.</p>
               <p>Sedaj pa prosim matično delovno telo, odbor za finance, da se zbere v velikem salonu.
               Ob 16.00 uri bomo nadaljevali s sejo.</p>
               <stage type="time">(Seja je bila prekinjena ob 14.55 uri in se je nadaljevala ob 16.00 uri.)</stage>
            </sp>
            <sp xml:id="SDZ4-Izredna-09-2005-06-16.sp3">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci!</p>
               <p>Prehajamo na <title>1. TOČKO DNEVNEGA REDA</title>, to je na <title>PREDLOG REBALANSA
                  PRORAČUNA REPUBLIKE SLOVENIJE ZA LETO 2005.</title>
               </p>
               <p>Obveščen sem, da je odbor za finance končal svoje delo in vsak čas bo tudi njihovo
               poročilo na klopeh. Predlog rebalansa proračuna je v obravnavo zboru predložila vlada
               Republike Slovenije. Besedo dajem ministru za finance dr. Andreju Bajuku, ki bo
               predstavil predlog rebalansa proračuna za leto 2005. Gospod minister, imate besedo.
            </p>
            </sp>
            <sp xml:id="SDZ4-Izredna-09-2005-06-16.sp4">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane poslanke in poslanci! Rebalans proračuna za
               leto 2005, ki je pred vami, je bilo potrebno pripraviti zaradi novih makroekonomskih
               okvirov, predvsem pa zaradi odhodkov oziroma obveznosti, ki so že bile prevzete, pa v
               sprejetem proračunu, sedaj veljavnem, niso bile predvidene. Zakon o izvrševanju
               proračuna sicer omogoča prerazporejanje med posameznimi programi oziroma nameni,
               vendar je na žalost teh prevzetih obveznosti preveč. Bolj pravilen, predvsem pa bolj
               transparenten način popravljanja proračuna je rebalans.</p>
               <p>Na matičnem delovnem telesu in na seji komisije za nadzor proračuna in drugih javnih
               financ se je pojavil pomislek o zakonitosti vložitve rebalansa proračuna v državni
               zbor, saj je vlada pripravila rebalans brez prehodnih ukrepov, ki jih omogoča, vendar
               ne zahteva, 40. člen zakona o javnih financah. Vedeli smo, da ukrepi za uravnoteženje
               proračuna ne bi rešili problemov na odhodkovni strani, saj je bilo potrebno
               zagotoviti 70 milijard dodatnih odhodkov. Ocenili smo, da ni smiselno ustaviti
               prevzemanje obveznosti, podaljševati plačilnih rokov ali ustaviti prerazporejanja,
               saj noben od navedenih ukrepov ne bi rešil problema. Poleg tega, in to je ključnega
               pomena, pa nam zakon o izvrševanju proračuna za leti 2004 in 2005 v svojem 52. členu
               celo nalaga, da pripravimo rebalans proračuna za leto 2005, če je to glede na
               gospodarska gibanja nujno. Nova ocena proračunskih prihodkov je pokazala, da se bo v
               letu 2005 v državno blagajno nateklo za 63,9 milijard več prihodkov od prvotno
               načrtovanih v sprejetem proračunu 2005. Več je predvidenih tudi odhodkov, in sicer za
               43,7 milijard, kar je na eni strani posledica nepredvidenih in nenačrtovanih 70
               milijard več odhodkov, na drugi strani pa znižanja drugih odhodkov z ukrepi, ki jih
               je predvidela vlada. Najpomembnejše dejstvo o tem rebalansu pa je, da se proračunski
               primanjkljaj iz prvotno predvidenega v višini 1,7% BDP oziroma 112 milijard znižuje
               na 1,4% BDP oziroma 91,9 milijard. Izračun ciklične in strukturne komponente
               državnega proračuna kaže, da je strukturni primanjkljaj proračuna lani, ne samo
               proračuna temveč vseh treh blagajn, je znašel 1,4% bruto domačega proizvoda. Ob
               upoštevanju tega rebalansa za leto 2005 pa v proračunu ter ostalih treh blagajnah ta
               primanjkljaj znaša 1,15%, to je strukturni primanjkljaj. Vsi ti podatki o deficitu so
               predstavljeni na osnovi domače metodologije in so ga pripravile strokovne službe
               ministrstva za finance. Zavedati pa se moramo, da je potrebno evropski komisiji
               poročati po tako imenovani ESA 75 metodologiji. Kar je bilo v prejšnjem tednu v
               medijih večkrat objavljeno, da Evropska komisija ocenjuje, da bo naš primanjkljaj,
               tukaj pa gre za deficit širšega sektorja države, celo višji, kot smo ga napovedovali,
               moram danes izrabiti to priložnost in v tem prostoru povedati, da temu enostavno ni
               tako. V poročilu Evropske komisije je korektno zapisano, da je komisija za državni
               proračun upoštevala podatke iz sprejetega proračuna za leto 2005 in na žalost tega
               naši mediji niso omenjali, ta je pa predvideval višji deficit 1,7% od sedaj
               predlagana v tem rebalansu za 1,4% bruto domačega produkta.</p>
               <p>Slovenija je v zadnjem konvergenčnem programu, ki smo ga posredovali Evropski
               komisiji maja leta 2004 in tudi ponovno predložili v začetku leta 2005, predvidevala
               deficit širšega sektorja države v višini 2,1% bruto domačega produkta. Evropska
               komisija je na osnovi starih podatkov za državni proračun ocenila, da bo naš deficit
               znašal 2,2% v letu 2005. Prepričani smo, da bo komisija svoje ocene spremenila in
               popravila, ko bodo v svoje izračune vključili podatke o našem rebalansu, v kolikor bo
               ta tudi sprejet.</p>
               <p>Potrebno pa je povedati še nekaj, in sicer da je komisija za veliko večino evropskih
               držav ocenila, da bo njihov deficit višji, kot so ocenile same države. Naj omenim
               samo Nemčijo, Grčijo, Italijo, Veliko Britanijo, Madžarsko in Poljsko, torej,
               Slovenija ni nikakršna izjema, vsekakor pa bo komisija morala svojo oceno novelirati,
               ažurirati z novimi podatki, ko bo rebalans proračuna tudi potrjen.</p>
               <p>Mi ocenjujemo, da se bo deficit širšega sektorja države v letu 2005 gibal okoli 1,6%
               bruto domačega produkta, kar je precej nižje od prvotno napovedanega, kar sem že
               omenil v zadnjem konvergenčnem programu in to 2.1%.</p>
               <p>Ko že govorimo o širšem sektorju države, je potrebno omeniti še eno pomembno dejstvo,
               in sicer prevzem dolga Zavoda za zdravstveno zavarovanje Republike Slovenije in
               Zavoda za pokojninsko in invalidsko zavarovanje Republike Slovenije. V konsolidirani
               bilanci širšega sektorja države to ne pomeni nikakršne spremembe v obsegu
               zadolženosti. Ocenjujemo pa, da bo država lahko ceneje servisirala obstoječi dolg in
               tako posredno nižala stroške države. Dejstvo je, da v skladu z veljavno zakonodajo v
               zavodu za pokojninsko in invalidsko zavarovanje do zadolženosti sploh ne bi smelo
               priti, saj bi državni proračun moral kriti razliko med prihodki in odhodki zavoda.
               Poleg prevzema dolga ZPIZ in zavoda za zdravstveno zavarovanje se je vlada odločila,
               da v letošnjem letu predčasno odplača obveznice RS-06, to so tiste, ki so bile izdane
               za sanacijo bančnega sektorja, kar pa pomeni znižanje dolga države v višini 82,3
               milijarde tolarjev. Za izvedbo transakcije so bila dokončno porabljena sredstva
               kupnine od prodaje deleža NLB v skladu z zakonom. Temeljni cilj uporabe kupnine je
               zmanjševanje javnega dolga, ki zagotovi dolgoročno maksimalne fiskalne učinke ob
               istočasnem upoštevanju monetarnih učinkov, vse to v skladu in dogovoru z Banko
               Slovenije. Poleg znižanja dolga bo to pripomoglo k neposrednemu povečanju vzdržnosti
               javnofinančnega ravnotežja, tudi z znižanjem odhodkov proračuna iz naslova
               servisiranja dolga v višini 2,5 milijarde tolarjev v letu 2005 in od 2 do 5 milijard
               tolarjev v nadaljnjih posameznih proračunskih letih do vključno leta 2015, vse to
               merjeno po metodologiji ESA-95.</p>
               <p>Kot sem že na začetku omenil, se bo v državni proračun letos nateklo za 63,9
               milijarde tolarjev več prihodkov. Več bo tako davčnih prihodkov, in sicer za slabo
               tretjino, 20,6 milijarde, kot tudi nedavčnih prihodkov, za 28,8 milijarde. Več pa je
               tudi predvidenih prihodkov iz proračuna Evropske unije, in sicer za 12,7 milijarde -
               vse skupaj 63,9 milijarde. Tu bi rad poudaril, da se slovenska vlada zaveda tveganja
               ob napovedi prihodkov iz proračuna EU, še posebej po lanskoletni izkušnji, ko od
               predvidenih sredstev iz proračuna Evropske unije za strukturno in kohezijsko politiko
               ni bilo od predvidenih sredstev počrpanega niti tolarja. Vsi skupaj se bomo morali
               potruditi, da bo letos drugače in predvsem bolje. Skupaj s kolegom ministrom za
               lokalno samoupravo, dr. Žagarjem, bova redno mesečno spremljala, kako se odvijajo
               posamezni projekti in predlagala ukrepe, ki bodo lahko izboljšali položaj. Prvi v
               vrsti ukrepov je prav gotovo zakon o spremembah in dopolnitvah zakona o reviziji
               postopkov javnega naročanja, ki ga je državni zbor obravnaval ravno na včerajšnji
               seji. S tem bomo pripomogli k hitrejšemu zaključku nekaterih postopkov, ki se sedaj
               vlečejo nerazumno dolgo, s tem da smo vključili v ta predlog zakona, ki je bil že
               obravnavan in sprejet, tudi pravno varstvo za naročnika, ne pa samo pravno varstvo za
               morebitne dobavitelje.</p>
               <p>Menim, da je predlog rebalansa proračuna za leto 2005 na prihodkovni strani
               konzervativen, restriktiven, kar pomeni, da imamo lahko ob dobrih gospodarskih
               gibanjih, predvsem glede na cene nafte in tečaja EUR v primerjavi s tolarjem,
               določene rezerve. Realizacija davčnih prihodkov v prvih petih mesecih leta 2005 nam
               kaže, da smo v predlogu rebalansa na varni strani. Tudi nižja rast bruto domačega
               proizvoda v prvem tromesečju leta 2005 po naši oceni in oceni kar nekaj slovenskih
               ekonomistov ne bo ogrozila napovedanih prihodkov, saj se v drugi polovici leta
               predvideva močnejša rast bruto domačega proizvoda. Veliko pa je odvisno tudi od
               razmer v tujini, na katere pa nimamo odločilnega ali pa skoraj nikakršnega vpliva. še
               enkrat bi rad poudaril: ocena davčnih prihodkov je restriktivna ali
               konzervativna.</p>
               <p>Velikokrat je bilo že omenjeno, da je bilo z rebalansom potrebno pokriti za 70
               milijard obveznosti, ki v proračunu niso bile predvidene. Gre pa za to: 9,4 milijard
               tolarjev - plače in prispevki zaposlenih v državni upravi. V kolikor bi se število
               zaposlenih zmanjševalo, kot je predvidevala prejšnja vlada v svojih programih, bi
               bilo potrebno za plače in prispevke zagotoviti manj denarja. Ker pa se želje in
               napovedi niso uresničile, se je število zaposlenih celo povečalo, je za zaposlene v
               javni upravi bilo potrebno zagotoviti sredstva za plače in prispevke v skladu s
               kolektivno pogodbo. Torej, to je vzrok za 9,4 milijarde. Dodatnih 32,8 milijard - za
               plače v javnih zavodih. Največji del teh sredstev odpade na plače v osnovnih in plače
               v srednjih šolah, 12,5 milijard in 5 milijard. Ostali del odpade na višje šole in
               tudi javne zavode na drugih področjih, kot so kultura, okolje in kmetijstvo. Tudi v
               tem primeru gre za premalo planirana sredstva, ki pa so tako rekoč že prevzete
               obveznosti in jih ni mogoče krčiti, vsaj ne v tako kratkem času. V zvezi z opozorili
               oziroma pripombami, ki so bile dane na odboru za šolstvo, kulturo in šport, pa moram
               pojasniti in obelodaniti določena dejstva, in sicer primerjavo med sprejetimi
               proračuni ministrstva za šolstvo in realizacijo v zadnjih treh letih. Na postavki
               investicije se je vedno realizacija nižala, ker je bilo vedno potrebno ob koncu leta
               napraviti prerazporejanje, med drugim predvsem za plače. V letu 2002 so se
               investicije tako znižale praktično za 26% od načrtovanih, medtem ko so se za enako
               vsoto povečala tudi sredstva za plače. V letu 2003 prav tako, in sicer da so se
               morala povečati za plače sredstva kar na 6,4 milijard tolarjev. V letu 2004 so se
               sredstva za investicije, ki so bile predvidene, morale zmanjšati za 3,9 milijard
               tolarjev, medtem ko je bilo za celotnih 11,5 milijard, skoraj 6, pa povečuje sredstva
               prek prerazporejanja, v zadnjem mesecu ravno za kritje plač.</p>
               <p>Ker pa so bile še posebej izpostavljene investicije v osnovne in srednje šole, bom še
               posebno pozornost namenil prav tem investicijam. Zgodba se ponavlja. 2 milijarde
               znižane investicije v zadnjem trenutku v letu 2002, prav tako 2003, te 3 milijarde v
               letu 2004, in tako naprej. Upoštevaje dejstvo, da so v letošnjem rebalansu proračuna
               sredstva za plače v javnih zavodih planirana realno, konec leta ne bo potrebno veliko
               prerazporejanje in ukinjanja oziroma zamikanja investicij v teku, kot je bila to
               praksa zadnjih nekaj let, saj je sredstev za investicije v osnovne in srednje šole
               predvideno samo za 426 milijonov manj kot pa v sprejetem proračunu. Pri samem šolstvu
               bi bilo potrebno izpostaviti še transfere v javne zavode in plače, ki se najbolj
               povečujejo in kjer se za vse od leta 2000 dalje planira zelo nerealno in se sprejeti
               proračun zelo razlikuje od dejanske realizacije konec leta. Kot sem že omenil, leta
               2002 je ta razlika bila 3,7 milijard, v letu 2003 5,4 milijard, v letu 2004 11,3 in v
               letu 2005 18,4 milijard - slabo planirana sredstva za plače, premalo.</p>
               <p>Naj nadaljujem z dodatnimi obveznostmi rebalansa, ki niso bile pokrite v sprejetem
               proračunu. 3,2 milijarde za transfere posameznikom, od tega 2,7 transferov za
               socialno varnost. 2 milijarde za pokritje že prevzetih pogodbenih obveznosti do
               Revoza. 8,4 milijard za poravnavo vnovčenih jamstev. 4,2 milijarde za poplačilo
               obveznosti do sklada obrtnikov in podjetnikov na podlagi zakona, ki je bil sprejet v
               tem državnem zboru leta 2001. 10 milijard dodatnih sredstev za vzdrževanje železniške
               infrastrukture. 2,5 milijard za rezerve za naravne nesreče, kjer imamo že prevzetih
               obveznostih po posameznih sklepih vlade oziroma zakonih in posameznih programih za
               odpravo nesreč za 6,7 milijard. Poleg tega so še dodatne obveznosti, ki so tako rekoč
               tudi že prevzete. Vlada pa mora potrditi še program neurja v Slovenskih Konjicah in
               poplave v oktobru leta 2004 v višini cca. 990 milijard, kar skupaj znese 7,7
               milijard. Skupaj s proračunskim skladom, ki je oblikovan za te namene, je v letu 2005
               za naravne nesreče na voljo 8,7 milijard tolarjev. In na koncu je potrebno omeniti še
               1 milijardo in pol slovenskih tolarjev za izgradnjo južne meje, ki je bila prvotno
               predvidena iz sredstev schengenskega vira, pa se je izkazalo, da ne bo tako oziroma
               da predvidenih investicij ni mogoče financirati iz scehengenskega vira. Ker pa
               Slovenija mora izpeljati projekt vključitve in zagotoviti pogoje za vzpostavitev
               schengenske meje, je bilo treba poiskati domača sredstva in zagotoviti izgradnjo
               objektov na južni meji v skladu s programom.</p>
               <p>Kljub veliko očitkom in ocenam, da rebalans ni razvojno naravnan in da preveč
               sredstev namenjamo tekoči porabi države, menimo, da to ne drži, da ta rebalans ni nič
               manj razvojno naravnan; še več mislim, da je veliko bolj kot v preteklih proračunih,
               kjer so sredstva za investicije v sprejetih proračunih res bila planirana v višjem
               obsegu, a zgodilo se na žalost ni tako. Vsako leto so se sredstva za investicije
               prerazporejale za tekočo porabo. Dejansko se predvideva, da se bodo investicije v
               predlaganem proračunu v letu 2005 povečale za 20%, pardon, za 23% in to je za celih
               32 milijard več, kot je bilo realizirano v letu 2004.</p>
               <p>Spoštovane poslanke in poslanci! Vlada je pripravila rebalans, ki res še ne vključuje
               vseh prioritet nove vlade, ker jih zaradi časovnih omejitev tudi ne more in ker smo
               končno le prevzeli določen položaj, kot ga tudi s tem rebalansom popravljamo.</p>
               <p>Dve prioritet bi vsekakor rad izpostavil, to je področje pravosodja, kjer se sredstva
               za delo in izboljšanje pogojev za delo sodišč zelo povečujejo in upam, da bomo na tem
               področju že v letu 2005 naredili velik korak. In pa področje kulture, ki je bila v
               preteklih letih nekoliko zanemarjena. Potrudili se bomo, da se bo delež sredstev za
               kulturo tudi v naslednjih letih dvigoval in tako pripomogel k boljši kulturni
               izobrazbi in zavesti. Kultura je področje, ki tudi po vstopu Slovenije v EU ostaja v
               izključni nacionalni pristojnosti in je zato še toliko bolj odvisna od državnega
               proračuna. Potruditi se moramo za spodbujanje kulturne raznolikosti in ohranjanje
               slovenskega jezika, zato bo tudi v prihodnje to ena od prednostnih nalog slovenske
               vlade.</p>
               <p>Spoštovani, drage poslanke in cenjeni poslanci! Vsekakor je rebalans proračuna za
               leto 2005 pripravljen v okvirih, ki omogočajo Sloveniji zasledovanje ciljev,
               postavljenih v konvergenčnem programu, še pomembneje pa je, da zasledujemo cilje, ki
               nas bodo pripeljali oziroma nam omogočili vstop v evro območje. Rebalans poračuna za
               letošnje leto je pripravljen tako, da bo omogočal izvrševanje proračuna brez
               omejevanja in velikega prerazporejanja. Je dobra osnova za pripravo proračunov za
               leto 2006 in 2007, ki ju na ministrstvu za finance že pripravljamo. V naslednjih dveh
               proračunih pa vsekakor morajo biti in tudi bodo vključene prioritete in programi nove
               vlade, saj je to naša zaveza, še posebej volivkam in volivcem in tudi vam, poslankam
               in poslancem v tem, državnem zboru. Hvala lepa.</p>
            </sp>
            <sp xml:id="SDZ4-Izredna-09-2005-06-16.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog rebalansa proračuna je obravnaval tudi odbor za
               finance in monetarno politiko. Prosim predsednika odbora Bojana Starmana, da
               predstavi poročilo odbora. Izvolite.</p>
            </sp>
            <sp xml:id="SDZ4-Izredna-09-2005-06-16.sp6">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Lepo pozdravljam ministre in druge
               predstavnike vlade in seveda vse ostale tukaj prisotne. Odbor Državnega zbora
               Republike Slovenije za finance in monetarno politiko je na 5. seji dne 13.6.2005 in v
               nadaljevanju seje dne 14.6.2005 kot matično delovno telo obravnaval predlog rebalansa
               proračuna Republike Slovenije za leto 2005, ki ga je Državnemu zboru Republike
               Slovenije v obravnavo predložila Vlada Republike Slovenije. Na maratonski seji, ki je
               trajal skoraj 30 ur, je bilo na žalost veliko preveč časa porabljenega z namenom
               zavlačevanja seje kakor konstruktivnim diskusijam, kljub temu pa se je odbor
               opredelil tako do splošnega dela proračuna kakor do 77-ih amandmajev, ki smo jih
               obravnavali in nekatere potrdili, nekatere pa ne.</p>
               <p>V splošnem delu proračuna je bilo predvsem postavljeno vprašanje pravne podlage za ta
               rebalans poračuna, veliko smo o tem debatirali, pri amandmajih pa je bilo, kot sem že
               povedal, obravnavanih vseh 77 amandmajev, 6 od teh jih je odbor za finance in
               monetarno politiko tudi potrdil in predlagal državnemu zboru, da jih tudi sprejme.
               Sprejel je tudi dva dodatna sklepa. S tem zaključujem poročilo odbora. Hvala
               lepa.</p>
            </sp>
            <sp xml:id="SDZ4-Izredna-09-2005-06-16.sp7">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Sledi predstavitev stališč poslanskih skupin. V imenu Nove
               Slovenije bo govoril gospod Ciril Testen. Izvolite.</p>
            </sp>
            <sp xml:id="SDZ4-Izredna-09-2005-06-16.sp8">

               <speaker>CIRIL TESTEN:</speaker>

               <p>Hvala za besedo, spoštovani predsednik. Spoštovani ministri s sodelavci, spoštovane
               poslanke in poslanci! Po mnenju poslanske skupine Nove Slovenije je rebalans
               proračuna za leto 2005 opravljen v tisto smer, kot je v trenutnih razmerah v
               Sloveniji najbolj potrebno, in ga tudi v naši poslanski skupini podpiramo. Prepričani
               smo, da je vlada prisluhnila predvsem na tistih področjih, ki bodo Sloveniji
               omogočila, da bo dosegla s koalicijsko pogodbo zastavljene cilje, kot so prevzem evra
               s 1.1.2007, vzpostavitev schengenske meje prav tako v letu 2007, stabilen gospodarski
               razvoj in tudi uravnoteženo javno porabo.</p>
               <p>Če se na začetku ustavimo najprej nekoliko pri prihodkih rebalansa proračuna za leto
               2005, lahko ugotovimo, da so ti bistveno višji, kot so bili sprejeti pri pripravi
               dvoletnega proračuna v letu 2003, za kar 69,9 milijarde SIT. V primerjavi z
               realizacijo proračuna za leto 2004 pa so prihodki višji kar za 167,7 milijarde SIT.
               Priznati je sicer treba, da je bilo v letu 2003 težko planirati prihodke za leto
               2005, še posebej zato, ker je med tem časom Slovenija vstopila v EU in je bilo
               nekatera gibanja, ki so vezana tudi na vstop, težko planirati. Verjamemo, da se bodo
               prihodkovne napovedi rebalansa uresničile, še posebej zato, ker imajo za izhodišče
               napovedi v mejah, ki so izdelane na osnovi spremljanja makroekonomskih gibanj.</p>
               <p>Nekoliko bolj nas v poslanski skupini Nove Slovenije skrbi realizacija tistih
               proračunskih prihodkov, ki so vezani na črpanje sredstev iz evropskih skladov. Jasno
               je namreč, da imamo na nekaterih področjih premalo pripravljenih programov, in jasno
               je tudi, da bodo potrebni veliki napori, da zastavljene prihodke iz Evropske unije
               dosežemo. Očitno je namreč, da smo bili kljub večkratnim opozorilom ob vstopu v
               Evropsko unijo za črpanje sredstev slabo pripravljeni. Posledica tega je, da smo v
               letu 2004 izkoristili samo približno 50% razpoložljivih sredstev. Ta problematika je
               še posebej pereča na lokalnih nivojih, kjer manjka poleg potrebnih sredstev tudi
               znanja za pripravo ustreznih projektov. Tu bi se po našem mnenju morali usposobiti in
               odigrati odločilno vlogo razvojni centri na tako imenovanih regijskih in tudi nižjih
               nivojih. Predstavniki bivše vlade imajo sicer prav, ko trdijo, da s tem ko niso
               izkoristili razpoložljivih sredstev, nismo nič dokončno izgubili. Je pa tudi res, da
               bo treba vsa neizkoriščena sredstva iz zaostalih in tekočih pravic izkoristiti do
               konca leta 2006, kar bo sedanji vladi povečalo obseg dela. Res je tudi, da je treba
               razpoložljiva sredstva čim prej izkoristiti, ker so vsak dan manj vredna in tudi
               koristno je, da je načrtovana investicija čim prej zgrajena.</p>
               <p>Odhodki so tisti del rebalansa proračuna za leto 2005, ki je za porabnike in tudi za
               poslance najbolj zanimiv in po katerem ga iz različnih zornih kotov ocenjujemo za
               bolj ali manj uspešnega. Predvsem s strani opozicijskih poslancev je bilo pogosto
               slišati, da je rebalans proračuna za leto 2005 slab, da ni razvojno naravnan, da je
               previsoka poraba za plače v javnem sektorju, do tega, da je to zamujena priložnost,
               ki pomeni za Slovenijo korak nazaj. V Novi Sloveniji se s takimi trditvami ne
               strinjamo, ker menimo, da je odhodkovni del proračuna dal poudarka in prednost
               predvsem tistim projektom in proračunskim uporabnikom, ki so bili v preteklosti
               neupravičeno zapostavljeni, istočasno pa je sledil koalicijski pogodbi, ki kot eno od
               prioritet izpostavlja skladnejši regionalni razvoj. Velik poudarek je bil v rebalansu
               proračuna za leto 2005 posvečen tistim ministrstvom, ki nosijo glavno breme razvoja
               in še prav posebej na investicijskem delu. Na nekaterih odborih in tudi sicer je
               pogosto slišati tudi, da je rebalans dober, bi pa lahko bil še mnogo boljši, če bi ne
               bilo potrebno z rebalansom krpati 70-milijardno luknjo, ki je posledica slabega
               načrtovanja prejšnje vlade.</p>
               <p>V nadaljevanju se bom dotaknil nekaterih predlogov v rebalansu, ki so po mnenju
               poslanske skupine Nove Slovenije zaradi pomembnosti potrebni posebne pozornosti in
               smo z njimi v poslanski skupini bolj ali manj zadovoljni. Plače so se v javnem
               sektorju povečale tudi z rebalansom proračuna za 9,4 milijarde ali 4,3%, kar po našem
               mnenju ni dobro in tudi ni v skladu s koalicijsko pogodbo, ki predvideva zmanjšanje
               števila zaposlenih v javnem sektorju in tudi zmanjšanje plač v deležu bruto
               družbenega proizvoda. Povišanje deleža sredstev za plače je predvsem posledica
               neizvedenih ukrepov, ki jih je vlada planirala v letu 2004. Ti ukrepi naj bi v
               glavnem šli v smer zmanjševanja števila zaposlenih in za zmanjševanja stroškov
               prevozov na delo. Poleg tega se je v letu 2004 in 2005 povečala izhodiščna plača
               nadplanirano, kar je posledica dogovora med socialnimi partnerji.</p>
               <p>Za področje prometa, ki je bil v medijih in tudi s strani opozicije zelo kritiziran,
               je potrebno ugotoviti, da je z rebalansom proračuna planirano več sredstev, kot jih
               je planirala prejšnja vlada, in pa bistveno več, kar 20%, kot je bilo za promet
               realizirano v letu 2004. Res pa je, da so nekoliko spremenile prioritete in da je za
               7,4 milijarde več sredstev predvidenih za železniški promet, 8,8 milijarde manj za
               cestni promet, 4, 5 milijarde sredstev več pa je predvidenih za urejanje prometa in
               za zračni promet.</p>
               <p>V zvezi s cestnim prometom bi želeli v Novi Sloveniji povedati še to, da so imeli v
               preteklosti prednost pri izgradnji avtoceste in da so bile državne ceste
               zapostavljene. V Sloveniji so območja, ki so od najbližjega priključka na avtocesto
               oddaljena tudi 100 kilometrov. Menimo, da bo v prihodnjih letih prav tem območjem
               potrebno posvetiti večjo pozornost in več sredstev nameniti državnim cestam. Zelo
               pozitivne ocene je v rebalansu proračuna za leto 2005 nedvomno deležen predlog na
               področju gospodarstva, ki predvideva več sredstev za razvoj malega in srednjega
               podjetništva, izboljšanje pogojev za domače in tuje investitorje, in kar je še
               posebej pomembno, veliko več sredstev za spodbujanje in promocijo turizma.</p>
               <p>O turizmu smo v preteklih letih samo govorili, ko je bilo potrebno konkretne podpore,
               je pa vedno zmanjkalo sredstev, pozitivno je po mnenju poslanske skupine Nove
               Slovenije tudi to, da je veliko več sredstev predvidenih za spodbude v kmetijstvu in
               za prestrukturiranje živilsko-predelovalne industrije, ki je nedvomno pomembna
               panoga. V javnosti se veliko govori, da je premalo sredstev namenjenih investicijam
               in pogosto je take trditve zaslediti tudi v medijih. Tisti, ki ste dobro pregledali
               predlog rebalansa proračuna za leto 2005, ste sicer lahko ugotovili, da je za
               investicije predvideno 10 milijard manj od prvotno planiranega, je pa v isti sapi
               potrebno povedati, da so sredstva za investicije višje od realiziranih v letu 2004 za
               32 milijard, kar je 23,1% več, ali realno za 20,1% več. Sredstva za investicije
               predstavljajo 9,63% proračuna, kar je glede na realizacijo v preteklih letih izredno
               visok procent, če vemo, da je investicijski del proračuna redko dosegal 9%. Velik
               pozitiven premik predstavlja bistveno več sredstev za pravosodje, in sicer za kar 6
               milijard, kar je nedvomno tudi velik zasuk v pozitivno smer in bo sodiščem dalo
               materialne možnosti za boljše delo in s tem posledično za zmanjševanje zaostankov, ki
               so velik problem naše države. Kot eno od pomembnejših odločitev predlagateljev
               rebalansa proračuna moramo vsekakor omeniti bistveno večja sredstva predvsem za tiste
               občine, ki se financirajo s primerno porabo ali tako imenovano glavarino. Tem občinam
               so se sredstva povišala za okroglih 10% ali realno za 7,32%, kar je večja realna
               rast, kot so se sredstva za občine povišala v vseh štirih letih prejšnje vlade.
               Država je v preteklih letih občinam nalagala obveznosti, ko pa je bilo potrebno
               povišati sredstva za primerno porabo, za občine je denarja običajno zmanjkalo.</p>
               <p>Posredno in tudi neposredno je z rebalansom proračuna povezana tudi nova pokojninska
               zakonodaja, ki se glede na dosedanjo bistveno spreminja. Cilj nove pokojninske
               zakonodaje je predvsem zmanjšati zaostajanje pokojnin za plačami. V Novi Sloveniji se
               z novim pokojninskim zakonom strinjamo, saj smo dosledno opozarjali, da je
               zaostajanje pokojnin za plačami preveliko. Trenutno porabimo za pokojnine približno
               11% bruto družbenega proizvoda, kar je manj kot pred štirimi leti, čeprav se je
               število upokojencev zvišalo. S podobnimi težavami se nedvomno ukvarjajo v večini
               evropskih držav in iščejo rešitve, ki gredo v smeri podaljšanja delovne dobe, ker je
               na krajši rok sprejemljivo in bo najverjetneje potrebno v podobni smeri razmišljati
               tudi pri nas. Na daljši rok je po mnenju poslanske skupine Nove Slovenije edina in
               najboljša rešitev izboljšanje demografske slike. V nasprotnem primeru, če se bo
               število starejših še naprej tako intenzivno večalo, ne bomo imeli problemov samo s
               pokojninami, ampak tudi z drugimi proračunskimi postavkami.</p>
               <p>Po mnenju poslanske skupine Nove Slovenije je nedvomno pozitivna odločitev vlade
               prevzem pokojninskega dolga in dolga zdravstvene blagajne, ker smo prepričani, da
               ministrstvo za finance lahko ceneje servisira dolg iz najetih kreditov.</p>
               <p>Za konec bi rad v imenu poslanske skupine Nove Slovenije povedal samo še to, da nas
               je motila primerjava izhodiščnega proračuna z rebalansom proračuna za leto 2005.
               Proračun za leto 2005 je bil po našem mnenju spisek želja, v katerega so se vpisovale
               želje, ki pa očitno niso bile dosledno zapisane in zato so pri pripravi rebalansa
               povzročile veliko težav. Po našem mnenju je vsekakor bolj smiselno primerjati
               rebalans z realizacijo v predhodnem letu, samo na tak način lahko ocenimo, koliko so
               se razvojne možnosti glede na predhodne leto povečale. Hvala lepa.</p>
            </sp>
            <sp xml:id="SDZ4-Izredna-09-2005-06-16.sp9">

               <speaker>PREDSEDNIK FRANCE CUKJATI:</speaker>

               <p>Hvala gospodu Testenu. V imenu Slovenske ljudske stranke bo govoril gospod Josip
               Bajc. Izvolite.</p>
            </sp>
            <sp xml:id="SDZ4-Izredna-09-2005-06-16.sp10">

               <speaker>JOSIP BAJC:</speaker>

               <p>Hvala, gospod predsednik. Kolegice in kolegi, spoštovani ministri in predstavniki
               vlade, vsem skupaj en lep pozdrav na današnji dan, ko po večurnih zasedanjih
               posameznih matičnih delovnih teles, na katerih smo obravnavali predlog rebalansa
               proračuna, začenjamo tudi obravnavo rebalansa poračuna za leto 2005 na plenarnemu
               zasedanju tega državnega zbora.</p>
               <p>Pri Slovenski ljudski strani ocenjujemo, da je s predlaganim rebalansom proračuna za
               leto 2005 pripravljen glede na nove kazalce na prihodkovni strani proračuna kot tudi
               za kritje z zakonom sprejetih obveznosti, ki so nastale bodisi v letu 2003, 204 ali
               2005, ki niso imele kritja v veljavnem proračunu za leto 2005.</p>
               <p>Ravno tako ocenjujemo, da je iz nekaterih postavk predlaganega rebalansa proračuna
               moč zaznati vključitev tudi nekaterih prednostnih nalog, ki si jih je vlada
               zastavila, da bi jih lahko realizirala še v letu 2005. Ugotavljamo tudi, da so
               opravljene in skladno z zakonom tudi urejene nekatere prerazporeditve, ki so
               posledica v lanskemu letu sprejetega spremenjenega zakona o vladi.</p>
               <p>Ocenjujemo tudi za pozitivno odločitev tako ministra za finance kot tudi same vlade,
               da je z več priliva v letošnjem letu del tega priliva ne prerazporedila v rebalansu
               proračuna, ampak da se je odločila, da se zmanjša primanjkljaj proračuna v letošnjem
               letu; o konkretnih številkah je pa govoril gospod minister Bajuk.</p>
               <p>V poslanski skupini izražamo tudi zadovoljstvo nad dejstvom, da pri predlogu
               rebalansa proračuna ni prišlo do spremembe finančnih načrtov vsaj pri večini
               nekaterih nevladnih proračunskih porabnikov. Pričakujemo pa, da državni zbor ne bo
               sprejel amandmaja, ki je bil sprejet na matičnem delovnem telesu in ki dodatno
               znižuje odhodkovno stran državnega sveta.</p>
               <p>Kljub željam, da se bodo sredstva, namenjena financiranju lokalnih skupnosti, lahko
               bistveno povečala, saj vsi vemo, da so proračuni večine slovenskih občin podhranjeni,
               izražamo zadovoljstvo, da je prišlo vsaj do delnega dviga tako imenovane glavarine,
               ki zagotavlja dodatna sredstva v višini 10%, primerjalno na leto 2004. In
               ugotavljamo, da bodo vsaj nekatere občine s temi dodatnimi sredstvi lahko realizirale
               oziroma poplačale tiste obveznosti, ki so jih občine dobile na podlagi raznih zakonov
               v letu 2004 in 2005, pa s tem ne dobile dodatnih sredstev za pokritje teh nalog, pač
               pa se je primerna poraba v letu 2004 in 2005 dejansko dvigovala samo na podlagi
               indeksa rasti inflacije.</p>
               <p>Ravno tako ocenjujemo in pričakujemo, da se bodo sredstva, ki jih je naša država
               namenila v letošnjem rebalansu proračuna, kot tudi sredstva, za katere pričakujemo,
               da se bodo natekla v naš proračun iz tako imenovanih raznih strukturnih skladov
               Evropske unije, lahko porabila bistveno drugače, kot so se v letu 2004, in da bomo v
               letu 2005, vsaj pričakujemo in upamo tako, neto prejemniki in ne neto plačniki, kot
               smo bili verjetno zaradi različnih razlogov v letu 2004.</p>
               <p>V Slovenski ljudski stranki ocenjujemo, da je bila korektna tudi primerjava, ki jo je
               ves čas vsaj na odboru za finance, mislim pa, da tudi na drugih odborih uporabljala
               vlada in njeni predstavniki, ko so primerjali podatke realizacije proračuna za leto
               2004 s številkami oziroma podatki rebalansa proračuna za leto 2005. In se pridružujem
               kolegu Testenu, ki je rekel, da je dosti bolj realna primerjava tistih podatkov, ki
               si jih za določena področja konkretno porabil v nekem letu, kot s podatki, ki si jih
               v letu 2003 načrtoval, da jih boš porabil v letu 2004 oziroma v letu 2005. In tako
               kot je bila dosledna vlada pri utemeljevanju in primerjavi podatkov realizacije
               proračuna za leto 2004 z rebalansom proračuna, tako je tudi večina amandmajev, vsaj
               na odboru za finance, ko smo jih kot matično delovno telo obravnavali, tudi dosledna
               in so opozicijski poslanci tudi dosledno uporabljali to primerjavo. In če povem
               konkreten podatek, če bi sprejeli večino teh amandmajev ali pa amandmaje, ki so bili
               obravnavani, bi približno 12,7 milijarde sredstev odvzeli ministrstvu za obrambo in
               mislim, da približno milijardo 700 milijonov prerazporedili sredstev iz tega istega
               ministrstva. Danes sem v nadaljevanju seje odbora za finance rekel: <q>"Izgleda, da bi s
               sprejetjem tega proračuna praktično odpravili oziroma ugotovili, da ministrstva za
               obrambo sploh ne potrebujemo."</q></p>
               <p>Da ne bi bil predlog. Ocenjujemo pri poslanski skupin Slovenske ljudske stranke, da
               se je glede na zakonske določbe, glede na prihodke in odhodke predlog rebalansa
               proračuna v največji možni meri približal tistemu, kar bomo lahko še v naslednjih
               devetih oziroma kolikor je še ostalo mesecev do konca letošnjega leta, in
               pričakujemo, da je rebalans proračuna dejansko pripravljen tako, da ministru za
               finance v oktobru mesecu ali novembru ne bo treba sprejeti sklepa o, recimo,
               prenehanju sprejemanja obveznosti proračuna za leto 2005, tako kot se je gospodu
               ministru Mramorju moralo zgoditi v letu 2004, pri čemer ne bi ocenjeval, ali je bilo
               napačno planiranje in sprejet proračun ali pa so bili kakšni odhodki, bom rekel, tako
               narejeni, da bi nekatere predvolilne obljube lahko zagotovili že v letu 2004.</p>
            </sp>
            <sp xml:id="SDZ4-Izredna-09-2005-06-16.sp11">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. V imenu Slovenske nacionalne stranke bo govoril gospod Sašo
               Peče. Izvolite.</p>
            </sp>
            <sp xml:id="SDZ4-Izredna-09-2005-06-16.sp12">

               <speaker>SAŠO PEČE:</speaker>

               <p>Spoštovani prisotni! Žal mi je, da ne morem deliti navdušenja obeh govornikov pred
               menoj o vsebini omenjenih aktov, torej rebalansov kot najpomembnejših javnofinančnih
               aktov v naši državi. Prepričan pa sem, da bi bilo mnogo odgovorneje s strani vsakega
               slehernega, ki pride za to govornico, posebej kadar govorimo o tako pomembnih, še
               enkrat poudarjam, javnofinančnih aktih, da govorimo predvsem realno, ne pa, da s te
               govornice napihujemo neke zametke, poskuse uveljavitve oziroma vsebovanja programa
               posamezne politične stranke v rebalans, z drugimi besedami, v popravek proračuna
               Republike Slovenije. Po moji oceni smo predvsem dolžni do državljank in državljanov,
               da jim prikažemo realno sliko, kaj jih čaka v popravljenem obdobju leta 2005, ne pa,
               da jim s tega mesta govorimo o številkah oziroma da govorimo o besedah, ki pozneje
               niso odražene v številkah. In če z zagotovostjo lahko karkoli rečemo o tem proračunu,
               potem z zagotovostjo lahko rečemo, da je to proračun ali pa rebalans sprenevedanja,
               da je to eden izmed tistih učnih primerov, v katerih nastopa izjemno velika razlika
               med besedo in dejanjem. Dejstvo je, da se je okoli proračuna o njegovi razvojni
               naravnanosti, o njegovi investicijskih naravnanosti, o njegovi evropski naravnanosti
               izjemno veliko govorilo s strani predstavnikov vlade Republike Slovenije in s strani
               vladnih poslancev.</p>
               <p>Dovolite pa, da mogoče vi, gledalci, ali tisti, ki ga zanima javnofinančna slika v
               naši državi, lahko naleti tudi na drugačen pogled omenjenega proračuna, ki je danes
               pred nami. Vlada Republike Slovenije je nekajkrat izpostavila tako na matičnih
               delovnih telesih kot v pisni obrazložitvi rebalansa oziroma proračuna, saj v končni
               fazi je eno in isto, konkurenčnost kot enega izmed ciljev - dvigu konkurenčnosti.
               Seveda govorim o podjetništvu, o inovativnosti, skratka o razvojni naravnanosti kot
               temelju blagostanja. In ta akt, ki je danes pred nami, naj bi pripomogel k temu. O
               tem govori vlada, o tem nas prepričuje vlada, o tem nas boste verjetno prepričevali
               tudi vladni poslanci. Toda, tako kot sem rekel, dasi ravno v samem aktu, v njegovi
               vsebini, v kolikor pogledamo številke, ne samo tekstualni del, pa izkaže, da je
               zgodba popolnoma drugačna. Žal, meni je verjetno enako žal kot vam, ki ste pregledali
               proračun. Govoriti o javnih financah, ki spodbujajo rast BDP-ja prek obeh elementov,
               torej prek elementov podjetništva in konkurenčnosti ­- v tem proračunu tega ni. Ta
               proračun ne zasleduje teh dveh ciljev, ki pripomoreta k rasti BDP-ja. Po moji oceni
               se je predlagatelj proračuna seveda napačno lotil zadeve, ko je izključno in le
               izključno začel zasledovati nekaj izmed petih, ne vseh petih, ampak samo nekaj
               konvergenčnih kriterijev in jim podredil celotno blagostanje naše država, ob tem pa
               seveda začel in nadaljeval z zanemarjanjem svoje lastne države, torej Slovencev in
               Slovenk. Zaradi tega, ker je celotno javnofinančno situacijo v naši državi podredil
               zasledovanju dveh od petih konvergenčnih kriterijev.</p>
               <p>Veliko je bilo govora o podjetniškem sektorju. Zelo zanimiv izraz podjetniški sektor.
               Pa bom začel z drugim, tistim sektorjem na drugi strani, pa ga bom poimenoval sektor
               posameznikov. Sektor posameznikov je v proračunu oziroma v rebalansu po moji oceni,
               če vzamemo kriterij togosti oziroma elastičnosti, enak nuli. Tudi ta vlada nadaljuje
               z davčnimi prihodki na približno enak sistem, kot je prejšnja vlada. In kam nas je to
               pripeljalo? V izjemno veliko javno zadolžitev, v deficit v vseh blagajnah, kjer ima
               država prste zraven in pa seveda v zadolževanje vsakega slehernega posameznika, tudi
               tistega, ki še ni polnoleten, da vrednost zadolžitve njega, torej še ne polnoletnega
               otroka, prekaša oziroma gre krepko prek 800 tisoč slovenskih tolarjev, ker so pač
               slovenski politiki v preteklih desetih in nekaj letih s tako lahkoto, kot danes dva
               govornika pred menoj, sprejemali in potrjevali tako nekvalitetne javnofinančne
               zakone, kot je ta danes pred nami. Ampak ker vsi z lahkoto jemljete tovrstne
               proračunske akte, ker seveda individualno vsakega izmed nas to ne bo udarilo po žepu,
               vendar se skozi daljše časovno obdobje suma sumarum pozna škoda, ki jo povzroča
               lahkotnost sprejemanja tovrstnih aktov.</p>
               <p>Ko sem omenil podjetniški sektor, na katerega se je skliceval predlagatelj, kot sem
               že prej rekel, na matičnem delovnem telesu, na zainteresiranem delovnem telesu in
               navsezadnje tudi v obrazložitvi, se po naši oceni izkazuje tista pravilna domneva
               Slovenske nacionalne stranke o nenaravnanosti tega proračuna. Vendar se danes tudi v
               okviru tega akta srečujemo, vsaj po naši oceni, z nelogiko, za katero iskreno upam,
               da jo bom lahko v razpoložljivem času tudi prikazal. Poglejte, v rebalansu je
               predvideno, čeprav nihče o tem ne govori, zmanjševanje naložb in razvojnih programov,
               vendar ne na tak način, ki bi ga lahko državljanke in državljani razumeli. Celo več,
               v obrazložitvi predloga akta, ki je pred nami, je zapisano, da se sredstva za
               pospeševanje konkurenčnosti gospodarstva, kar je seveda nujno v okviru novih trgov
               Evropske unije, povečujejo za 78%. Kdorkoli to prebere, se mu zdi verjetno
               fantastično. To je eden izmed tistih stavkov, ki sledi nekoč dani zakonski pobudi
               Slovenske nacionalne stranke, da bi pomagali podjetjem, ki bodo zaradi
               nekonkurenčnosti začela odpuščati delavce iz naslova Evropske unije. Toda pozneje
               državni zbor ne prejšnja vlada tistega zakona Slovenske nacionalne stranke nista
               sprejela. Vendar naj se vrnem na omenjeni akt, ki je danes pred nami. Zapisano in
               povedano je, da se sredstva za povečevanje konkurenčnosti gospodarstva povečujejo za
               78%. Vendar če se pogleda malo bolj globoko in resnici v oči, vidimo, da gre
               izključno za pomoč Revozu in za pomoč nekaterim občinam za vlaganje v poslovne cone.
               Če odštejemo ta dva elementa, torej Revoz in pomoč nekaterim občinam, vidimo, da je
               proračun oziroma rebalans proračuna Republike Slovenije za letošnje leto 2005, ki je
               danes pred nami, zmanjšal znesek, predviden za dvig konkurenčnosti, za več kot
               polovico. Ampak vladi Republike Slovenije je verjetno zelo interesantno in na lahek
               način prikazati povečanje, medtem ko ne pove za usmeritve in kam je kaj šlo. Realna
               slika pa je, da se v letu 2005 zmanjšujejo finančni izdatki oziroma denarna sredstva
               za dvig konkurenčnosti za več kot polovico, v primerjavi s prejšnjim letom.</p>
               <p>Poleg navedenega pa je treba tudi povedati, da se ukinjajo instrumenti za razvoj
               podjetij na novih trgih, torej ob zmanjševanju sredstev za konkurenčnost. Prav tako
               je grozljivo, da se v celoti ukinja program spodbujanja tehnoloških investicij, da je
               razmerje enih in drugih v prid, če pogledamo samo v letu 1996 je zavzemalo 25%, v
               predlaganem rebalansu, ki je danes pred nami, samo še 7,2%.</p>
               <p>Na vsak način pa mislim, da je s tega mesta vredno izpostaviti - in žal mi je, da
               tega ni premogel minister sam, z drugimi besedami, da ni premogel toliko
               kredibilnosti, da bi izpostavil sledečo zadevo - da je prišlo tudi do nerazumnega,
               vsaj meni in v okviru poslanske skupine Slovenske nacionalne stranke, nerazumnega
               krčenja finančnih sredstev za aktivno politiko zaposlovanja, kateri sedajle poslanci
               jemljete preko 2 milijardi slovenskih tolarjev, in sicer v dani situaciji, ko vemo,
               da bo 40 tisoč novih brezposelnih ljudi zaradi neuspešnosti, žal, slovenskih podjetij
               na novih evropskih trgih, zmanjšujejo se investicije v tehnologijo, zmanjšujejo se
               vse po vrsti tiste investicije, ki jih lahko označimo oziroma jim damo skupni
               imenovalec sinergije, še področju aktivne politike zaposlovanja bo država zmanjšala
               za 2 milijardi slovenskih tolarjev. ž</p>
               <p>Rad pa bi v razpoložljivem času, ki mi je na voljo, se dotaknil še splošnega dela
               proračuna. Mogoče se bo zdelo nekaterim poslancem, ki spremljate te razprave leto,
               dve ali tri nazaj, da govorim eno in isto zadevo, ampak jaz sem jo dolžan v imenu
               poslanske skupine Slovenske nacionalne stranke govoriti tako dolgo, dokler ne bo
               naletela na plodna tla, saj je namen vsakega izmed nas, da se vsebina njegovih besed
               udejanji.</p>
               <p>Če pogledamo splošni del proračuna in če se ustavimo na prihodkovni strani, eden
               izmed govornikov, mislim, da je prišel iz poslanske skupine Nove Slovenije, je dejal,
               da se poslanci radi ustavljamo na odhodkovni strani. Jaz bom rekel, da to verjetno
               drži pri neodgovornih poslancih. Mislim, da pa odgovorni poslanci se morajo najprej
               spoprijeti s prihodkovno stranjo. To je tisto, kar RS, izvršilna veja oblasti, pobere
               od državljanov. Seveda če pobere, je treba nekaj tudi vrniti. Ampak dejstvo je, da je
               treba najprej pogledati na tej strani, kaj je slovenska politika, kaj slovenska
               vladna politika jemlje in na kakšen način. In o načinu bi rad spregovoril naslednjih
               nekaj minut.</p>
               <p>Če pogledamo sestavo proračunskih prihodkov, vidimo, da jo sestavljata dve poglavitni
               skupini, davčni prihodki in nedavčni prihodki, Davčni prihodki so tudi pod vlado, ki
               je v prejšnjem mandatu vedno nasprotovala omenjenemu razmerju, ki poteka 92, 96 proti
               8 oziroma 4, je naredila isto potezo kot prejšnja vlada. Okostje proračuna je enako,
               kot je bilo v prejšnjih mandatih, pridobiti denar izključno oziroma v več kot 90%
               skozi tiste vire, katere državljani, naj si bodo v fizični ali pravni obliki morajo
               poravnati, kajti če ne poravnavajo, so podvrženi sankciji. Sankcije so različne
               oblike. Ena izmed teh je, da mu na kakršenkoli prijazen, kar je redko kdaj, ponavadi
               neprijazen način, fizično oziroma na silo vzamejo sredstva. Če pogledamo, da so se
               samo v obdobju sprejetega proračuna 2005 in do danes, torej predloga rebalansa,
               davčni prihodki povečali za 20 milijard slovenskih tolarjev, mislim, da je to dovolj
               grozljiv podatek. In če od tega pogledamo, da se davki na dohodek iz dobička
               povečujejo za 16 milijard 900, in če ekstremno pogleda drugače, da se domači davki na
               blago in storitve povečujejo prav tako za 880 milijonov, medtem ko se samo trošarine
               dvigujejo za preko 200 milijonov, mislim, da to na noben način ne more biti v ponos
               državnemu zboru in nihče izmed nas ne more reči, da je ta proračun razvojno naravnan.
               Po drugi strani, če pogledamo nedavčne prihodke, vidimo, da se ti povečujejo za 28
               milijard. In zelo zanimiva je postavka <q>"udeležba na dobičku in dohodki od
               premoženja"</q>, med katerimi so kasneje našteti v razredu 7, tudi prodaja državnega
               premoženja, vidimo, da se le-te povečujejo za 26 milijard. Iz tega mesta pa mislim,
               da je zelo smiselno spregovoriti tudi o razpravi, ki jo je včeraj na matičnem
               delovnem telesu sprožil moj poslanski kolega Srečko Prijatelj, in sicer o zakonskem
               pomanjkanju aktov, ki govorijo o načinu prodaje in poteku prodaje. Nam narekuje zakon
               o izvrševanju proračuna, katerega posledica ali pa vzrok, kakorkoli gledamo, je
               rebalans, da se opredeli tudi sistem prodaje. Včeraj ste spreminjali ZIPRO, zakon o
               izvrševanju proračuna, ni se ga spreminjalo v tistih členih, ki bi jih bilo nujno
               treba spremeniti, 80.č člen in 80.d člen oziroma na podlagi njiju narediti program
               prodaje, skozi katerega bi se odražalo povečanje nedavčnih prihodkov. In navkljub
               eksplicitno povedanemu predlogu sklepa s strani gospoda Srečka Prijatelja, ni bilo
               enega poslanca na matičnem delovnem telesu, ki bi zagovarjal transparentnost, ki smo
               jo predlagali v okviru poslanske skupine Slovenske nacionalne stranke. Gospodje in
               gospe, jaz drugega s tega mesta, kot da se nam včasih dozdeva, da ste neresni na tako
               zelo pomembnih področjih, kot so javne finance ali pa mogoče drugače rečeno, da si
               želite netransparentnosti, ne morem reči. Jaz sem, dokler ni prišel rebalans v
               državni proračun, upal, da bomo končno dobili na mizo drugačen način pobiranja
               finančnih sredstev od naših državljanov in državljank. Ampak ne, zgodba ostaja
               približno takšna, kot je bila v prejšnjih mandatih v prejšnjih letih. In kam nas je
               to pripeljalo? V to javnofinančno sliko, kot jo imamo danes, torej v zadolženost po
               prebivalcu, v zadolženost doma, v zadolženost pri komercialnih bankah, skratka v
               izjemno veliko zadolženost. Ob tem pa seveda vsi kot da namerno hočete pozabiti tisto
               osnovno, naj si bo ekonomsko, jaz bi celo rekel, ker je toliko znano, navadno
               človeško dejstvo, da če si enkrat nekaj sposodiš, je treba to tudi vrniti, vrniti je
               pa treba več, kot si sposodiš, zato bi bilo treba o tem razmisliti na ta način, da bi
               zavrnili tovrstni finančni predlog, kot nam ga je v sprejem ponudil dr. Bajuk,
               finančni minister. Hvala.</p>
            </sp>
            <sp xml:id="SDZ4-Izredna-09-2005-06-16.sp13">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. V imenu Demokratične stranke upokojencev Slovenije bo govoril
               gospod Vili Rezman. Prosim.</p>
            </sp>
            <sp xml:id="SDZ4-Izredna-09-2005-06-16.sp14">

               <speaker>VILI REZMAN:</speaker>

               <p>Hvala lepa, gospod predsednik in lep pozdrav vsem. Jaz bom skušal kar se da kratko
               predstaviti naše stališče in tudi poanto vsega tega, kar bom govoril kar na začetku.
               Zagotovo je razprava o rebalansu pa tudi o proračunu ena izmed takšnih, ki zbuja
               veliko zanimanje, daje priložnost za polemične dispute, ampak daje tudi priložnost,
               zakaj še enkrat razmislimo in morebiti popravimo kakšna svoja stališča. Zato je
               poanta naših stališč v tem, da je vredno še enkrat razmisliti in ne kar vsega
               <q>"anblock"</q> zavrniti. Med vsemi 77-imi amandmaji zagotovo ni mogoče najti samih slabih.
               Tudi kakšen tak se najde, ki ga je vredno podpreti.</p>
               <p>Ni pričakovati seveda splošnega soglasja, zagotovo ne bomo vsi navdušeni, zagotovo bi
               kdo želel, da bi tudi kaj drugače izgledalo in zagotovo bodo stališča posamičnih
               strank pri posamičnih amandmajih pač oponentna, ampak tako je najbrž povsem ne samo
               običajno tudi normalno pri tovrstnih razpravah.</p>
               <p>Odbor za finance in monetarno politiko kot matično telo je obravnaval vse te
               amandmaje in pomembno je poudariti, da je bilo kar nekaj amandmajev tudi podprtih,
               vsaj odbor jih je podprl.</p>
               <p>Pomembno vsaj s stališča poslanske skupine DeSUS je poudariti tudi to, da niti en sam
               podprti amandma ne bi bil podprt brez naše podpore, brez našega glasu. Podpirali smo
               jih zato, ker smo presojali, da so bili upravičeni in ker smo sodili, da je treba
               kakšno stališče tudi spremeniti. Danes je ravno vlada povedala, da zavrača vseh 77
               predlogov. Jaz upam, da bo po poti argumentiranja tudi vlada kakšno svoje stališče
               spremenila.</p>
               <p>Morebiti je v dobro omeniti tudi to, da DeSUS ravno zaradi tega ni vztrajal pri
               kakšnih svojih ozkosrčnih interesih in amandmajih in da je skušal tudi svoje predloge
               za amandmaje vključiti in jih stežkati viz-a-viz drugih amandmajev, zato z njimi v
               resnici nismo rinili v ospredje.</p>
               <p>Nekateri amandmaji so bili podprti, nekateri pa ne. Naj povem, zakaj mi nekaterih
               amandmajev nismo podpirali. Že je bilo danes povedano, da nekateri zavračajo to našo
               argumentacijo, ampak najbrž ni sporno, da na račun amandmajev posamičnih strank ni
               mogoče kar razdreti celotnega proračuna ali pa sesuti enega izmed ministrstev. Tako
               se je pač dogodilo s predlaganimi amandmaji ministrstvo za obrambo, ki bi naj, če bi
               bili vsi amandmaji sprejeti, bilo ob še nekoliko več milijard, kot je bilo
               izračunanih. Približno 20 milijard prerazporeditev predvidevajo ti amandmaji in
               približno 16 milijard zmanjšanja sredstev, ob tem, da so že prej bila ta sredstva
               nekoliko zmanjšana. Zanimivo je to, da so te predloge dajali predvsem tisti, ki so
               bili največji zagovorniki takrat, ko je Slovenija vstopala v mednarodne vojaške
               povezave, ki so šteli tudi za uspeh, da nam je to uspelo in ki so takrat vedeli, da
               takšno vstopanje ima tudi neke konsekvence, tudi neke obveze in te obveze je potem
               treba tudi izpolnjevati. Že sedaj s predvidenim rebalansom proračuna to ministrstvo
               ne doseže tistega, kar je po pogodbah zavezano. Če bi mu seveda odvzeli še ta dodatna
               sredstva, bi se toliko bolj odmaknilo od tega, kar je naša zaveza in pogodbena
               obveza. Zato nekaterih predlogov, tudi če so bili dobri po vsebinski plati, nekateri
               ste hoteli pomagati, nekaterim postavkam nismo mogli ugoditi, ker je bil vir takšen,
               da za nas ni sprejemljiv. Nekaterih nismo podprli za voljo tega, ker so bili obarvani
               ti amandmaji preveč lokalistično, preveč iz nekega ozkega interesa predstavljeni,
               nekaterih pa zato, ker so celo bili manipulantski in so predstavljali lažno resnico.
               Skušali so zavesti z nekimi napačnimi podatki. Takih pač žal ni mogoče podpreti, tudi
               če bi šli v prid tiste občine, iz katere nekateri poslanci prihajamo. Zakaj so bili
               takšni predlogi posredovani, zlasti tisti, ki <q>"sesuvajo"</q> ministrstva za obrambo od
               tistih, ki so najbolj propagirali vstopanje v Nato povezavo, ne vemo, ampak morebiti
               celo namenoma, morebiti ne čisto tako po naključju in nezavedno, da je pač treba
               nekje vzeti in se tukaj najlaže vzame.</p>
               <p>Če se vrnem k amandmajem, naj povem, da bo DeSUS nekatere amandmaje podprl tudi na
               državnem zboru. Nekatere smo že podpirali in nekateri so bili tudi uspešni, zlasti
               tisti, ki namenjajo več sredstev regionalnemu razvoju, tisti, ki namenjajo dopolnilna
               sredstva lokalnim skupnostim, tistim, ki namenjajo več sredstev za ceste, pa tudi
               nekaterim drugim smo namenili naklonjenost, ki niso bili podprti. Na primer takšnim,
               ki so zagotavljali več sredstev Zvezi združenj borcev, nekaterih drugih organizacij,
               ki jih je predlagal LDS, ki pa takrat, ko bi jih moral podpreti, ni bil prisoten v
               takšni večin,da bi jih lahko sploh izglasovali.</p>
               <p>Mi bomo kljub temu, da vlada ne podpira teh 77 amandmajev, selektivno po naši presoji
               pač nekatere amandmaje podprli tudi z namenom, da popravimo nekatere napake, ki so
               bile storjene v prejšnjem planiranju, kar se zgodi v vsakem planiranju. Tudi mi bomo
               najbrž v kakšni oceni zgrešili.</p>
               <p>Sami bi sicer tudi želeli več, zlasti na področju sociale, na področju varstva
               okolja, na področju varstva starejših, na področju zaposlovanja in še kje, ampak
               vemo, da je treba navsezadnje v celoti proračun uskladiti. To, kar je sedaj na mizi,
               je tista uskladitev, ki je bila na vladni ravni možna. Koliko se da to še popraviti,
               bomo videli ob glasovanju ob posamičnih predlogih. Upam pa, to je naša sklepna misel
               in upanje, da državni zbor ne bo podrl vseh amandmajev, ki jih je odbor za finance in
               ministrstvo podprl. Je pa to možno in tudi precej verjetno.</p>
            </sp>
            <sp xml:id="SDZ4-Izredna-09-2005-06-16.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. V imenu Slovenske demokratske stranke bo stališče predstavil
               gospod Bojan Starman. Izvolite.</p>
            </sp>
            <sp xml:id="SDZ4-Izredna-09-2005-06-16.sp16">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani! Slovenska demokratska stranka bo
               predlog rebalansa za leto 2005 podprla predvsem iz razloga, ker smatramo, da je
               predlog rebalansa boljši, kot je obstoječi veljavni proračun za leto 2005. Ta
               proračun se je sprejemal decembra leta 2003 in sigurno je v planiranju za dve leti
               naprej prišlo do velikih in precejšnih odstopanjih na posameznih področjih, ki jih je
               seveda nujno potrebno uskladiti, če hočemo, da se bodo po posameznih ministrstvih,
               proračunskih porabnikih, lahko programi razvijali tako, kot so bili planirani in
               zastavljeni. Videli smo celo vrsto proračunskih postavk. Seveda smo imeli za to
               možnost, tudi ko smo dobili in ugotovili podatke za leto 2004 in za 2005, da na
               nekaterih postavkah bistveno primanjkuje denarja in bi bilo izvajanje onemogočeno na
               tak način in v okviru sprejetega proračuna za leto 2005. Zato mislim, da so to povsem
               korektne korekcije. Zavedamo se tega, da ta predlog rebalansa ni mogel slediti
               velikim novim spremembam. Smatramo, da je verjetno dobra osnova za pripravo proračuna
               za leto 2006 in 2007. Vsi skupaj pa se zavedamo, da je naša splošna javna poraba
               prevelika, da bo treba pripraviti določene sistemske ukrepe, da bomo zmanjšali obseg
               javne porabe. Če samo z nekaj številkami ponazorim situacijo, recimo, za leto 2005.
               Vemo, da je v tem letu predviden BDP 6.571 milijard tolarjev. Vemo, da danes
               razpravljamo o proračunu, ki nosi na porabi številko 1.774 milijard, na prihodkovni
               strani predvideva, ob določenih popravkih, 1.683 milijard prihodkov in tu nastopa
               negativna razlika 92 milijard tolarjev. Spomnimo se, da je bila v lanskem letu ta
               razlika realizirana v višini 85 milijard tolarjev in da je bilo v zadnjih petih letih
               kar veliko denarja porabljenega več, kot je bilo dejanskih prihodkov v tem obdobju.
               Posledica tega je bila, da se nekatere postavke, kot je javni dolg, zelo hitro
               povečujejo. Zadnji znani podatek, ki ga imamo je, da je tega 1.596 milijard tolarjev.
               Če se obrnem nazaj in pogledam v december leta 2004, je bila ta številka 1.013
               milijard tolarjev. Če pogledamo poroštva države, so se nekje dvignila na 560 milijard
               tolarjev. Štiri leta nazaj so bila približno 270 milijard tolarjev. Tudi tu vidimo
               veliko povečanje. Zato se moramo nujno zavedati dejstva, da bo treba javno porabo
               zmanjšati. Ob teh 1.674 milijardah, ki jih hočemo letos porabiti, bomo morali temu
               prišteti še 892 milijard načrtovane porabe ZPIZ in 422 milijard načrtovane porabe
               zdravstvene blagajne, pa še tretja blagajna, to so občine, približno 330 milijard
               tolarjev. Ko to seštejemo in konsolidiramo, znese 45,6% našega skupnega narodnega
               dohodka, in to je absolutno, absolutno preveč. Če poskušam analizirati prihodkovno
               stran našega proračuna, se moramo zavedati, da bistveno preveč zajemamo na področju
               obdavčitev neposrednega dela. Če vzamemo vse postavke, praktično skoraj 60% vse javne
               porabe, vseh prihodkov za javno porabo ustvarjamo z obdavčitvami plač oziroma tistih,
               ki ustvarjajo v združenem delu. Tu je dohodnina, tu so prispevki za socialno varnost,
               tu je davek na plačilno listo. Če vse to seštejemo, vidimo, da je - če je, recimo, v
               lanskem letu 2.683 milijard bilo skoraj 60% nabranih iz tega namena skupne javne
               porabe. Zato mislim, da bo treba več sredstev zagotavljati iz drugih virov in na drug
               način. Pa tudi na odhodkovni strani naša struktura porabe mogoče ni komplementarna in
               primerljiva s tistimi demokracijami v evropskih državah, s katerimi se spogledujemo
               in jim želimo slediti. Zato mislim, da bi bilo treba na dolgi rok se odločiti, kam
               želimo z našo državo, kaj želimo podpirati, koliko bomo socialni, koliko bomo pa
               poskušali vplivati na to, da se bo konkurenčnost našega gospodarstva povečala in da
               bomo ustvarjali več in za to ustvarjali pogoje. Tu nekje nam ne gre ta zadeva dobro
               od rok. Vidimo, da ni tujih vlagateljev, vidimo, da se podjetja zapirajo in čas je,
               da se zavemo, da je nekaj hudo narobe in da se ni moremo privoščiti še v nadaljnjih
               letih, da praktično si lastimo in trošimo svojo substanco, ki bi jo morali porabiti
               za razvoj. Kljub temu pa mislimo v Slovenski demokratski stranki, da je ta proračun,
               ta rebalans nujno potreben in veliko boljše izhodišče, nujno potrebno izhodišče,
               kljub temu da bi si marsikaj želeli, da bi se tukaj spremenilo. Smatramo pa, da je
               čas sprejemanja tega rebalansa, če ne bilo volitev, bi bilo verjetno primernejše o
               tem razpravljati v lanskem letu, v lanskem maju. Tukaj je pa praktično pred nami še
               polovica proračunskega leta in upamo, da ga bomo enkrat zaključili na tak način, na
               osnovi realizacije teh načrtov, ki so tukaj napisani, ne pa, kot smo že nekaj let
               sledili, da so bile nekatere postavke, katere so z zakoni, ki podpirajo takšne, da
               jih je nujno potrebno izplačati, ne glede na to, kako se gibljejo prihodki v državnem
               proračunu. Mislim, da je bilo zavestno planiranje na takšnih postavkah manjše in je
               dejansko vedno prihajalo na koncu proračunskega leta do prerazporejanj iz
               investicijskega dela na račun plač. Samo podatek, leta 1994 smo recimo na
               investicijskem delu in investicijskih transferjih planirali po 93 približno milijard
               tolarjev. Realizacija na obeh teh blagajnah po vsaki posamezni je bila pa okrog 68
               milijard tolarjev. Se pravi, imeli smo nekje napisano in se hvalili z razvojnim
               proračunom, ki je kazal na 185, 190 milijard sredstev, ki jih tem namenjamo, na koncu
               smo jih pa uspeli ravno zaradi tega, ker so na koncu investicije tiste, ki odpadejo,
               realizirati 135, 136 milijard tolarjev.</p>
               <p>Dotaknil bi se še ene postavke, ki je smela. Upam, da se bo v tem letu drealizrala,
               se bo pa za to treba dobro organizirati in res veliko naporov vložiti. Mi planiramo
               115 milijard tolarjev prihodkov iz evropskih sredstev, ob 70 milijardah tolarjev
               izdatkov. To je stvar, ki je bistveno, bistveno drugačna kot se je dogodila v
               prejšnjem letu, ko vemo, da smo uspeli pridobiti 43 milijard prihodkov ob 40
               milijardah odhodkov. Tukaj smo bistveno zaostajali, ker iz nekaterih, kot so
               kohezijskih in strukturni skladi, praktično nismo bili v stanju počrpati niti enega
               tolarja.</p>
               <p>Tako zelo upam, da se bo ta del programa uspel realizirati, da bomo uspeli zagotoviti
               in tudi izpeljati programe, kot so realizirani kot so planirani in zato z vsem tem,
               kar sem povedal, bomo ta predlog rebalansa podprli in upamo, da bomo ob razpravi o
               naslednjem proračunu za naslednje dve leti uspeli določiti nekatere bistvene
               strukturne premike na odhodkovni in na prihodkovni strani. Hvala lepa.</p>
            </sp>
            <sp xml:id="SDZ4-Izredna-09-2005-06-16.sp17">

               <speaker>PREDSEDNIK FRANCE CUKJATI:</speaker>

               <p>Hvala, gospodu Starmanu. Stališče Liberalne demokracije Slovenije bo predstavil dr.
               Matej Lahovnik. Prosim.</p>
            </sp>
            <sp xml:id="SDZ4-Izredna-09-2005-06-16.sp18">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, spoštovani gospod predsedujoči.</p>
               <p>Najprej mi dovolite, da izrazim iskreno obžalovanje, da danes z nami tukaj ni
               predsednika slovenske vlade. Danes govorimo o tem, kako bomo razdelili 1774 milijard
               tolarjev sredstev. Tukaj ni predsednika vlade, tukaj ni vseh ministrov, je kar nekaj
               državnih sekretarjev, ni pa niti slučajno vseh ministrov. To kaže seveda na nek način
               tudi na odnos do tega državnega zbora. na dejstvo, da menite, da je dovolj, da se na
               nekem koalicijskem srečanju dogovorite za to, kako boste razdelili denar, kasnejša
               razprava pa je tako ali tako nepomembna, ne glede na strokovne argumente tako stroke
               kot tudi na pripombe s strani opozicije.</p>
               <p>Dovolite mi seveda, da vas opozorim, da smo se vsi zavzemali pred zadnjimi
               državnozborskimi volitvami za krčenje javne porabe. Dejali smo, naš cilj je cenejša
               država. Javni odhodki v tem proračunu znašajo 1774 milijard. 45.6% bruto domačega
               proizvoda je skupna javna poraba, če upoštevamo skupno javno porabo. Imamo najdražjo
               državo, vsaj od osamosvojitve naprej, najdražjo državo. V primerjavi z lanskim
               proračunom se javni izdatki povečujejo za 127 milijard tolarjev, 63 tisoč 500
               tolarjev na vsakega državljana in državljanko v Republiki Sloveniji. Sprašujem se,
               kdo bo plačal. Seveda je jasno, slovenski davkoplačevalci. Vlada s tem rebalansom
               tudi pravi, da bo v letošnjem letu pobrala za 65 milijard tolarjev več davkov, ob tem
               pa se soočamo v prvem četrtletju samo z 2.6% gospodarsko rastjo, ki je kar za 40%
               nižja, kot je bila lanska gospodarska rast. Seveda bi lahko razpravljali, zakaj temu
               tako. Seveda je popolnoma jasno, da ob tem kadrovskem <q>"cunamiju"</q>, ki poteka v upravah
               in nadzornih svetih slovenskih podjetij je popolnoma jasno, da se v gospodarstvu več
               ukvarjajo s tem, kako se zavarovati pred tem kadrovskim <q>"cunamijem"</q>, političnem
               <q>"cunamijem"</q>, kot pa s strategijami poslovanja slovenskih podjetij. Ob tem imamo 2.6%
               gospodarsko rast, gospod minister za finance pa še vedno meni, da bo pobral za 65
               milijard tolarjev višje davke. Sprašujem se, kako.</p>
               <p>V Liberalni demokraciji Slovenije smo se seveda zavzemali, da bi odpravili davek na
               plačilno listo, ki močno obremenjuje delo v Sloveniji. Ta predlog je bil gladko
               zavrnjen. Kaj je ostalo od tistih obljub, da bomo razbremenili gospodarstvo,
               razbremenili delo? Vse bolj iz dneva v dan postajajo farsa. Če smo najprej lahko
               ugotovili, da se je močno povečala javna poraba v Sloveniji, da imamo najdražjo
               državo vse od osamosvojitve naprej, potem smo se v drugi fazi vprašali, kakšna je pa
               struktura proračuna. Kam gre ta denar? Kam gre teh 1.774 milijard slovenskih
               tolarjev? Seveda lahko takoj ugotovimo, da se bistveno zmanjšuje razvojni del
               proračuna. Sredstva za spodbujanje podjetništva in povečevanja konkurenčne
               sposobnosti gospodarstva se pomembno krčijo v vseh ključnih razvojnih programih
               proračuna. Tako na področju gospodarstva kot na področju znanosti in tehnološkega
               razvoja se sredstva za investicije in razvojne spodbude gospodarstva znižujejo. V
               skupnih zneskih in odstotkih se seveda to zmanjševanje zakriva s povečanim
               pričakovanim prilivom sredstev iz strukturnih skladov EU, ki bi morala dejansko
               pomeniti povečano vlaganje v tehnološki razvoj, v razvoj gospodarstva, ne pa
               nadomeščanje lastnih razvojnih sredstev proračuna in njihovo prelivanje v druge
               namene. To so dejstva. Če bi hoteli konkretno materializirati, bi videli, da je v
               celoti ukinjen program spodbujanja tehnoloških investicij, ki je bil v veljavnem
               proračunu predviden v obsegu skoraj 5 milijard tolarjev. Za program spodbujanja
               tehnološkega razvoja je od načrtovanih 7 in pol milijard tolarjev namenjenih vsega 3
               milijarde tolarjev, pa še od tega je 2 milijardi pričakovanih prilivov iz evropskih
               strukturnih skladov. Spet se v celoti ukinja program tehnoloških investicij v višini
               2,1 milijarde tolarja. Kaj je ostalo od strategija razvoja Slovenije, kjer smo
               zapisali, da si bomo prizadevali za večjo konkurenčno sposobnost slovenskega
               gospodarstva, za hitrejši tehnološki razvoj, za višji življenjski standard v tej
               državi? Kako ga boste dosegli, če ne s spodbujanjem konkurenčnosti slovenskega
               gospodarstva? Kako boste dosegli višje plače, višjo rast pokojnin, če ne na ta način.
               Kako?</p>
               <p>V veljavnem proračunu je bilo skoraj 7 milijard tolarjev sredstev rezerviranih za
               spodbujanje investicij in tehnološkega razvoja. Sedaj pa poglejmo predlog rebalansa.
               Po eni strani se predvideva povečanje prodaje državnega premoženja, po drugi strani
               pa se v celoti odstopa od tega, da bi s temi sredstvi sofinancirali investicije v
               gospodarstvu. Zanimivo. V Liberalni demokraciji Slovenije smo predlagali veliko
               amandmajev, s katerimi smo se trudili izboljšati strukturo proračuna. Tako smo
               poskušali znotraj proračuna ministrstva za obrambo 1,6 milijarde tolarjev sredstev
               prenesti iz namena povečevanja vojaške sposobnosti Slovenije iz sredstev, s katerimi
               naj bi izboljševali vojaški sistem in nacionalno varnost, v sredstva, ki spodbujajo
               znanost in tehnološki razvoj. Menimo namreč, da s tem, ko smo vstopili v Nato, se je
               nacionalna varnost Slovenije izboljšala. To je bil tudi razlog, da se bodo stroški
               obrambe te države menda bistveno bistveno zmanjšali. S tega vidika je bilo mogoče ta
               sredstva prestrukturirati, jih nameniti v znanost in tehnološki razvoj. Tudi v
               Združenih državah Amerike pomemben tehnološki razvoj gradijo tudi na investicijah, ki
               jih vlagajo sicer v obrambne namene, ki jih potem uporabijo tudi v gospodarstvu, v
               zdravstvu in kjerkoli še. Gladko ste odbili ta amandma.</p>
               <p>Ko smo predlagali, da bi se povečala sredstva na postavki ministrstva za gospodarstvo
               za 3,47 milijarde tolarjev, ki bi jih porabili za povečanje konkurenčnosti,
               investicij v nove tehnologije in nove proizvode in bi na ta način povečali inovativno
               sposobnost slovenskega gospodarstva, s katero po našem mnenju edino lahko dvignemo
               življenjski standard tej državi in bi na drugi strani vzeli ta denar, te milijarde na
               generalštabu Slovenske vojske, ste tudi gladko to zavrnili. Seveda vidimo, da se ta
               sredstva na ministrstvu za obrambo porabljajo tudi za to, da se spoštovani gospod
               minister udobneje in hitreje z lastnim letalom pripelje iz Hanovra, kjer obišče sejem
               gasilske tehnike, na letalsko razstavo v Pariz, In da malo po Sloveniji potuje z
               vojaškimi helikopterji. Zanimivo.</p>
               <p>Predlagali smo tudi, da se povečajo postavke na ministrstvu za delo, družino in
               socialne zadeve, preprosto zato, ker smo ugotovili, da se zmanjšujejo sredstva za
               povečevanje zaposlovanja v višini 926 milijonov tolarjev. Od tega se zmanjšujejo
               sredstva za zaposlitev brezposelnih oseb v višini kar 570 milijonov tolarjev. To je,
               gospe in gospodje, 10% vseh sredstev, ki jih porabimo za ta namen. Hkrati se soočamo
               z najnižjo gospodarsko rastjo, relativno, v zadnjih letih glede na gospodarstva
               Evropske unije, ki je za 40% nižja, kot je bila lani. Vi pa ta sredstva še naprej
               zmanjšujete. Hkrati se soočamo z dejstvom, da se manj sredstev namenja za izgradnjo
               avtocest in ostalih cest v Republiki Sloveniji. Sprašujem vas, kako bo to vplivalo na
               varnost na slovenskih cestah, sprašujem se, kako bo to vplivalo na večjo mobilnost
               prebivalcev, da bodo lažje prišli iz točke A v točko B, kaj to pomeni za razvoj
               gospodarstva. To so vprašanja, na katera nismo dobili odgovora na pristojnem matičnem
               delovnem telesu. Še več, omejili ste razpravo. Sredi samega zasedanja odbora za
               monetarno politiko in javne finance ste enostavno omejili razpravo: razprava na tri
               minute, replika na eno minuto. To je najlažje. Cilj posvečuje sredstva in sredstvo je
               na čim bolj enostaven, hiter način spraviti ta rebalans proračuna skozi parlament. Po
               možnosti je najbolje, da tukaj ni niti predsednika vlade, čim bolj neopazno. Če spet
               pogledamo, bolj konkretno<gap n="..."/> Hvala lepa, ker ste se umirili gospodje, koalicijski
               poslanci. Pravijo, ko mačku na rep stopiš, zamijavka, in vaše reakcije to potrjujejo.
               Hvala lepa.</p>
               <p>Po drugi strani ugotavljamo, da se investicije v javne zdravstvene zavode pomembno
               znižujejo za več kot 2 milijardi tolarjev. Postavlja se pod vprašaj, kdaj bo zgrajena
               pediatrična klinika v Ljubljani. Če je bilo popolnoma jasno, da je bilo v preteklih
               letih precej zapletov z lastništvom zemljišč in je tudi prejšnja vlada s tega naslova
               podprla oblikovanje sklada, kjer so se zbirala sredstva za ta namen, bi seveda
               pričakovali, da bodo ta sredstva namenjena pospešeni izgradnji pediatrične klinike,
               ne pa, da po eni stani sredstva prilivate drugam, ne pa, da enostavno ta sredstva za
               zdravstvo enostavno zmanjšujete. Vsi se bomo tako ali drugače slej kot prej srečali
               tudi z zdravnikom in prepričan sem, da boste to občutili takrat tudi na lastni koži.
               Meni je žal, ker gre za pediatrično kliniko, ker so tam posledice, bom rekel, vašega
               ravnanja še toliko bolj žalostne. Po drugi strani seveda so bili vsi amandmaji, ki
               smo jih vložili, da bi se ta sredstva povečala, da bi izboljšali strukturo, tudi
               gladko zavrnjeni. Očitali ste nam celo, da namerno zavlačujemo razpravo. Če
               pogledamo, resor ministrstva za visoko šolstvo, znanost in tehnologijo, vidimo, da se
               tudi tam sredstva ne povečujejo tako, kot je bilo ne nazadnje prej predvideno in ko
               smo predvideli v strategiji razvoja Slovenije, kot je predvideno v Lizbonski
               strategiji. Ta rebalans proračuna nima nikakršne zveze niti z Lizbonsko strategijo,
               niti strategijo razvoja Slovenija. Ko smo predlagali, da se povečajo sredstva, zopet
               na ministrstvu za znanost, visoko šolstvo in tehnologijo v razvojne namene, da bi se
               povečala za eno milijardo tolarjev sredstva za visoko šolstvo, od tega investicije v
               podiplomsko izobraževanje v višini 511 milijonov tolarjev, ste tudi to gladko
               zavrnili. Kot da se ne bi zavedali dejstva, da v Sloveniji prehajamo na tako
               imenovano bolonjsko deklaracijo, na sistem tri plus dva, kjer bo večina študentov
               prihajala na podiplomski študij. Kot da vas to ne zanima.</p>
               <p>Če pogledamo strukturo sredstev, vidimo, da se 93% sredstev na ministrstvu za visoko
               šolstvo, znanost in tehnologijo namenja za znanost, samo sedem za tehnološki razvoj.
               Mi seveda podpiramo, da se 35 milijard nameni za razvoj slovenske znanosti, to je
               pomembno, ampak tri milijarde tolarjev za tehnološki razvoj. Če menite, da je to
               dovolj - se sprašujemo, kakšne cilje imate, glede gospodarske rasti, glede rasti
               dodane vrednosti v Sloveniji, je to odločno premalo. Če pogledamo še podrobneje
               nekatere postavke v proračunu, vidimo, da se pomembno recimo znižujejo sredstva za
               rejnine, sredstva za štipendije. To pa je res skladno s koalicijskim ciljem za
               povečanje rodnosti v tej državi. Res. Tukaj ste pokazali, koliko vam je do teh
               ciljev. Sredstva za rejnine se enostavno zmanjšujejo. Pa je popolnoma jasno, da so ta
               sredstva namenjena lažjemu življenju družin, rejniških družin in vključevanju
               rejniških otrok v družbo. To je popolnoma jasno. Tudi sredstva za štipendije
               znižujete. Meni nič, tebi nič. Če pogledamo sredstva, ki se namenjajo za koordinacijo
               aktivnosti in pomoči, ki jih namenja Slovenija in se porabljajo za pomoč državam na
               področju jugovzhodne Evrope pri vključevanju Evropske unije, tudi vidimo, da se
               znižujejo. Zato smo enostavno predlagali amandma, da bi vsaj dodatnih 100 milijonov
               namenili v ta, tako imenovani <q>"Card program"</q>, sredstva pomoči za vključevanje držav
               jugovzhodne Evrope v Evropsko unijo. Tudi to ste zavrnili. Ta sredstva niso samo nek
               altruizem, ki ga ima Slovenija, ampak gre seveda tudi za naše nacionalne interese na
               področju jugovzhodne Evrope. Naš nacionalni cilj je, da se te države čim prej
               vključijo v združeno Evropo. Naše gospodarstvo pomembno izvaža na te trge. In tudi
               skozi ta program, v katerem sodelujejo slovenski eksperti, tudi skozi ta program
               zagotavljamo, da so standardi poslovanja, ki jih implementirajo v svojo zakonodajo,
               čim bolj podobni slovenskim standardom. Tudi na ta način zagotavljamo čim hitrejši in
               učinkovitejši prodor slovenskih podjetij na te naše tako imenovane zgodovinske trge.
               Pa ste enostavno tudi to zavrnili. Seveda je bilo lažje omejiti razpravo, kot pa
               poslušati te argumente, kot da smo neke nadležne muhe, kjer enostavno zamahneš z roko
               in odletijo stran.</p>
               <p>Če pogledamo spet bolj podrobno ta proračun, je tisto, kar je na nek način pa
               zagotovo najbolj presenetljivo, delež sredstev, ki odpadejo na komisijo za
               preprečevanje korupcije. Slovenska vlada je komisiji za preprečevanje korupcije
               znižala sredstva za 21 milijonov tolarjev. Če je še prej nekdanji, pogojno rečeno,
               opozicijski voditelj, gospod Janez Janša, grmel v tem državnem zboru proti korupciji
               in klientelizmu, sedaj kot predsednik vlade enostavno zmanjšuje sredstva tej
               komisiji. Zakaj, se sprašujem. Zakaj? Kaj je končni namen? V čem pa je problem, če ta
               komisija za preprečevanje korupcije dobro deluje? Zakaj se ji želi zapreti finančno
               pipico? Zakaj se ji želi vzeti gorivo, da bi dobro delovala? Tudi to se bo treba
               počasi vprašati.</p>
               <p>Če počasi zaključim, je že iz povedanega razvidno, da v Liberalni demokraciji
               Slovenije nikakor ne podpiramo predlaganega rebalansa. Ko smo vstopili v Evropsko
               unijo, smo dejali, da vstopamo v ligo prvakov. Da vstopamo tja zato, da se bo
               življenjski standard v Sloveniji dvignil. V strategiji razvoja Slovenije smo
               zapisali, da želimo do leta 2013 doseči in preseči razvitost Evropske unije; to smo
               zapisali. Seveda smo takrat govorili, da je pomembno, da v ligi prvakov daš veliko
               golov. Trenutne gospodarske razmere, lanska gospodarska rast je omogočala novi vladi,
               da bi dala vsaj kakšen gol. Pa je poslala žogo visoko čez vrata, nekam med oblake. In
               tam v oblakih je tudi ta rebalans proračuna. Prav tja tudi sodi, ker ne temelji na
               realnih predpostavkah. Nobelov nagrajenec Milton Friedman je nekoč zapisal: <q>"V
               ekonomiji nobeno kosilo ni zastonj, vsako kosilo nekdo plača."</q> Tudi za ta rebalans
               žal velja, da ga bo moral nekdo plačati. 127 milijard tolarjev večja poraba od lanske
               bo račun, ki bo izstavljen slovenskim davkoplačevalcem. Vsak, od novorojenčka do
               upokojenca, bo pač plačal 63.500 tolarjev za to koalicijsko mineštro, ki ji pravite
               rebalans proračuna. Zato v Liberalni demokraciji Slovenije utemeljeno ocenjujemo, da
               je rebalans proračuna, ki ga bomo tu obravnavali, proračun izgubljenih razvojnih
               priložnosti in je slab za Slovenijo. Zato ga seveda ne bomo podprli. Hvala.</p>
            </sp>
            <sp xml:id="SDZ4-Izredna-09-2005-06-16.sp19">

               <speaker>PREDSEDNIK FRANCE CUKJATI:</speaker>

               <p>Hvala, gospodu Lahovniku. Gospod minister, čeprav so bile navedbe poslanca Lahovnika
               glede vas take narave, da bi upravičevale repliko, vam, gospod minister, po
               poslovniku žal ne morem dati besede. V imenu poslanske skupine Socialnih demokratov
               bo govoril gospod Franc Horvat. Izvolite.</p>
            </sp>
            <sp xml:id="SDZ4-Izredna-09-2005-06-16.sp20">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovani minister za finance in tudi danes v
               vlogi predsednika vlade glede na funkcijo in pa predvsem na akt, ki ga obravnavamo
               spoštovani ministri, državni sekretarji, predstavniki vlade, spoštovane kolegice in
               kolegi in vsi ostali prisotni!</p>
               <p>Predlog rebalansa proračuna za leto 2005 kot prvi proračunski akt nove vlade in sploh
               eden prvih pomembnejših aktov te vlade s področja gospodarstva ne obeta kaj posebno
               dobrega. Pri tem nič ne pomaga zadovoljstvo ministrskega zbora, ki je pospremilo
               odhod predloga rebalansa z Gregorčičeve na Šubičevo, prej nasprotno, to lahko zbuja
               še večjo skrb. Stari rek, da se dobro blago samo hvali, v tem primeru ne velja, šteli
               bodo rezultati in seveda potem predvsem zadovoljstvo državljank in državljanov.</p>
               <p>Glede na to, da so pohvale že bile izrečene v uvodu gospoda ministra in pa tudi v
               predstavitvah mnenj oziroma stališčih predvsem pozicijskih poslanskih skupin, bodo
               moje pripombe oziroma stališča v imenu poslanske skupine Socialdemokratov bolj
               kritične. Meni je to že 13 ali 14 proračun in rebalans. Naj tiste, ki se jezijo na
               število amandmajev, potolažim, da je število 76 amandmajev na rebalans sorazmerno
               majhno. V preteklih letih je s strani opozicije, ki je sedaj v poziciji, bilo
               vloženih dosti več amandmajev. Pa to ni nič hudega, to je legitimno in legalno in
               pravica poslank in poslancev.</p>
               <p>Spremenjeni proračun po svojem obsegu, ki presega predvideno rast bruto domačega
               proizvoda, ne upošteva veljavne in pod to vlado pripravljene nove strategije
               gospodarskega razvoja Slovenije, ne upošteva najnovejših gospodarskih gibanj, zlasti
               upočasnjene gospodarske rasti v začetku leta, ta je skoraj prepolovljena v odnosu na
               lanskoletno rast, ne upošteva cilje in usmeritev lizbonske strategije, ki sta jo
               potrdila ta vlada in tudi ta državni zbor, in to z veliko večino ali skoraj soglasno,
               ne upošteva neugodnega izida pogajanj v naslednji finančni perspektivi, upajmo, da se
               to ne bo zgodilo in da bo vendarle prišlo do kompromisa jutri ali pa v soboto
               zjutraj, ki bo dober za Slovenijo, in končno ne upošteva lastnih prioritet programa
               te vlade. Izjema je izpolnjevanje nekaterih obljub, ki pa ne bodo dosti prispevale k
               razvoju. Vse bolj očitno je, da je porast prihodkov ocenjen zelo optimistično ali
               preoptimistično in v tem je skrito precejšnje tveganje. Če bo pa uresničena
               predvidena rast prihodkov, pa bi bilo primerno začeti zniževati davek na plače in
               tako prispevati h konkurenčnosti gospodarstva.</p>
               <p>Na odhodkovni strani je še bolj kot porast skupnega obsega proračuna zaskrbljujoče
               prerazdeljevanje proračuna po namenih. Rebalans namreč daje prednost potrošnji, pa če
               nam je to prav ali ne, zapostavlja pa nekatere namene, ki so pogoj za večjo
               konkurenčnost, ki že itak zaskrbljujoče nekaj časa pada, to ne rečem, da je krivda te
               vlade, za hitrejšo gospodarsko rast, ki je za dohitevanje EU oziroma povprečja v
               njej, predvsem v bolj razvitih državah, prepočasna za zagotavljanje novih bolj
               kakovostnih delovnih mest, za skladnejši regionalni in sploh za kvalitetnejši
               trajnostni razvoj.</p>
               <p>Za podkrepitev teh ugotovitev naj naveden le nekatere sestavine rebalansa, ki niso
               razvojno naravnane. Nerazumno in nerazumljivo je zmanjšanje sredstev za tehnološki
               razvoj od načrtovanih 7,1 milijarde tolarjev na 5,5 milijarde, če seštejemo to
               postavko v obeh ministrstvih. To pomeni znižanje teh izdatkov pod raven 1% BDP.
               Vladni urad za makroekonomske analize in razvoj v najnovejšem poročilu o razvoju
               upravičeno ugotavlja, da je eden največjih problemov v razvoju konkurenčnosti in
               prenizke dodane vrednosti prav v premajhnem poudarku tehnološkemu razvoju in počasnem
               prestrukturiranju. To počne vlada v času, ko tudi EU očitno znižuje sredstva za ta
               namen, kar pomeni, da lahko iz bruseljske blagajne pričakujemo prej manj kot več.
               Tudi za druge namene spodbujanja razvoja podjetništva, prestrukturiranja, z izjemo
               turizma, so bolj skopo odmerjena sredstva. Znaten obseg sredstev za te namene je
               predviden iz skladov EU, kjer je pa glede na dosedanje izkušnje tveganje nezadostnega
               črpanja.</p>
               <p>Prav tako je nerazumljivo in nesprejemljivo zmanjšanje sredstev za aktivno politiko
               zaposlovanja, zlasti za ustvarjanje novih delovnih mest in za povečanje zaposljivosti
               in s tem za večjo nujno fleksibilnost trga dela. Takšno ravnanje vlade je še posebej
               nesprejemljivo glede na pričakovano izgubo delovnih mest v prestrukturiranju, zlasti
               v nekaterih delovno intenzivnih in nekonkurenčnih panogah oziroma podjetij, še vedno
               visoko stopnjo brezposelnosti v nekaterih manj razvitih območjih, kjer je
               brezposelnost dvakrat višja, kot je v razvitih regijah, in se giblje od 14 pa do 17%,
               v nekaterih ožjih območjih je celo višja, visok delež starejših brezposelnih, saj po
               poročilu urada za makroekonomske analize Slovenija močno zaostaja za povprečjem EU
               prav pri tej kategoriji prebivalstva. Naj navedem podatek, da je v EU,
               petindvajseterici, zaposlenih 40,4% starejših od 45, 55 let, medtem ko je v Sloveniji
               ta procent 23,5%, kot lizbonski cilj do leta 2010 je pa predvidena 55% zaposlenost te
               kategorije prebivalcev. Velik problem predstavljajo številni mladi, ki uspešno
               končajo študij in ne dobijo zaposlitve. Vse več jih v zadnjem času predvsem iz manj
               razvitih območjih odhaja v tujino.</p>
               <p>Pri zmanjševanju sredstev za tehnološki razvoj in za aktivno politiko zaposlovanja
               vlada ravna povsem nasprotno od prioritet lizbonske strategije: konkurenčnost, rast,
               zaposlovanje. To je spet toliko manj razumljivo v času, ko Evropska unija zmanjšuje
               sredstva za lizbonsko strategijo in pri tem računa na večja vlaganja in večje napore
               držav članic. Vlada z rebalansom ne uresničuje ene lastnih glavnih prioritet, to je
               skladnejši regionalni razvoj, saj zmanjšuje na primer sredstva za neposredne
               regionalne spodbude, upam, da bo amandma na to postavko sprejet, za uresničevanje
               regionalnega razvojnega programa ter sredstva za razvoj podeželja. Če k temu dodamo
               še napovedano skopost Evropske unije pri razvoju podeželja, ni pričakovati zmanjšanja
               razlik v razvitosti, prej nasprotno. K skladnejšemu razvoju in hitrejši gospodarski
               rasti prav gotovo ne bo prispevalo zmanjšanje sredstev za cestno infrastrukturo in za
               nekatere druge naložbe. V rebalansu ni zadostne podpore o spodbujanju izvoza, zlasti
               izvozni in turistični promociji. Nesporno je, da je izvoz motor gospodarske rasti. To
               je še posebej aktualno v času recesije na naših najpomembnejših tržiščih, za katere
               so tudi napovedi za prihodnost vse manj kot ugodne. Zato je nujno prodiranje na nova
               tržišča države z znatno hitrejšo gospodarsko rastjo. To pa zahteva večja sredstva za
               trženjske in promocijske aktivnosti, boljšo organiziranost in dejavnost predstavniške
               mreže in boljše sodelovanje vlade oziroma ministrstev z zbornicami, večjo podporo
               sicer zelo uspešni slovenski izvozni družbi in drugim. Očitno pa se nekaterim v vladi
               zdi bolj pomembno sesuvati zbornični sistem kot pomagati povečati njegovo
               učinkovitost še posebej za podporo gospodarstva pri prodoru na tuja tržišča. Vlada
               očitno nima razumevanja za mednarodno razvojno sodelovanje, ker zmanjšuje že tako
               pičla sredstva, ki so manjša od 1% bruto domačega proizvoda, ob tem, ko Evropska
               unija vztraja pri tem, da se ta sredstva povečajo na 0,3% oziroma še več, mednarodna
               organizacija in posamezne države pa predlagajo 0,7%. Pri tem ne gre zgolj za
               humanitarno in politično motivirano pomoč, kot se večkrat napačno misli tudi v
               vladnih krogih, temveč v veliki meri za odpiranje novih tržišč, spodbujanje in
               povečanje izvoza in naložb. To vse bolj postaja sredstvo za krepitev gospodarskih in
               političnih pozicij zlasti v državah v razvoju. Za te namene je možno dobiti tudi
               znatna sredstva iz virov Evropske unije, od posameznih držav, na primer Kanade, ki je
               ena od držav, ki daje največ za te namene, od mednarodnih finančnih ustanov in tako
               dalje. Za uspešno uresničevanje, in s tem sklenem, spremenjenega proračuna in za
               razvoj v prihodnjem obdobju bo poleg razpoložljivih sredstev zelo pomembna
               organiziranost in učinkovitost dela vlade in ministrstev. Žal, moramo ugotoviti, da
               kljub večkratnim napovedim predsednika vlade, vsaj za enkrat, ni videti nekih
               posebnih sprememb na bolje niti pri zagotavljanju boljšega koriščenja sredstev
               Evropske unije, kot tudi ne pri upravljanju razvojnih dejavnosti na sploh, vključno z
               lizbonsko strategijo. Ob nezadostnih sredstvih za razvojne namene - ta so tudi
               objektivno omejena - je to še toliko pomembnejše. Vlada bi morala nemudoma sprejeti
               strategijo gospodarskega razvoja Slovenije, državni razvojni program, čim prej
               pripraviti akcijski načrt za uresničevanje lizbonske strategije ter končno na
               najvišji možni ravni v vladi, na ravni ministra ali celo podpredsednika vlade,
               zagotoviti učinkovito koordinacijo razvojnih dejavnosti, vključno z bolj učinkovitim
               in usklajenim delovanjem v okviru Evropske unije. In končno, skrajni čas je za
               regionalno in s tem evropsko organiziranost države. Naj zaključim nekoliko bolj
               optimistično.</p>
               <p>Prej ko smo sedeli v velikem salonu na seji odbora za finance, je nad Ljubljano
               predvsem nad parlamentom divjala nevihta, bili so temni oblaki, bliskalo je in grmelo
               in nekako se mi je vsiljevala prispodoba, kot da od zgoraj pošiljajo sporočilo ali
               opozarjajo, pazite, kaj delate s tem rebalansom. Sedaj se je stanje vremena umirilo,
               upam, da se bo tudi kmalu zjasnilo, in da lahko delim optimizem z gospodom ministrom,
               da bo proračun, ki ga je napovedal za prihodnje leto oziroma za prihodnji dve leti
               boljši in tudi bolj razvojno naravnan, želim pri tem veliko uspeha ministru in vladi
               in seveda vsem nam. Hvala lepa za pozornost.</p>
            </sp>
            <sp xml:id="SDZ4-Izredna-09-2005-06-16.sp21">

               <speaker>PREDSEDNIK FRANCE CUKJATI:</speaker>

               <p>Hvala, gospodu Horvatu. S tem smo končali s predstavitvami poslanskih skupin.
               Prekinjam 9. izredno sejo Državnega zbora Republike Slovenije, ki jo bomo nadaljevali
               jutri, to je 17. junija ob 15.30 uri oziroma pol ure po prekinitvi redne seje, ki se
               bo začela ob 10. uri z obravnavo zakona o registraciji istospolne partnerske
               skupnosti. Hvala lepa. <stage type="time">(SEJA JE BILA PREKINJENA 16. JUNIJA 2005 OB 17.57 URI.)</stage>
               </p>
            </sp>
         </div>
      </body>
   </text>
</TEI>