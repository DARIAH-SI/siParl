<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-12-2005-12-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7A70F346C193729FC12570ED00472A61</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=7A70F346C193729FC12570ED00472A61</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-12-2005-12-20.DZ" n="12">
               <name>Redna</name>
               <date when="2005-12-20"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-12-2005-12-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 12. seje</stage>
            <stage type="date">(20. december 2005)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ4-Redna-12-2005-12-20.sp1">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanke in kolegi poslanci! Nadaljujemo z 12. sejo Državnega
               zbora Republike Slovenije in hkrati tudi zadnjo sejo pred božičnimi in novoletnimi
               prazniki.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Ivan Jelen, Franc Kangler, Bojan Kontič, Srečko Prijatelj in dr. Slavinec
               od 12.00 ure dalje.</p>
               <p>Prehajamo na <title xml:id="SDZ4-Redna-12-2005-12-20.title1">2. TOČKO DNEVNEGA REDA - TO JE NA OBRAVNAVO PREDLOGA KANDIDATA ZA
                  IMENOVANJE MINISTRA BREZ LISTNICE, ODGOVORNEGA ZA USKLAJEVANJE IN SPREMLJANJE
                  IZVAJANJA STRATEGIJE RAZVOJA SLOVENIJE.</title> V naši sredini toplo pozdravljam
               predsednika vlade, gospoda Janšo, gospo generalno sekretarko in ostale predstavnike
               vlade. Naj povem, da imamo za razpravo 5 ur in 35 minut in naj tudi pojasnim, zakaj
               med nami ni kandidata za ministra, doktorja Jožeta Pavliča Damjana.</p>
               <p>Gre za ustaljeno prakso, protokol in tudi današnji sklep kolegija, da dosedanje
               prakse o morebitni prisotnosti kandidatov ne bomo spreminjali. Zato bi vas s tem v
               zvezi lepo prosil, da v svojih izvajanjih ne postavljate vprašanj oziroma na drug
               način polemizirate s kandidatom, ker pač ni prisoten in na vaša vprašanja ne bo mogel
               odgovarjati.</p>
               <p>Predsednik vlade Republike Slovenije gospod Janez Janša je državnemu zboru 6.
               decembra 2005 predlagal, da za ministra brez listnice, odgovornega za usklajevanje in
               spremljanje izvajanja strategije razvoja Slovenije, imenuje doktorja Jožeta Pavliča
               Damjana. Zato dajem besedo predsedniku vlade gospodu Janši za dodatno obrazložitev
               predloga.</p>
            </sp>
            <sp xml:id="SDZ4-Redna-12-2005-12-20.sp2">

               <speaker>JANEZ JANŠA:</speaker>

               <p>Spoštovani gospod predsedujoči, spoštovane poslanke in poslanci! Dovolite mi, da v
               nekaj minutah na kratko dodatno obrazložim svoj predlog, da ta visoki zbor imenuje
               doktor Jožeta Pavlič Damjana za ministra brez listnice, ki bo v okviru vlade vodil
               službo vlade za razvoj in koordiniral realizacijo strategije razvoja Slovenije. S to
               obrazložitvijo bi vsaj z nekaj stavki rad posegel v globlje razloge, zaradi katerih
               je danes ta točka na dnevnem redu. Ti globlji razlogi pa seveda segajo ali pa sodijo
               v širši prostor, kamor tudi Slovenija spada in kjer so spremembe stalnica.</p>
               <p>Sredi devetdesetih let prejšnjega stoletja je tudi v Evropi, na stari celini,
               prevladalo prepričanje, da so posledice globalizacije tolikšne, da bodo prinesle
               velike spremembe in da se je potrebno nanje intenzivno pripravljati tudi tam, kjer je
               desetletja veljalo, da so trendi vseskozi pozitivni, da se nič pomembnega ne zgodi, v
               kolikor se stvari ne dogajajo istočasno tudi v Evropi in da noben napredek Evropske
               unije praktično ne more zaobiti.</p>
               <p>Prevladalo je prepričanje, da spremembe prihajajo, da so nezadržne in je samo od nas
               samih oziroma od Evrope odvisno, ali se bo skušala neuspešno pred temi spremembami
               zaščititi, ali pa se jim bo skušala prilagoditi in v spremenjenih okoliščinah
               ohraniti svoje prednosti.</p>
               <p>Rezultat teh razmišljanj je bila leta 2000 sprejeta Lizbonska strategija in Lizbonska
               strategija je na načelni ravni v veliki meri ustrezno odgovorila na vprašanje, kaj je
               potrebno v Evropi storiti, da bomo ohranili dovolj visoko stopnjo konkurenčnosti, ki
               omogoča socialno državo, državo blaginje in vse tisto, kar temelji na realnem
               gospodarskem razvoju. Sprejeta strategija v okviru Evropske unije leta 2000, o
               pripravah Evrope na prihodnost, je v veliki meri zaobšla celo nekatere članice
               Evropske unije, kaj šele večino kandidatk. Tudi Slovenija je bila med tistimi
               kandidatkami za članstvo v Evropski uniji, ki se je leta 2000 ta strategija ni niti
               približno dotaknila. Bila je deležna nekaj ciničnih komentarjev nekaterih starost
               slovenske ekonomije, češ spet neka strategija, ki jo bomo kmalu pozabili, razen kroga
               mlajših ekonomistov, temu dokumentu nihče ni posvečal dovolj pozornosti. Kljub temu,
               da je ta dokument izzval številne spremembe v tistih državah članicah Evropske unije,
               ki so te izzive globalizacije vzele resno in tisti so danes leta 2005 precej daleč,
               ne govorijo toliko o reformah, ampak govorijo o rezultatih teh reform in o tem, kaj
               je treba še narediti, da bodo ti rezultati še boljši.</p>
               <p>Kot že rečeno, se v zvezi s to spremembo, tem dojemanjem potrebnosti sprememb v
               Sloveniji, tam med leti 2000-2002 ni dogajalo nič posebnega. Bilo je prepričanje, da
               to za nas ni pomembno in šele potem, ko smo kot takratna opozicija predlagali
               predsedniku države po volitvah leta 2002 pogovor o prihodnosti Slovenije oziroma
               konvencijo o prihodnosti Slovenije po vzoru evropske konvencije o ustavi, so se
               stvari nekoliko zganile. Predsednik države je prisluhnil našim pobudam, začel
               organizirati te razgovore in tudi takratna vlada je potem začela pripravljati
               dokument, ki je danes veljavno sprejet, sprejet v tem mandatu in se imenuje
               "Strategija razvoja Slovenije".</p>
               <p>Že priprava tega dokumenta je spodbudila nekatere konkretne aktivnosti že v prejšnjem
               mandatu, ki so, če že ne do praktičnih premikov, vodile do širjenja zavesti, da
               moramo tudi v Sloveniji nekaj narediti za to, da čez nekaj let ali pa čez polovico
               desetletja ne bomo zaostali za adekvatnimi odgovori na izzive globalizacije, ki
               prihajajo. Počasi je tudi pri nas začelo prevladovati prepričanje, da ni mogoče z
               nobenimi intervencionističnimi ukrepi, z nobeno administracijo, z nobenimi zaporami,
               z nobenimi restrikcijami, carinskimi ali kakšnimi drugimi ukrepi in braniki,
               zagotoviti konkurenčnost v panogah, ker isti predmet nekje drugje na svetu, ki je
               komunikacijsko vsestransko povezan, proizvaja za desetkrat nižjo ceno.</p>
               <p>Odgovor na vprašanje, kaj storiti v teh razmerah, je pač eden sam. Treba je
               proizvajati, treba se je organizirati za to, da se bodo proizvajale stvari z večjo
               dodano vrednostjo tako, da bomo konkurenčni tudi v spremenjenih pogojih. Na podlagi
               tega prodiranja tega spoznanja se je tudi slovensko, ne bom rekel toliko
               gospodarstvo, ki se je tega, moram reči, bolj zavedalo, ker je bilo vsak dan vpeto v
               te trende, ampak tudi slovensko upravljanje z državo začelo spuščati na realna
               tla.</p>
               <p>Nova vlada je v tem mandatu dokončala delo na strategiji razvoja Slovenije. Sredi
               tega je bila ta strategija sprejeta, razumeli smo, da s široko podporo, ker po tej
               razpravi, ki je bila organizirana na različnih nivojih, ni bilo nobenih konceptualnih
               resnejših pripomb, niti s strani parlamentarnih strank niti s strani partnerjev v
               okviru ekonomsko socialnega sveta. Dokument je bil pozdravljen kot nekaj, kar
               Slovenija potrebuje in kar je na nivoju, na ravni trendov v Evropski uniji, kamor smo
               v tem času vstopili.</p>
               <p>Strategijo je vlada potem dodatno razdelala v obliki okvira gospodarskih in socialnih
               reform. Ta je bil sprejet na začetku letošnje jeseni. Ta dokument vsebuje dve vrsti
               ukrepov.</p>
               <p>V prvi sklop sodijo tisti ukrepi, ki se deloma že izvajajo ali pa, ki so, vsaj
               nekateri, bili že v normativnem smislu pripravljeni in sprejeti, potrebna je še
               ponekod realizacija v praksi in tudi tisti ukrepi, ki zadevajo zgolj neko
               reorganizacijo ne brez nekih večjih premikov v realnih sektorjih.</p>
               <p>V drugi sklop tega okvira ukrepov gospodarskih in socialnih reform pa seveda sodijo
               ukrepi, ki zahtevajo korenitejše spremembe in večino teh ukrepov sodi v polje
               socialnega dialoga, zato je ta del ukrepov slovenska vlada sprejela kot pogajalsko
               izhodišče za sklenitev socialnega sporazuma za naslednje srednjeročno obdobje. Žal
               smo že na samem začetku naleteli na apriorno zavračanje tega dela, preden so se
               dejansko pogajanja začela kar je, če ne drugega, poslabšalo ozračje, ki je seveda
               tudi pomembno za to, da se takšni ukrepi izvedejo tako, da bodo kompletni učinki
               doseženi.</p>
               <p>Skratka. Sedaj smo v Sloveniji v fazi, ko je potrebno tisti del ukrepov, ki so
               praktično nesporni in ne sodijo vsaj v pretežni meri tudi ne, v polje socialnega
               dialoga, pospešeno izvajati, deloma to že delamo, deloma je ponekod tudi v tem sklopu
               pač potrebna reorganizacija znotraj upravljanja z državo. Za drugi del ukrepov so
               potrebni še nekateri dodatni izračuni, potrebno je dobiti simulirane učinke iz
               modelov, ki deloma obstajajo, deloma jih še pripravljamo. In tukaj bo šlo za postopno graditev
               zgradbe v smislu postopnega predlaganja potrebnih zakonskih in drugih aktov, večino
               ključnih bo prišlo na vaše mize. V tretjem in četrtem tromesečju naslednjega leta bo
               o vsakem od teh opravljena posebna razprava.</p>
               <p>Zato, da bo ta aktivnost usklajena, pa potrebujemo koordinacijo tudi na vladni ravni.
               Primerjalno zgodovinsko gledano smo nekje tam, kot smo bili potem, ko je Slovenija
               začela pogajanja o vstopu v Evropsko unijo, tudi takrat je bila potrebna posebna
               vladna služba, ki je koordinirala ukrepe med različnimi ministrstvi in drugimi deli
               administracije zato, da je Slovenija v realnem času harmonizirala tisti del
               zakonodaje, ki ga je bilo potrebno harmonizirati pred vstopom v Evropsko unijo in da
               je seveda tudi uspešno izpeljala pogajanja. Približno enako se nameravamo zdaj
               organizirati, ko gre za uresničevanje strategije razvoja Slovenije oziroma okvira
               gospodarskih in socialnih reform.</p>
               <p>Na čelo vladne službe, ki je že ustanovljena za spremljanje in usklajevanje izvajanja
               strategije razvoja Slovenije predlagam tako, kot je bil včasih na čelu službe vlade
               za evropske zadeve, tudi zdaj ministra brez listnice, ki bo seveda član vlade in ki
               bo usklajeval izvajanje teh ukrepov, tudi pripravo teh ukrepov. Na nek način dobivamo
               točko, s katere bo možno, ne samo koordinirati te ukrepe, ampak imeti v vsakem
               trenutku tudi preglede nad tem, kako stvari potekajo in usklajevati posamične
               aktivnosti, ki jih je potrebno izvajati sočasno. To je eno od zadnjih stvari, ki jih
               v tem trenutku potrebujemo zato, da bomo uspešno operativno pripravljeni na izvajanje
               strategije razvoja Slovenije, praktično kakšnih drugih večjih neznank ni več, za nami
               so uspešna pogajanja in dogovor o naslednji evropski finančni perspektivi, dobili smo
               proračunski okvir Evropske unije do leta 2013, tako da s tega vidika tukaj ni nobenih
               neznank, s tem je odpadla zadnja dilema, katere rešitev ni bila odvisna pretežno od
               nas. Vse ostale, ki so pred nami so v glavnem odvisne od tega, kako bomo sami znali
               pristopiti k realizaciji ali pa k iskanju odgovorov na izzive, ki so pred nami,
               koliko bomo sposobni postavljati v ospredje nek skupen interes, gre za zadeve, ki jih
               je enostavno v prihodnjih letih potrebno narediti.</p>
               <p>V tem trenutku, kot sem poudaril za to govornico že večkrat, lahko mi te ukrepe
               izvedemo brez tega, da bi se komurkoli poslabšal socialni položaj, brez tega, da bi
               se povečale socialne razlike, nasprotno, te socialne razlike so se povečevale doslej
               v okvirih, kakršni so se ustvarjali do leta 2004, ali pa do leta 2005. Naš cilj je,
               da zdaj naredimo vse tisto kar bo omogočilo, da se poveča blaginja za vse. Kako to
               narediti je zelo natančno predlagano in predstavljeno v teh 70-ih ukrepih in danes s
               predlogom, ki ga imate na mizi, da za koordinacijo teh ukrepov na vladni ravni
               ustanovimo tudi posebno ministrstvo oziroma vladno službo, ki jo bo koordiniral
               minister brez listnice, odgovoren za razvojna vprašanja, celotno sliko zaokrožujemo
               in po mojem mnenju postavljamo tudi v praksi te priprave na tisto točko, ki jo v tem
               trenutku lahko dosežemo in jo tudi potrebujemo.</p>
               <p>S to obrazložitvijo, spoštovani visoki zbor, še enkrat prosim za podporo za predlog,
               da se gospoda dr. Jožeta Pavliča Damjana imenuje za ministra brez listnice v Vladi
               Republike Slovenije. Hvala.</p>
            </sp>
            <sp xml:id="SDZ4-Redna-12-2005-12-20.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod predsednik, za dodatno obrazložitev. V skladu z 230. členom
               poslovnika zbora se je kandidat predstavil matičnemu odboru za gospodarstvo in
               odgovarjal na vprašanja članov odbora. Iz mnenja odbora izhaja, da je bila
               predstavitev kandidata ustrezna, mnenje ste prejeli, besedo pa dajem predsedniku
               odbora, gospodu Horvatu Feriju, za predstavitev poročila odbora.</p>
            </sp>
            <sp xml:id="SDZ4-Redna-12-2005-12-20.sp4">

               <speaker>FRANC (FERI) HORVAT:</speaker>

               <p>Hvala za besedo, spoštovani podpredsednik. Spoštovani predsednik vlade s sodelavkama
               in sodelavcem iz kabineta, spoštovane kolegice in kolegi in drugi prisotni!</p>
               <p>Predsednik Državnega zbora Republike Slovenije je odboru za gospodarstvo dodelil
               predlog predsednika Vlade Republike Slovenije, za imenovanje dr. Jožeta Pavliča
               Damjana za ministra brez listnice, odgovornega za usklajevanje in spremljanje
               izvajanja strategije razvoja Slovenije. Odbor je v poslovniškem roku 13.12. opravil
               oziroma organiziral predstavitev in posredoval mnenje predsedniku vlade in
               predsedniku državnega zbora še isti popoldan.</p>
               <p>Kandidat dr. Damjan je uvodoma izčrpno predstavil svoje poglede na stanje in trende v
               slovenskem gospodarstvu v kontekstu evropskega in svetovnega gospodarstva. V tej
               zvezi je podrobno predstavil cilje in vsebino reform ter naloge in vlogo ministra
               brez listnice in zato ustanovljene nove vladne službe pri uresničevanju strategije
               razvoja Slovenije. Uvodni predstavitvi je sledila razprava, v kateri so tako rekoč
               sodelovali vsi člani odbora iz opozicije in koalicije z vprašanji in komentarji.
               Kandidat je na zastavljena vprašanja odgovarjal podrobno in izčrpno. Predstavitev,
               tako uvod kandidata, vprašanja in odgovori, je trajala štiri ure, kar govori o
               zanimanju za predstavitev. Po končani predstavitvi je odbor z večino glasov sprejel
               naslednji sklep.</p>
               <p>Odbor za gospodarstvo meni, da je bila predstavitev pogledov in stališč dr. Jožefa
               Pavliča Damjana, kandidata za ministra brez listnice, odgovornega za usklajevanje in
               spremljanje izvajanja strategije razvoja Slovenije, ustrezna.</p>
            </sp>
            <sp xml:id="SDZ4-Redna-12-2005-12-20.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sedaj so na vrsti predstavniki poslanskih skupin. Prvi ima besedo gospod
               Rezman, ki bo predstavil stališče DeSUS-a.</p>
            </sp>
            <sp xml:id="SDZ4-Redna-12-2005-12-20.sp6">

               <speaker>VILI REZMAN:</speaker>

               <p>Hvala lepa za besedo in lep pozdrav vsem želim!</p>
               <p>Mi danes pričenjamo razpravo v zvezi z novo službo, v zvezi s kandidatom in v
               poslanski skupini DeSUS, ko razmišljamo o tem, kakšne bodo naše preference, v uvodu
               lahko povemo, da kanimo dati priložnost, da se kandidat tudi dokaže na mestu, ki mu
               je namenjeno. Vendar pa sodimo, da ni nobenega posebnega razloga za to, da bi
               ocenjevali sedanji trenutek kot kakšno posebej evforično razpoloženje, ampak menimo,
               da sedaj prihaja pravzaprav čas, ko bo potrebno še veliko več trdega dela, ko bo
               potrebno še več usklajevanja, ko bo potrebno pristajati na številna pogajanja, se
               zavedati v naprej, da bo prišlo tudi do nesporazumov, in da bo potrebno iskati poti
               iz teh nesporazumov.</p>
               <p>Torej, ko govorimo o strategiji razvoja Slovenije, nam je verjetno vsem jasno, da
               govorimo o strategiji, ki je determinirana s številnimi drugimi mednarodnimi, bodisi
               dokumenti bodisi gospodarskimi in siceršnjimi trendi in tako se tega lotevamo tudi
               mi. Torej vemo, da danes ne teče beseda zgolj o kandidatu za ministra, ampak da teče
               tudi beseda o reformnih okvirih in o tem, kaj znotraj tega kdo podpira in kaj ne.</p>
               <p>Mi v poslanski skupini DeSUS podpiramo reformo, vendar zmeraj povemo, da je ne
               podpiramo v celoti, tako kot je predstavljena, ampak da razumemo ta reformni okvir
               kot nekaj, kar je predloženo za sporazumevanje, za dogovarjanje, za to, da bo šlo kaj
               s hitrejšim in kaj s počasnejšim tempom in zato, da se bo to dogajalo v okviru neke
               paradigme holizma. Ne tako, da bi najprej poskrbeli za eno, pa potem za drugo, pa
               potem za tretje, pa morebiti odlagali blaginjo za vsakega posameznika, kakor piše v
               reformnih okvirih, v neko preveč odmaknjeno bodočnost. Blaginja je, tako mi to
               razumemo, glavni cilj strategije, v naslovu oziroma v podnaslovu tako piše. Zato bo
               potrebno izbrati prave poti, verjetno se bo treba potruditi za prava sredstva,
               poiskati prave instrumente, partnerje za izvajanje vsega tega in se potruditi tudi
               zato, da zlasti starejši ne bodo imeli občutka, da se blaginja odmika tako daleč
               stran, da sami tega ne bodo deležni.</p>
               <p>Mi zatorej sodimo, da pomeni celostni pristop predvsem to, da se urejajo vsi aspekti
               hkrati, ne zgolj prerazporejanje že ustvarjenega bogastva in tistega, ki se bo še
               ustvarjalo, ne zgolj davčne olajšave za tiste, ki imajo ekonomske vzvode v rokah,
               ampak treba je razmišljati tudi tako, da bodo tisti, ki te moči nimajo sočasno, v
               soodvisnosti z drugimi ukrepi tudi deležni nastajajoče, upajmo da večje blaginje.</p>
               <p>Služba in doktor Damjan imata pri tem seveda zelo odgovorno, pa tudi nehvaležno
               vlogo. Iz naslova ni videti, da bi bila njegova vloga kaj posebej aktivna, gre bolj
               za spremljanje in za koordiniranje, eno takšno službo za spremljanje koalicijske
               pogodbe v vladi že imamo, pa če evfemistično rečem, ni groznih rezultatov, s katerimi
               bi se lahko pohvalili.</p>
               <p>Mi upamo, da bo ta služba uspešnejša. Upajmo, da bo znala usklajevati delo, da bo pri
               tem aktivna na ta način, da bo tudi nesorazmerja znotraj vlade same, mislim predvsem
               kar zadeva usmeritev, znala usklajevati in da bo to usklajevanje pomenilo potem
               možnost za sodelovanje in ne vzroke ali pa razloge za cepljenje, za razcepitve. Ekipa
               je tudi po številu skromna in nam za zdaj še po imenih neznana, vendar, kot razumemo
               premiera, vlaga v to ekipo in v ministra, bodočega ministra Damjana, vse zaupanje in
               prav je, da tudi on dobi z naše strani podporo do tiste mere, ko bomo sodili, da se
               bodo tudi za nas sprejemljivi koalicijski in drugi cilji še uresničevali.</p>
               <p>Sam predstojnik službe, doktor Damjan, doslej politično ni bi prav posebej
               profilirana osebnost in nismo ga spoznavali na dva načina. En način je bil dokument,
               ki nam ga je premier poslal, kjer so bile zapisane njegove bibliografske reference,
               kar bi sicer verjetno bilo bolj potrebno komisiji za habilitacijo, mi smo ga
               spoznavali skozi časopisne članke in skozi siceršnje nastope. Tukaj smemo reči, da je
               bil kandidat za ministra precej odločen, zopet sedaj o evfemizmu govorim, da je bil
               nepopustljiv, da je bil včasih tudi zajedljiv. V politiki bo nekatere stvari gotovo
               treba, ali pa te dimenzije treba tudi spreminjati in zdi se, da je na samem zagovoru
               na matičnem odboru to bilo pokazano. Tam se je zdelo oziroma je bilo eksplicitno
               povedano, da ne gre več za nepopustljivost, da gre za argumentacijo, utemeljeno na
               izračunih, da gre za to, da je pripravljen poslušati tudi socialne partnerje in sam
               sem razumel tudi tako, da se za socialni dialog tudi zavzema. To je tudi predpogoj,
               da bi lahko bila reforma uspešna. V raj s palico se ljudi namreč ne da naganjati.</p>
               <p>Sedaj je čas, ko bomo, ne izrekali več stavkov, fantje berete napačne knjige, ampak
               sedaj je čas, ko bomo izrekali stavke, fantje pokažite rezultate, pri tem bomo
               spremljali tudi v poslanski skupini DeSUS, kakšni so rezultati in od teh rezultatov
               bo odvisna tudi naša nadaljnja podpora.</p>
            </sp>
            <sp xml:id="SDZ4-Redna-12-2005-12-20.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Tanko, ki bo predstavil stališče SDS.</p>
            </sp>
            <sp xml:id="SDZ4-Redna-12-2005-12-20.sp8">

               <speaker>JOŽE TANKO:</speaker>

               <p>Hvala lepa za besedo. Lep pozdrav predsedniku vlade in tudi vsem prisotnim v
               dvorani.</p>
               <p>Slovenija je v zadnjem letu doživela velike spremembe, ki so naletele na zelo
               različne odzive. Na eni strani beremo in poslušamo javne pohvale za to, kar smo
               naredili, na drugi strani pa se protestira ravno proti temu, kar smo storili in tudi
               proti tistemu, kar še nameravamo storiti. Razdeljena je tudi politika. Eni hočejo
               naprej, pripravljajo in izvajajo reforme, sledijo lastnim in evropskim ciljem, drugi
               stojijo bolj ob strani ali celo vlečejo nazaj. Celo povsod drugod zelo cenjene in
               spoštovane racionalizacije in pocenitve v domači politiki ne padejo na plodna tla.
               Zelo asimetrično so porazdeljeni sindikati. Večina medijev se uspehu koalicije rada
               izogne, precej več pozornosti namenja sindikalnim potvarjanjem in strahovom ter
               svarilom pred sedanjimi in prihodnjimi ukrepi vlade. Vendar se najdejo tudi taki, ki
               upajo in predvsem hočejo javnosti sporočiti, da so strahovi odveč.</p>
               <p>Pred časom sem v enem od lokalnih glasil mojega volilnega okraja prebral uvodnik
               župana Janeza Novaka, iz občine Loški Potok, z naslovom "Država presenetila občino",
               v katerem je pohvalil novo vlado, ki je leto junija njegovo in druge občine ob južni
               meji obvestila, da bo sofinancirala prijavljene projekte v vseh občinah ob južni
               meji. Projekte, za katere je še pod prejšnjo vlado kazalo, da iz njih ne bo nič, saj
               se zakon o zeleni meji ni izvajal. Pred seboj imam tudi zahvalo obrtne zbornice, ki
               jo je poslala vsakemu poslancu koalicije in v kateri izraža hvaležnost za vse, kar je
               letos ta vlada in ta koalicija storila za razvoj malega podjetništva. V Obrtniku niso
               pozabili zapisati, da uresničujemo koalicijsko pogodbo in ne pozabijo poudariti, da
               smo temu delu družbe zelo naklonjeni. Ne zahvaljujejo se samo zaradi zadnjih sprememb
               davčnih zakonov, ki so prinesle vrsto novosti, o katerih so prej obrtniki in mali
               podjetniki lahko le pobožno sanjali. Poudarjajo tudi velike spremembe na
               administrativnem področju, ki omogočajo povsem drugačen pristop v primeru, če se
               kdorkoli odloči za vstop v samostojno gospodarsko dejavnost. Pričakujejo se še
               spremembe na področju izobraževanja in delovne zakonodaje, s čimer bodo samo še bolj
               sproščene zavore za samostojno dejavnost in s čimer bo samo še bolj omogočena
               prilagodljivost zahtevam in potrebam trgov.</p>
               <p>V Obrtniku je še zapisno, da je nov tudi pristop vlade, da so v tem mandatu vrata
               vladnih resorjev na stežaj odprta, da se pobude obravnavajo resno in da je prav
               kratka postala pot od ideje do realizacije. Piše tudi da se da veliko storiti na enem
               mestu, da te ne pošiljajo več od vrat do vrat, da zbiraš žige uradnikov na posamezne
               listine.</p>
               <p>Koalicija, ki v tem mandatu upravlja z državo je malim in srednjim podjetnikom
               izredno jasno pokazala, da so zaželjen del naše družbe in da od njih veliko
               pričakuje. Prav ta segment je za državo zelo pomemben, saj je zelo fleksibilen,
               prilagodljiv in državi ne povzroča kakšnih posebnih strukturnih skrbi.</p>
               <p>Precej manj opazno se je na spremembe odzvala gospodarska zbornica, čeprav so njene
               člane zadnje davčne spremembe zadele najmanj v istem obsegu. Tudi tu gredo
               razbremenitve in olajšave v desetine milijard. In ta sredstva bodo gospodarske družbe
               lahko uporabile za raziskave, za razvoj, za prodor na nove trge, za izboljšanje
               tehnologije in konkurenčnosti in še bi lahko našteval. Zelo pozitivno so spremembe
               sicer ocenili posamični direktorji oziroma uprave, sistem gospodarske zbornice pa je
               ostal bolj rezerviran, bolj ob strani, kot da še ne verjame v resničnost sprejetih
               ukrepov.</p>
               <p>Na povsem drugem bregu so ostale nekatere pomembne politične stranke, predvsem
               Liberalna in Socialna demokracija. Tudi državni svet in največji sindikati, ki kažejo
               svoje negodovanje nad izvedenimi in tudi nad napovedanimi spremembami z javnimi
               kritikami, z omalovaževanjem iz zmrdovanjem nad olajšavami in nad sproščanjem trdnih
               vezi države. Kot da se ne strinjajo s procesom liberalizacije, deetatizacije, da se
               ne strinjajo s spodbujanjem podjetniške svobode in lastne iniciative, s trendom
               povečanje neodvisnosti državljanov oziroma z njihovo večjo samostojnostjo. Zgleda, da
               sta prilastka liberalni in socialni samo fasada, za katero se skriva povsem drugačen
               značaj strank. Z ustvarjanjem psihoze, strašenjem, s poudarjanjem črne perspektive,
               črnega scenarija, z veti, javnimi protesti in grožnjami z referendumi, odvračajo
               javnost, da bi se lahko v miru seznanila z novostmi in proučila ponujene nove
               možnosti in priložnosti. Istočasno pa se s tem zavirajo procesi, ki jim je priča
               Evropa in pri katerih ne smemo dopustiti, da bi zastajali. Še mnogo več naporov pa bo
               potrebnih, da bomo hitrejši in boljši od njih in da se jim bomo postopoma
               približali.</p>
               <p>Prišli smo v situacijo, ko tisti, ki so v sobivanju ali bolje, v sovladanju odpeljali
               ključno obdobje lastninskega preoblikovanja, v katerem so se zgodile velike in
               nenadne spremembe, ko so nekateri čudežno obogateli in postali lastniki pomembnega
               dela nekdanjega skupnega premoženja, drugi pa njihovi odvisniki, želijo zaustaviti
               proces sprememb in njegove ključne cilje. Ne pristajajo na enake izhodiščne možnosti,
               ki jih želimo omogočiti državljanom, ampak si želijo ohraniti privilegij, da delijo
               in učijo. Kaj nam pravzaprav sporočajo s svojimi ravnanji? Najprej, da jih je strah
               razvoja in večje gospodarske rasti, večje prožnosti oziroma prilagodljivosti, da so
               zaskrbljeni zaradi večjih plač in boljšega standarda državljanov, pa zaradi boljših
               možnosti izobraževanja, boljšega delovnega okolja, da jih skrbi za več in stabilnejša
               delovna mesta, da jih skrbi večja konkurenčnost in še kaj. Sindikati in varuh
               človekovih pravic so zaradi tega zelo zaskrbljeni. Izjave varuha so menda celo...</p>
            </sp>
            <sp xml:id="SDZ4-Redna-12-2005-12-20.sp9">

               <speaker>PODPREDSEDNIK DR. MARKO PAVLIHA:</speaker>

               <p>Gospod Tanko, nerad to počnem, ampak razpravljamo o predlogu kandidata. Lepo prosim,
               da se držite teme. Razpravljamo o predlogu kandidata, dr. Damjana.</p>
            </sp>
            <sp xml:id="SDZ4-Redna-12-2005-12-20.sp10">

               <speaker>JOŽE TANKO:</speaker>

               <p>Saj je to v kontekstu reform in prestrukturiranja, gospod predsedujoči.</p>
               <p>Prav konkurenčnost zahteva veliko večjo aktivnost posameznikov, gospodarskih in
               drugih družb, politik, skratka, vseh, ki delujejo v širšem prostoru. Pravzaprav šele
               sedaj prihaja čas, ko se bo dalo pravi impulz ustvarjalnosti, sposobnosti,
               prodornosti, željam in še čemu in ko se bo začel zmanjševati vpliv okostenelih
               pristopov prejšnjega stoletja. Odpirajo se nove možnosti, spodbuja se tekma in
               pričakuje se rezultate, in to upravičeno. To je pravzaprav glavni vir nemira v
               nekaterih sistemih, organizacijah, združbah, pa tudi morda strankah in centralah.</p>
               <p>Desetletja se pravzaprav ni veliko dogajalo, vse je potekalo po utečenih poteh,
               največkrat od vrha navzdol. Ko se je, recimo, naročilo avtobus, se je naložilo
               transparente, se na hitro zbralo nekaj ljudi, se zagotovilo klobase in se je začela
               akcija. Sedaj to verjetno ne bo več zadostovalo in se bo treba prilagoditi novim
               razmeram. Do konca februarja bodo pravne osebe, do marca pa ostali davčni zavezanci
               opravili obračune in takrat se bodo verjetno neposredno videli učinki letošnje
               koalicijske davčne akcije pod sloganom Slovenija na novi poti. Državljani se bodo
               sami prepričali, da sta bili odprava nalepk in pocenitev notarskih storitev le
               uvertura in da je bila razprava o tem, ali so spremembe prave in učinkovite
               nepotrebna in je služila le za obračunavanje z vlado in koalicijo in seveda za
               spektakel tistim, ki so dokazali, da imajo dve levi, kot še radi pravimo danes,
               tistim, ki jim diši bolj govoričenje, kot pa resnično delo.</p>
               <p>Najkasneje marca bomo sami izračunali, kakšna je nova davčna zakonodaja. Obračun
               dohodnine bo marsikateremu omogočil, da bo izkoristil vsaj nekatere od številnih
               dodatnih ali povečanih olajšav, kar se bo neposredno poznalo v denarnici davčnega
               zavezanca.</p>
               <p>Zato imajo nasprotniki reform pravzaprav eno samo nalogo. Če že ne morejo preprečiti
               uveljavitve dela davčne zakonodaje, pa jo poskušajo vsaj čim bolj diskreditirati, da
               ne bi davčni zavezanci slučajno prehitro pred lokalnimi volitvami povezali davčnih
               reform in stanja v svoji denarnici ali na računu z aktualno oblastjo, pa čeprav bodo
               s tem zbegali mnoge posameznike in veliko malih podjetnikov, recimo, članov Obrtne
               zbornice Slovenije.</p>
               <p>Vendar nas to ne bo oviralo, da ne bi delali in razmišljali in iskali še boljše
               rešitve. Že sedaj, v tem kratkem letu, je ta vlada dokazala, da zna povezovati, da
               zna organizirati in da ljudje, ne glede na politični profil, verjamemo vanje. Da
               imamo predsednika, ki si upa povabiti k sodelovanju tudi ljudi, ki imajo drugačno
               mišljenje, drugačen pristop in ki imajo tudi drugačna znanja.</p>
               <p>Del reform, s katerimi smo za Miklavža obdarili Slovenijo, ne izhaja iz strankarskih
               programov ali koalicijske pogodbe. Pomembno vlogo je odigralo tudi sodelovanje z
               interesnimi skupinami, s civilnimi skupinami in tako naprej. Vlada je pristopila
               organizirano, saj prav za področje izboljšanja gospodarskega stanja ustanovila
               delovne skupine, ki so oblikovale številne interesne pobude. Seveda ni bilo možno
               vseh uzakoniti, vendar nekatere so le našle pot do predpisov.</p>
               <p>Zelo pomembno vlogo je v tem letu odigral odbor za reforme, ki je v kratkem času v
               dobrih 2 mesecih pripravil obsežen in kvaliteten dokument usmeritve ekonomskih in
               socialnih reform za povečanje gospodarske rasti in zaposlenosti, v katerem je
               presejana naša zakonodaja in v katerem so zapisani ukrepi, ki jih Slovenija mora
               izpeljati, če želi stopati po poteh, po katerih hodijo najuspešnejše države.
               Izključno domače znanje je oblikovalo predloge rešitev za cilje, ki nam jih nalagajo
               evropski dokumenti in nedavna sprejeta strategija razvoja Slovenije. To je začela
               pripravljati že prejšnja, Ropova vlada, brez predsodkov in zadržkov pa jo je nova
               vlada povzela, dopolnila, dokončala in jo 30. junija letos tudi sprejela.</p>
               <p>Naša vlada in naša država je pred zahtevno nalogo, saj mora poleg skrbi za
               ustvarjanje pogojev za izpolnitev maastrichtskih kriterijev in prevzema evra,
               izpeljati še razvojne prioritete, ki si jih je zadala in zapisala kot prioritete v
               strategijo razvoja Slovenije in ki so opredeljene v izvedbenem načrtu tako imenovanem
               programu reform. Vsi pogoji za prevzem evra so že ta mesec izpolnjeni, velika večina
               reform pa še čaka.</p>
               <p>Pristopi k realizaciji nalog, ki izhajajo iz reformskega paketa, so lahko različni,
               kar zaznavamo tudi iz razprav v tej hiši in drugih okoljih. Različna je lahko
               dinamika, različen je lahko vrstni red, različna je lahko tudi odločnost ukrepov.
               Lahko se odločamo za enkraten poseg ali za postopnost. Predvideni ukrepi zadevajo vse
               vladane resorje, pomemben sestavni del reform je črpanje evropskih sredstev.</p>
               <p>Pred samo nekaj dnevi je ta vlada in ta koalicija uspešno zaključila delo pri
               oblikovanju naslednje finančne perspektive, ki Sloveniji prinaša neto izplen v višini
               dveh milijard evrov več, kot kdajkoli prej. In seveda več, kot so organi zahtevali,
               najbolj zahtevni in razgledani ministri prejšnje vlade in tudi za 20% več, merjeno v
               deležu BDP-ja, kar je kot kriterij postavil odbor državnega zbora za zadeve Evropske
               unije. Marsikaj iz tega paketa reform bo povezano tudi z usklajevanji s socialnimi
               partnerji, ki so pomemben del naše stvarnosti in ki v veliki meri določajo hitrost
               razvoja in odzivnost družbe na spremenjene domače in zunanje okoliščine. Ni prav
               nobena skrivnost, da gre za ključni projekt te koalicije, da gre istočasno tudi za
               ključni projekt Slovenije. Ta projekt je istočasno tudi sestavni del ali bolje
               izvedbeni del Lizbonske strategije skupnega evropskega projekta. Gre torej za vrsto
               istočasnosti, za sistem povezanih zadev, ki se jih ne moremo lotiti z levo roko po
               sistemu, če bo špičasto bodo vile, če bo "tumpasto" pa kramp. Če želimo učinke, če
               želimo proces nadzorovati in ga sinhrono izvajati, če želimo, da poteka po
               predvidljivi poti, potem se moramo realizacije lotiti z vso potrebno resnostjo in
               skrbnostjo. Ključnemu projektu mora vlada dati zadostno pozornost in podporo in mu
               določiti pravo lokacijo in pravo težo. In zato je že prav, da imamo v tem primeru
               nekoliko bolj desno vlado.</p>
               <p>V poslanski skupini podpiramo samostojno ministrstvo, ki bo imelo vse pristojnosti in
               možnosti za učinkovito izvajanje nalog, od katerih bo tako zelo odvisen bodoči
               položaj Slovenije, kot tudi položaj in zadovoljstvo njenih državljanov.</p>
               <p>Podpiramo predlog vlade, da se dr. Jožeta P. Damjana imenuje za ministra brez
               listnice, z nalogo koordinacije dela vladnih resorjev, vseh ministrstev, ki so vpeta
               v procese reform. Njegovo teoretično znanje ni sporno, saj je že velikokrat dokazal,
               da sodi v samo strokovno špico domačih ekonomistov. Prepričani pa smo, da bo kandidat
               za ministra znal učinkovito povezati svoje odlično teoretično znanje s prakso in da
               bomo državljani Slovenije tudi z njegovo pomočjo hitreje stopali po poti zmanjševanja
               razvojnega zaostanka za najuspešnejšimi in najbolj učinkovitimi evropskimi ter
               svetovnimi državami. Njegov uspeh pri izvajanju reform bo naš skupen uspeh, zato
               pričakujemo, da bo pri svojem delu imel ne samo koalicijsko, ampak najširšo
               politično, strokovno in javno podporo.</p>
               <p>Naša poslanska skupina bo dr. Jožeta P. Damjana, ki ga je predsednik vlade predlagal
               za ministra, tudi podprla. Hvala lepa.</p>
            </sp>
            <sp xml:id="SDZ4-Redna-12-2005-12-20.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden dam postopkovno besedo mag. Cviklu, sem dolžan citirati drugi
               odstavek 75. člena poslovnika: "Govornik sme govoriti le o vprašanju, ki je na
               dnevnem redu." Zato bi prosil, da razpravljamo o primernosti ali neprimernosti
               kandidata dr. Damjana. Mag. Cvikl, postopkovno.</p>
            </sp>
            <sp xml:id="SDZ4-Redna-12-2005-12-20.sp12">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Naš postopkovni predlog je naslednji. Ali se bodo
               vsi, vključno s predsednikom vlade in gospodom Tankom, držali točke dnevnega reda, ki
               je predlog kandidata za ministra brez listnice, odgovornega za usklajevanje in
               spremljanje izvajanja strategije razvoja Slovenije, ali pa državni zbor odloči, da
               govorimo o vsem drugem, o analizi preteklosti, o tem, kakšen naj bi bil vladni
               program, kaj je vlada res mislila v okviru gospodarskih reform, kaj bo z davčnimi
               zadevami. Ker to, kar smo slišali, predvsem s strani predhodnika, gospoda Tanka, ki
               je govoril o tem, kaj gospod varuh človekovih pravic misli o tem, kaj sindikati
               mislijo o tem, kakšen bo obračun dohodnine. O vsem je govoril, samo o tem ne, kar je
               dejansko točka dnevnega reda.</p>
               <p>Tako da bi predlagal, da se odločimo. Mi nimamo problema govoriti o tem, kaj vse smo
               od takrat, ko se je Slovenija osamosvojila, naredili za izgradnjo tega, kar danes
               imamo. Se pravi, smo članica Evropske unije, smo lahko zaradi tega prejeli, kar je
               bilo povedano, in smo v preteklosti zgradili sistem. Nimamo nobenega problema. Vendar
               pa reči, da nekdo z nekimi carinskimi omejitvami zaustavlja razvoj Slovenije, ko so
               se vse parlamentarne stranke leta 1996 dogovorile, da je vstop v Evropsko unijo
               prioriteta številka ena in je neka politična koalicija pač to vodila, in kot da smo
               se 1. maja 2004 ali pa celo 3. decembra 2004...</p>
            </sp>
            <sp xml:id="SDZ4-Redna-12-2005-12-20.sp13">

               <speaker>PODPREDSEDNIK DR. MARKO PAVLIHA:</speaker>

               <p>Mag. Cvikl, tudi vas moram opozoriti.</p>
            </sp>
            <sp xml:id="SDZ4-Redna-12-2005-12-20.sp14">

               <speaker>MAG. MILAN M. CVIKL:</speaker>

               <p>Tako da predlagam, podpredsednik, ali se spremeni naslov točke dnevnega reda ali pa
               vse, vključno s predsednikom vlade, gospodom Tankom, ko gredo čez diskusijo, ki je
               minister brez listnice, ne ministrstvo, razen če je točka dnevnega reda zakon o
               vladi, sprememba zakona o vladi, minister brez listnice, da jih opozorite.</p>
               <p>Danes imenujemo ministra, ki bo vodil službo za upravljanje, spremljanje in izvajanje
               SRS, tako imenovana "SUSI" SRS, služba za upravljanje, spremljanje in izvajanje. Samo
               to delamo in nič drugega. Tako, da bi predlagal, predsednik, ali sprememba naslova
               točke dnevnega reda ali pa strogo opozarjanje tukaj prisotnih razpravljavcev.
               Hvala.</p>
            </sp>
            <sp xml:id="SDZ4-Redna-12-2005-12-20.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dnevni red je določen. Vsebina točke je znana in sam si bom kot
               predsedujoči prizadeval, da se bomo držali vsebine te točke, torej imenovanje oziroma
               neimenovanje dr. Jožeta Pavliča Damjana. Pričakujem od vseh naslednjih
               razpravljavcev, da bodo spoštovali vsebino točke in da se bodo držali 75. člena
               poslovnika. Mislim, da več v tem trenutku ne morem narediti. Hvala lepa za
               razumevanje. In nadaljujemo s predstavitvijo. Na vrsti je gospod Petek, ki bo
               predstavil stališče LDS.</p>
            </sp>
            <sp xml:id="SDZ4-Redna-12-2005-12-20.sp16">

               <speaker>MILAN PETEK:</speaker>

               <p>Lep pozdrav. Spoštovani predsednik vlade, podpredsednik državnega zbora, spoštovane
               kolegice, kolegi!</p>
               <p>V poslanskem klubu LDS pozdravljamo določitev kandidata za ministra brez listnice,
               odgovornega za usklajevanje in spremljanje izvajanja strategije razvoja Slovenije, da
               z vstopom v vlado prevzame politično odgovornost za izvedbo vladnega paketa socialnih
               in ekonomskih reform. Četudi bo ime resorja, ki ga bo kandidat vodil, kot kaže,
               zavajajoče vsebovalo le naslov dokumenta strategije razvoja Slovenije, ki jo je,
               veste to, zasnovala že prejšnja, Ropova vlada, vemo, da je resnični cilj skušati
               izvesti to, kar si je kandidat kot vodja odbora za reforme zadal v svojem predlogu
               socialnih in ekonomskih reform.</p>
               <p>V uvodu svoje predstavitve na seji odbora za gospodarstvo je gospod Damjan sam
               priznal, da nima nikakršnih konkretnih izkušenj z delom v gospodarstvu. To zmanjšuje
               njegovo osebno kredibilnost v očeh strokovne javnosti, v podjetniških in gospodarskih
               krogih, pa tudi med državljankami in državljani, saj je to podobno, kot bi nekdo
               razvil recimo nov način operacije na odprtem srcu, pri tem pa nikoli v življenju ni
               videl niti operacijske dvorane. In ukrepi, ki ste jih opredelili v vladnih, socialnih
               in ekonomskih reformah, spoštovani premier in kandidat za ministra brez listnice, so
               operacija, katere izida si sploh ni mogoče predstavljati. V vsej dosedanji razpravi,
               ki smo jo pozorno spremljali, ste postregli s premalo oprijemljivimi podatki,
               izračuni in simulacijami, na podlagi katerih bi bilo mogoče napovedati kako socialno
               pravična bo Slovenija po koncu vašega mandata, kako kakovostno bo življenje v njej in
               ali jo bo sploh še mogoče opredeliti kot državo blaginje. Glede strokovnih referenc
               in dosedanje akademske angažiranosti po našem mnenju kandidatu ni mogoče česa
               očitati, vendar pa to in visoka osebna motiviranost, da svoje teoretsko znanje končno
               preveri v praksi, navaja k sklepu, da utegne gospod Damjan Slovenijo spremeniti v
               akademski eksperiment, v laboratorijski preizkus, ki bo morda celo nekoč sodišče za
               mnoge znanstvene razprave in članke.</p>
               <p>To, da je kandidat in vlada nepopustljiva, dokazujete z vztrajanjem pri uvedbi enotne
               davčne stopnje, čeprav so se sindikati in z njimi številni delavci, dijaki,
               študentje, kulturniki, intelektualci, ekonomski in drugi strokovnjaki jasno
               zoperstavili. Takšna vaša nepripravljenost na iskanje kompromisa in s tem za
               sodelovanje, kandidatovo pogojevanje ali celo izsiljevanje, nikakor ni dobra
               popotnica za prihodnost socialnega dialoga, ki je vsa ta leta v Sloveniji
               predstavljal temelj odločanja o ključnih družbenih vprašanjih. Da bodo po uvedbi
               enotne davčne stopnje plače ostale nespremenjene in se revščina ne bo povečevala, vam
               glede na zadnje javnomnenjske raziskave verjame vse manj državljank in državljanov.
               Očitno ste pri pisanju vaših reform povsem zanemarili družbeni, kulturni,
               psihosocialni vidik vsakršnih občutnejših sprememb družbenega sistema, saj očitno ne
               veste, da so enakost, majhne socialne razlike in sindikalne pravice vrednote, ki so v
               Sloveniji visoko na lestvici.</p>
               <p>V svoji predstavitvi je kandidat kot ključna dejavnika povečanja konkurenčnosti
               izpostavil pomen človeškega kapitala in znanja, a predlagane reforme znanje
               opredeljujejo kot tržno storitev ali blago in ne kot posameznikovo pravico in javni
               interes. Vsaj v tej točki, ko pravite, da je prav znanje lahko ključno na poti do
               povečanja konkurenčnosti, se v poslanskem klubu LDS strinjamo z vami. Nikakor pa se
               ne moremo strinjati, in do dokazuje tudi naše delo v zadnjih dvanajstih letih, da je
               povečanje konkurenčnosti in redistribucija dobička cilj sam po sebi. Gospodarska
               uspešnost, ki hkrati ni pospremljena z ukrepi za krepitev družbene kohezivnosti in
               zagotavljanje trajnostnega razvoja, nima posebnega smisla, razen za majhno skupino
               privilegiranih velikih lastnikov kapitala.</p>
               <p>V tem predstavitvenem stališču poslanskega kluba LDS ne bomo povzemali vseh naših
               pogledov na posamezna področja družbenega življenja, ki sta jih kandidat in vlada
               obdelala v reformnih dokumentih. To bomo storili, kolegice in kolegi iz poslanskega
               kluba LDS, v nadaljevanju, vendar vse do sedaj povedano in slišano pove dovolj, da
               vemo, da bo sedaj kandidat, kasneje, v to ne dvomimo, minister brez listnice, za
               izvedbo vladnih socialnih ekonomskih reform potreboval precej več potrpežljivosti in
               premišljenosti ter manj zaletavosti, kot jo je pokazal doslej.</p>
               <p>V poslanskem klubu LDS ne bomo podprli kandidature gospoda Damjana za ministra, a ne
               zato, ker bi menili, da ni sposoben voditi resorja in delovati v vladi, temveč zato,
               ker preprosto pooseblja napovedane spremembe, ki bodo Slovenijo potisnjene tja, kamor
               si velika večina ne želi, v družbo velikih socialnih razlik, družbene izključenosti,
               življenje brez solidarnosti in socialnega dialoga, v svet zaostrovanja nasprotij in
               ne dialoga in pogajanj.</p>
            </sp>
            <sp xml:id="SDZ4-Redna-12-2005-12-20.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Han, ki bo predstavil stališče Socialnih
               demokratov.</p>
            </sp>
            <sp xml:id="SDZ4-Redna-12-2005-12-20.sp18">

               <speaker>MATJAŽ HAN:</speaker>

               <p>Hvala lepa za besedo. Spoštovani predsednik vlade, spoštovani podpredsednik, državni
               zbor!</p>
               <p>Socialni demokrati imamo veliko vprašanj in pomislekov glede reform, širjenja državne
               uprave in trošenja dodatnega davkoplačevalskega denarja. Zato smo prejšnji teden z
               vnemo pričakovali zaslišanje novega kandidata za ministra, dr. Damjana. Z vnemo tudi
               zato, ker vlada do tedaj ni postregla z zadovoljivimi odgovori in podatki, ne glede
               na to, ali so jih terjale opozicijske stranke, zaposleni, upokojenci, študenti, mlade
               družine, predstavniki sindikatov in tudi drugega gospodarstva. Žal odgovorov o
               pristojnostih novega ministrstva tudi na zaslišanju nismo dobili.</p>
               <p>Socialni demokrati ocenjujemo, da so v Sloveniji spremembe potrebne, da Slovenija
               mora iti z razvoj naprej. Zagotovo pa situacija v Sloveniji, tako ocenjujejo tudi
               tuji strokovnjaki, ni tako slaba, kot jo želi pokazati skupina reformistov, in če
               hočete tudi vlada. Verjetno ga ni med nami, ki misli, da bi morali podražiti
               telefonske pogovore, ker so sedaj cenejši kot v večini držav Evropske unije. Verjetno
               ga ni med nami, ki bi z navdušenjem pozdravil dvig cen kurilnih naftnih derivatov
               samo zato, da bomo slepo sledili umiku države iz gospodarstva in upam, da vas ni
               veliko, ki podpirate idejo, da bi se bogati bogatili na račun šibkejših, seveda bodo
               o tem govorili oddani glasovi in ne izrečene besede.</p>
               <p>Gospod kandidat je na zaslišanju večkrat ponovil, da je za reforme potrebno iskati
               družbeni konsenz. Osebno podpiram kandidata pri njegovem razmišljanju, vidim pa tudi,
               da se vlada, ki ga predlaga, z njim v osnovi ne strinja. Vlada je namreč pri pisanju
               predloga reform izključila socialne partnerje in uvedla nekakšen monolog, namenoma
               jih je prezrla tudi pri pripravah dopolnjenega proračuna za prihodnji dve leti, kar
               se je zgodilo prvič v zgodovini. Zavrača pa tudi strokovno mnenje strokovnjakov, ki
               se niso pripravljeni podrediti politični ideologiji.</p>
               <p>O iskanju konsenza smo do sedaj samo slišali, veliko bolje pa bi bilo, da bi besede
               prišle tudi v dejanja. Vzorec dvojnosti se ponavlja. Na eni strani lepe besede
               kandidata in na drugi kruta dejstva vladnih odločitev.</p>
               <p>Bodoči minister v javnosti rad poudarja pomen znanja in izobraževanja, vlada pa
               sočasno zmanjšuje, na primer, sredstva za sofinanciranje podiplomskega študija in
               denar za razvoj in raziskave raje vlaga v tanke in v vojaško industrijo. Še bolj na
               področju izobraževanja bode v oči, da so nekateri visoko izobraženi reformisti celo
               pripravljeni odreči naslednjim generacijam pravico do brezplačnega šolstva, ki ga
               želijo s privatizacijo ukiniti, ne glede na dejstvo, da jim je pri njihovem
               izobraževanju vedno stala ob strani država.</p>
               <p>Na področju zdravstva nimamo jasnih odgovorov o privatiziranju zdravstva in uvajanju
               plačevanja zdravniške oskrbe in nege. Kakšne račune bomo po novem plačevali za
               storitve v zdravstvu, odgovorov ni. Ostaja pa veliko vprašanj, na katere bomo v
               Socialnih demokratih še posebej pozorni.</p>
               <p>Bistvo Lizbonske strategije je povečati zaposlenost in konkurenčnost, ne morem pa
               mimo tega, da je očitno...</p>
            </sp>
            <sp xml:id="SDZ4-Redna-12-2005-12-20.sp19">

               <speaker>PODPREDSEDNIK DR. MARKO PAVLIHA:</speaker>

               <p>Gospod Han, tudi vas moram opozoriti, razpravljamo o kandidatu, prosim da to
               spoštujete.</p>
            </sp>
            <sp xml:id="SDZ4-Redna-12-2005-12-20.sp20">

               <speaker>MATJAŽ HAN:</speaker>

               <p>Hvala. Da je edini ukrep ali politika na voljo ostala prav fleksibilnost trga dela.
               Seveda bi to idejo Socialni demokrati z veseljem podprli, če bi verjeli, da je
               fleksibilnost namenjena ljudem in ne bogatitvi kapitalskih veljakov.</p>
               <p>Olajšati odpuščanje in sočasno zmanjševati socialno vključenost in socialne pravice
               pa jasno kažejo na dejstvo, da bodo breme reform nosili predvsem ljudje, ki živijo od
               sadov svojega dela. Predstavniki zbornic že javno hvalijo predsednika vlade, da jim
               je omogočil prihranke, predvsem zaradi ukinjanja davka na izplačane plače. Ta ukrep
               je sicer dober, vendar je resnica tokrat na strani Socialnih demokratov, ki smo že
               opozarjali, da vlada ni želela povišati neto plač delavcev, ampak zgolj povečati
               dobičke lastnikom. Zanimiv je tudi komentar svetovalca guvernerja Banke Slovenije,
               doktor Drenovca, ki ocenjuje, da je program reforme trga dela namenjen
               kontralibilnosti, podredljivosti in odvisnosti dela od kapitala. Večja fleksibilnost
               trga dela je tudi v nasprotju z vladnimi obljubami o povečani rodnosti. Seveda
               vprašanje reform ostaja odprto tudi na drugih področjih, kaj bo z pokojninami v
               prihodnje, kako bodo reforme zakrpale denacionalizacijsko luknjo, ki nas čaka, kam
               bomo vlagali denar od prodanega državnega premoženja in še bi lahko tu našteval.
               Nejasno je tudi, s katerimi reformami bodo vlada in novi minister začeli. Očitno je
               prva na vrsti davčna reforma, ki ji bodo sledile ostale. Sprašujem se po smotrnosti
               take odločitve, najprej predpisati nov davčni sistem, potem pa reformirati vse
               ostalo. To bi bilo možno le v primeru, če bi avtorji reform tudi na drugih področjih
               ugotovili, da gre, enako kot pri davčni reformi, za popolno nevtralen učinek na javne
               finance in fiskalno politiko. V nasprotnem bo potrebno izdelati novo davčno reformo,
               zaradi katere bo zoper breme slabih odločitev nosilo gospodarstvo in posledično
               delojemalci. Možno pa je seveda, da bo vlada uporabila skrito orožje in povečala DDV,
               ter preko višje obdavčitve potrošnikov pokrivala izgubo v proračunu, ki bo nastala na
               podlagi slabih odločitev.</p>
               <p>Kandidat za ministra je prejšnji teden v časopisu finance predstavil tudi že svojo
               reformo javne uprave. Predlaga kar najenostavnejšo rešitev, prezaposlimo delavce v
               javni upravi na agencijo mesec dni pred njenim zaprtjem, zapremo agencijo, pa je.
               Ljudje bodo po hitrem postopku na cesti.</p>
               <p>Socialni demokrati nasprotujemo takemu načrtu in načinu obveščanja javnosti, zato mi
               naj gospod Damjan oprosti, če se jaz ne bom šalil na račun novih delovnih mest.
               Osebno sem bil sicer navdušen nad kandidatovo skrbjo do njegovega otroka, bi ga pa
               prosil, da pogleda tudi preko lastnega praga in z enako vnemo tudi potem, ko bo
               verjetno postal politični funkcionar, skrbi za ostale. Prav tako si verjetno marsikdo
               ne more predstavljati, da bi razgovor za službo kar zapustil zaradi osebnih razlogov.
               Nekaterim je očitno ta privilegij podeljen.</p>
               <p>Dovolite mi, da se na koncu ustavim še pri davkoplačevalskem denarju. Pri debelih 350
               milijonih tolarjev, kolikor jih bo v dveh letih zapravil nov minister, seveda
               predvsem za plače. Vlada, njen predsednik in reformisti so se večkrat javno zavezali,
               da ne bodo za pisanje programa reform porabili niti tolarja. Danes smo lahko priče,
               kako se bo ta "niti tolar" spremenil v nagrade, očitno tudi tako velike, da so
               posamezniki pripravljeni opustiti akademsko kariero oziroma zaslužke, ki jih sicer
               dobijo za svoje znanje zato, da lahko brezplačno pripravljajo reformo. Zelo
               zanimivo.</p>
               <p>Naj še enkrat poudarim, da Socialni demokrati ocenjujemo, da so v Sloveniji spremembe
               potrebne. Prepričani pa smo, da jih ni potrebno izvajati z rušilnimi posegi, z bagri,
               z buldožerji, ampak premišljeno in postopoma. Treba je uporabiti orodje finomehanike.
               Seveda pa taka pot zahteva več energije, več truda, več usklajevanj, dialogov in
               širši družbeni konsenz. Vendar pa njeni rezultati ne povzročajo razkola med
               narodom.</p>
               <p>Ker nam vlada še do sedaj ni jasno odgovorila, čemu novo ministrstvo, kakšen delež
               posameznih ministrstev bo prevzel novi minister, kdo bo komu delegiral naloge, kdo bo
               koga nadziral in najpomembneje, kdo bo za vse skupaj odgovarjal ter kaj si lahko od
               tega obetamo, pomeni, da ni želela ali ni hotela svojih načrtov deliti z opozicijo in
               širšo slovensko javnostjo. Ker tudi ni jasno, ali bo kandidat za ministra, gospod
               Damjan, sledil svoji strokovnosti ali politični moči, zaradi česar v zraku visi
               dialog s socialnimi partnerji, ki pa je za Socialne demokrate osnova za izvedbo
               reform, gospoda Damjana v poslanski skupini Socialnih demokratov ne moremo podpreti.
               Hvala.</p>
            </sp>
            <sp xml:id="SDZ4-Redna-12-2005-12-20.sp21">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim za govorniški oder gospoda Soka, da predstavi stališče
               Nove Slovenije.</p>
            </sp>
            <sp xml:id="SDZ4-Redna-12-2005-12-20.sp22">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Spoštovani predsednik vlade s sodelavci,
               kolegice in kolegi! Pozdravljam tudi ministra Damjana, če bo danes izvoljen, mislim,
               da nas posluša. Po nekem čudnem poslovniku, ki ga imamo, namreč ne more biti
               prisoten. Pozdravljam seveda tudi vse tiste, ki prek RTV sprejemnikov spremljajo to
               današnjo sejo. V svojem nastopu bom poskušal biti kratek in govoriti o tem, kar je
               predmet razprave, in upam, da se ne bom zameril predstavnikom oziroma članom
               opozicije.</p>
               <p>Najprej naj povem, da je pravna osnova za imenovanje ministra brez listnice v zakonu
               o vladi. V zakonu o vladi namreč piše, da lahko državni zbor imenuje dva ministra
               brez listnice - enega smo že imenovali, to je minister za lokalno samoupravo in
               regionalni razvoj, enega pa bomo, če bo večinska volja danes takšna, in sicer
               ministra za reforme. Tudi v koalicijski pogodbi je dana osnova za to, kar bomo danes
               storili. Namreč, zapisano je, da se bo vlada organizirala na takšen način, da bo kar
               najbolj racionalno sledila ključnim strateškim prednostnim nalogam in da bo tako tudi
               prilagodila organizacijo vladnih resorjev.</p>
               <p>Slišali smo že, da je prejšnja vlada začela pripravljati strategijo razvoja, zdajšnja
               pa jo je junija 2005 tudi sprejela. Gre za niz gospodarskih, socialnih ukrepov, ki
               jih je treba izvajati, če želimo slediti trendom svetovne globalizacije. In na
               podlagi te strategije je skupina za reforme, ki jo je v zadnjem času vodil prav Jože
               Pavlič Damjan, pripravila ukrepe socialnih in gospodarskih reform. Gre za 70 ukrepov,
               za katere so zadolžena posamezna ministrstva in ki jih bo treba v prihodnjih dveh
               letih tudi udejanjiti. Naj povem, da je veliko tega, kar je zapisano v tem okviru
               socialnih in gospodarskih reform, že sedaj v sedanji vladni koaliciji in da bodo ti
               ukrepi izvedeni tako, kot je sprejela vlada in tako kot smo mnogi prepričani. V
               kolikor bo zagotovljena socialna vzdržnost, kar pomeni, da se ne bo poslabšal
               socialni položaj določenih kategorij državljank in državljanov. V kolikor v ničemer
               izmed teh ukrepov ne bo ogrožen prevzem evra, ki naj bi ga Slovenija prevzela s
               1.1.2007.</p>
               <p>Mnogi pred menoj ste že govorili, pa naj še sam omenim, da smo pred časom v tem
               državnem zboru del teh reformnih ukrepov že sprejeli, in sicer v obliki paketa
               sprememb davčnih zakonov. Zelo pomembno je zmanjševanje davka na izplačane plače,
               mogoče se v tem trenutku vsi niti tega ukrepa ne zavedamo, ampak vlada se je odločila
               v naslednjih 4 letih, ali po možnosti še prej, ta davek v celoti ukiniti. Potem so
               bile tu sprejete olajšave za vlaganja v raziskave in znanost. Poenostavljen je bil
               davčni postopek, mnoge spremembe so bile storjene v zakonu o ...</p>
            </sp>
            <sp xml:id="SDZ4-Redna-12-2005-12-20.sp23">

               <speaker>PODPREDSEDNIK DR. MARKO PAVLIHA:</speaker>

               <p>Gospod Sok, predmet razprave, lepo prosim.</p>
            </sp>
            <sp xml:id="SDZ4-Redna-12-2005-12-20.sp24">

               <speaker>ALOJZ SOK:</speaker>

               <p>Saj sem se že uvodoma opravičil, da upam, da ne bom s svojim nastopom prizadel
               oziroma izzval poslancev opozicije.</p>
               <p>Torej, želim zaključiti, da je pravzaprav potrebno sedaj na tem mestu, ko so te
               zadeve že v izvedbi in ko se intenzivno izvajajo, s tem nadaljevati. In da bi lahko s
               takšno intenzivnostjo nadaljevali, se je predsednik vlade, kar v Novi Sloveniji
               spoštujemo, odločil predlagati ministra brez resorja prav za to funkcijo, da bo ta
               minister usklajeval in spremljal, ter nudil strokovno pomoč in sodeloval z ostalimi
               ministrstvi, ki so v skladu s tem okvirjem reform zadolžena za izvajanje posameznih
               ukrepov.</p>
               <p>Mi bomo to odločitev predsednika vlade podprli. Mislimo, da je v tem trenutku
               smiselna in upamo, da bo novoimenovani minister tvorno in kar se da najboljše
               sodeloval v novi vladi. Že naprej mu želimo uspešno delo. Naj zaključim, da 350
               milijonov, kolikor naj bi ta služba v naslednjih letih porabila za svoje delo, je
               samo polovica tistega, kar smo porabili za nesmiselni referendum o RTV-ju. Hvala
               lepa.</p>
            </sp>
            <sp xml:id="SDZ4-Redna-12-2005-12-20.sp25">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Tudi jaz se že vnaprej opravičujem vsakomur, ki mu bom segel v besedo, če
               bo kršil poslovnik. Hvala za razumevanje.</p>
               <p>Naslednji ima besedo gospod Presečnik, ki bo predstavil stališče Slovenske ljudske
               stranke.</p>
            </sp>
            <sp xml:id="SDZ4-Redna-12-2005-12-20.sp26">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod predsednik vlade, spoštovane
               kolegice poslanke in kolegi poslanci!</p>
               <p>Predsednik vlade Janez Janša predlaga dr. Jožeta P. Damjana za ministra brez
               listnice, odgovornega za usklajevanje in spremljanje izvajanja strategije razvoja
               Slovenije. Realizacija zastavljenih ciljev v strategiji razvoja Slovenije je seveda
               po našem mnenju ključna za uspeh Slovenije v prihodnosti. Sledenje zastavljenim
               ciljem pa zahteva dobro koordinacijo posameznih resorjev in stalno spremljanje
               ukrepov po področjih. V to smo prepričani še toliko bolj, ker predvidene reforme
               zahtevajo dobro koordinacijo, saj gre za zelo resne spremembe, ki bi lahko v primeru,
               da se ne bi izvajale koordinirano, pripeljale do neustreznih rešitev. Kot vladna
               stranka zaupamo predsedniku vlade, da na izbrano mesto predlaga pravega človeka. Jože
               P. Damjan je strokovnjak, ekonomist, ki je pomembno prispeval k nastanku okvirov
               gospodarskih in socialnih reform v Sloveniji. Prepričani smo, da je več kot primerno,
               da prevzame tudi koordinacijo realizacije predvidenih reform in s tem tudi pomembno
               odgovornost za izvedbo zastavljenih ciljev.</p>
               <p>Vsi dobro vemo, da je reforme strokovnega vidika, pa naj bodo na področju
               gospodarstva ali kjerkoli drugje, relativno enostavno predlagati, veliko težje pa je
               za takšne reforme doseči potreben konsenz širše javnosti in zanje pridobiti ustrezno
               politično podporo.</p>
               <p>Poslanci Slovenske ljudske stranke bomo kandidata za ministra podprli. Zavedamo se,
               da je pred njim težka naloga, pričakujemo pa, da se jo bo lotil z vso odgovornostjo,
               in da bo v okviru svojih pristojnosti zagotovil uspešno izvajanje predlaganih reform.
               Ob tem pa od bodočega ministra pričakujemo, da bodo ključne odločitve, ki se bodo
               izvajale v prihodnje s ciljem izvajanja predvidenih reform, podkrepljene z ustreznimi
               izračunu in raziskavami, ki bodo omogočali predvidevanje učinkov posameznih odločitev
               oziroma ukrepov.</p>
               <p>Znano je, da smo v Slovenski ljudski stranki na vseh organih zavzeli pozitivno
               stališče do nedavno sprejetega vladnega okvira gospodarskih in socialnih reform.
               Končno stališče do nekaterih ukrepov pa bomo sprejeli, ko bodo pripravljene vse
               strokovne analize. Pomisleki obstajajo predvsem glede enotne davčne stopnje, ki naj
               bi znižale ekonomsko-socialni položaj velikega dela prebivalstva. Omenjene pomisleke
               glede enotne davčne stopnje pa lahko odpravijo le ustrezni izračuni, iz katerih bodo
               nedvoumno razvidni učinki uvedbe takšne stopnje.</p>
               <p>Kljub omenjenemu pomisleku smo v Slovenski ljudski stranki prepričani, da je reforme
               potrebno izpeljati. Trenutno stanje v Sloveniji ni najboljše in želimo si takšne
               spremembe, ki bodo Sloveniji omogočile boljši razvoj v prihodnje. Prepričani smo, da
               bo dr. Jože P. Damjan, ki bo odgovoren za izvedbo reform, prispeval k uresničevanju
               zastavljenih ciljev, zato ga bomo v poslanski skupini Slovenske ljudske stranke kot
               kandidata za ministra brez listnice, podprli. Hvala lepa.</p>
            </sp>
            <sp xml:id="SDZ4-Redna-12-2005-12-20.sp27">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot zadnji bo stališče Slovenske nacionalne stranke predstavil
               podpredsednik Peče.</p>
            </sp>
            <sp xml:id="SDZ4-Redna-12-2005-12-20.sp28">

               <speaker>SAŠO PEČE:</speaker>

               <p>Hvala za besedo. Spoštovani prisotni!</p>
               <p>Mizo imamo pripravljeno, kar pomeni, da nihče v tej dvorani ne dvomi v to, da bo novi
               minister potrjen. Nihče v tej dvorani verjetno tudi ne dvomi v teoretično znanje
               predlaganega kandidata. Izpostavilo pa se je nekaj pomanjkljivosti, na matičnem
               delovnem telesu, pomanjkljivosti, ki se očitajo kandidatu, najsi bodo delovne
               izkušnje ali pa resnično življenje.</p>
               <p>V podajanju stališča poslanske skupine Slovenske nacionalne stranke se ne bom spuščal
               v osebno oceno predlaganega kandidata. Verjamem, da je delo tisti kriterij, skozi
               katerega je najlažje oceniti posameznika, najsi bo v okviru izvršilne ali zakonodajne
               veje oblasti. Rad pa bi se dotaknil njegovega dosedanjega dela, ampak to samo tistega
               dela, ki je oziroma bo vplivalo na odločitev poslanske skupine Slovenske nacionalne
               stranke, v povezavi z glasovanjem o imenovanju. Ta del njegovega dela je po naši
               oceni opredeljen in spisan v obliki ukrepov na ekonomskem področju, bodočem
               ekonomskem področju, na kandidatovih videnjih za razvoj naše države in po naši oceni
               na zelo pomembnem področju, to je sposobnost sledenju besedam predsednika vlade
               Janeza Janše, ki jih je izrekel v svojem uvodnem govoru, to je, blaginja za vse.</p>
               <p>Zato moram s tega mesta povedati, da predlagani ukrepi s strani gospoda Damjana,
               torej ukrepi na ekonomskem področju, ne sledijo besedam predsednika vlade Janeza
               Janše, torej blaginja za vse. Iz tega najprej sledi začudenje, kajti predsednik vlade
               teži k drugačnim ukrepom, kot teži kandidat za ministra. Torej vidimo, da je tu velik
               razkorak. Tudi v okviru ostalih članov vlade Republike Slovenije se je dalo v zadnjem
               času razbrati veliko nesoglasje v povezavi s predlaganimi ekonomskimi ukrepi s strani
               kandidata, kakor tudi, kar je mogoče še posebej pomembno izpostaviti, s strani
               ministra za finance, ki se mu po naši oceni s tem jemlje dobršen del pristojnosti.
               Kot veste, smo v okviru javnofinančnih aktov odvzeli finančna sredstva ministrstvu za
               finance in jih dodelili novemu ministrstvu.</p>
               <p>Torej prva dilema, ki jo poskušam izpostaviti in za katero verjamem, da mi je uspela,
               je seveda usklajeno delo vlade Republike Slovenije oziroma izvršilne oblasti. Zakaj
               pa je to tako zelo pomembno? Zaradi tega, ker je vlada nosilka makroekonomskih
               ukrepov, ki se kažejo predvsem v gospodarstvu in širše od tega potem v razvoju in
               življenju družbe. Kot vemo, so ukrepi na ekonomskem področju sestavljeni tako iz
               monetarnih ukrepov kot davčnih ukrepov. In oboji oziroma skupek ali pa kombinacija
               obeh bo od danes naprej pretežno v rokah novega ministra, ki ga danes potrjujemo.</p>
               <p>Zato je še kako pomembno, da bi dobili zagotovilo, ne samo s strani predsednika
               vlade, gospoda Janše, ampak seveda zagotovilo vlade v celoti, da so smernice,
               opredeljene v ekonomskih ukrepih, smernice, ki jim verjamejo vsi člani vlade. Ampak
               žal temu ne moremo potrditi. Kot vemo, je en člen vlade že napovedal drugačno
               razmišljanje. Kot vemo je drug člen vlade že napovedal drugačno razmišljanje. In
               seveda kam bomo potem prišli z nedorečeni oziroma bolje rečeno s predlogi, ki so tako
               zelo drugačni, ki ne bodo spremljali te tako imenovane reforme.</p>
               <p>Na drugem mestu moram poudariti, da jaz osebno, in verjamem, da tudi moji poslanski
               kolegi v poslanski skupini SNS, ne verjamem v predlog ekonomskih ukrepov, pod katere
               je podpisan gospod Damjan in ki se nahajajo v okviru vladnega gradiva reform.
               Enostavno ti predlogi niso uperjeni v Slovenijo danes, torej niso uperjeni v ta čas
               in ta kraj, kjer danes smo. In zasledujejo drugačen cilj, kot ga je, še enkrat
               poudarim, na začetku izpostavil gospod predsednik vlade Janez Janša, to je blaginja
               za vse.</p>
               <p>Dotaknil se bom samo ukrepov na ekonomskem področju, kajti kakor sem na začetku
               povedal verjamemo, da bo bodoči minister delal na podlagi svojega preteklega dela in
               spisani ukrepi na ekonomskem področju so njegovi ukrepi. Zato ocenjujemo, da bi to
               moral biti edini argument za podporo ali pa seveda proti podpori. Nekateri govorniki
               ali pa v nekaterih stališčih, podanih s strani poslanskih skupin, je bilo izrečeno
               kar nekaj kritik glede enotne davčne stopnje, zato se tega področja pretežno ne bom
               dotikal v svojem nadaljnjem nastopu. Rad bi poudaril, da je to eden izmed tistih
               ciljev, ki so v popolnem nasprotju s tistim terminom na začetku, blaginja za vse.
               Dejstvo je, da enotna davčna stopnja bo podražila 75% vsakodnevnih življenjskih
               dobrin ali pa 75% izdelkov za vse tiste ljudi, ki gredo dnevno v trgovino. Jaz
               verjamem, da ta procent, torej da se bo 75% osnovnih življenjskih potrebščin
               podražilo, ne zaboli nikogar v tej dvorani. Prav tako vem, da nihče izmed vas ali nas
               več ne gleda na spreminjanje cen tistih osnovnih življenjskih potrebščin, ker pač za
               nas ne predstavljajo nekega posebnega izdatka. Ampak mislim, da bi morali vsi mi
               tukaj, ki sestavljamo zakonodajno vejo oblasti, v okviru svojega odločanja pogledati
               tisto širšo dimenzijo, dimenzijo Republike Slovenije oziroma vseh državljanov in
               državljank. Ne smemo pozabiti na ljudi z nizko kupno močno in teh je žal vedno več v
               okviru naše države in za te bi morali prilagoditi ekonomske reforme. Tem ljudem, temu
               sloju ali pa tej množici, kakorkoli hočete, bi morali prilagoditi ekonomske ukrepe,
               ki bi se odražali, da tudi njim ne bi bilo treba dnevno izbirati med vrstami osnovnih
               življenjskih potrebščin. Ampak seveda, davčna reforma, bom še enkrat povedal, ki naj
               bi po besedah predsednika vlade omogočila blaginjo za vse bo povzročila ravno
               obratno, dvignila se bo cena velike večine osnovnih življenjskih potrebščin. Če je to
               blaginja za vse, mislim da ni. Mislim, da nobeden izmed 90-ih poslancev temu ne bi
               smel pritrditi. Mislim, da predsednik vlade temu ne bi smel pritrditi in mislim, da
               predsednik vlade ne bi smel težiti k tovrstnim ukrepom.</p>
               <p>V nadaljevanju se govori prav tako s področja ukrepov na ekonomskem področju, torej s
               strani tistih ukrepov, ki so nekako bolj ali manj predlagani s strani kandidata, da
               se bo z reformo sistema socialnih transferov in trga dela poskušal ublažiti udarec
               enotne davčne stopnje, ampak če pogledamo v preteklo leto in če pogledamo akte,
               kateri so izpeljani na ekonomske področju vidimo, da smo za leto 2006 in 2007 v
               okviru javno finančnih aktov, pa bom še enkrat začel, vidim, da smo žal na področju
               javno finančnih aktov za leto 2006 in za leto 2007 seveda zmanjšali sredstva za
               aktivno politiko zaposlovanja, vidimo, da smo žal zmanjšali socialne transfere v letu
               2006 in 2007, ampak vlada Republike Slovenije v svojem, kako naj temu rečem, biltenu
               ali kakorkoli, veste kaj mislim, pa govori ravno obratno, da se bo z reformo
               sistema...</p>
            </sp>
            <sp xml:id="SDZ4-Redna-12-2005-12-20.sp29">

               <speaker>PODPREDSEDNIK DR. MARKO PAVLIHA:</speaker>

               <p>Gospod Peče, žal moram tudi vas opozoriti, tole je šlo malce mimo, lepo prosim.</p>
            </sp>
            <sp xml:id="SDZ4-Redna-12-2005-12-20.sp30">

               <speaker>SAŠO PEČE:</speaker>

               <p>Podpredsednik Pavliha, jaz vem, da je težko usmerjati razpravo, po drugi strani pa
               vem, da bi imenovanje ministra za tako pomembno področje moralo dopuščati tako
               razpravo, skozi katero bi bilo vidno delo, dosedanje delo kandidata, kajti samo skozi
               dosedanje delo kandidata lahko predvidevamo bodoče delo kandidata. In naša naloga je,
               da vzamemo v obzir vse tiste elemente, ki so bili dosedanji rezultat dela gospoda
               Damjana. Ampak, če mi ne dovolite, da bi govoril o socialnih transferih, ugotavljam,
               da ste se približali vladni politiki.</p>
               <p>V nadaljevanju blaginje za vse, kakor je gospod Janša povedal, so seveda zelo
               zanimivi, po moji oceni seveda zelo zgrešeni, tudi ekonomski ukrepi na področju
               pokojninskega sistema. Kot vidimo, predlagan kandidat za ministra in vlada Republike
               Slovenije vsaj na papirju sledi cilju podaljševanja delovne dobe. S tem seveda
               izničujemo vse tiste, najsi bo ustavne kategorije ali pa človeške kategorije
               pokojnine, in sicer, da je pokojnina dogovor, medgeneracijski dogovor, da tisti, ki
               so sposobni in delovno aktivni opravljajo svoje delo zase in za tiste, ki tega dela,
               najsi bo zaradi starosti ali česar drugega, ne morejo več opravljati. Ta kategorija
               na ekonomskem področju z ukrepi, kot jih predlaga bodoči minister, ne sovpada, torej
               kršimo oziroma skuša se kršiti in nasprotovati osnovni kategoriji na področju
               pokojninskega sistema.</p>
               <p>Zdravstveni sistem, v katerega se žal vpeljuje ekonomska misel in ki obsega kar
               dobršen del ukrepov, predlaganih s strani današnjega kandidata, ne bom rekel leti,
               ampak teži k privatizaciji. Z drugimi besedami, tudi to področje, torej zdravstveni
               sistem, bomo podvrgli, na predlog ministra, ki je zadolžen za usklajevanje in
               izvajanje dobrin, ali bolj rečeno nedobrin, tržnim zakonitostim. Zdravje bo postala
               kategorija na trgu in nihče izmed nas ne bi smel težiti k temu, da zdravje postane
               kategorija na trgu. Ne smemo si privoščiti, ne mi, ne vlada, nihče v tej naši državi,
               da si bodo bogati lahko kupovali zdravje, revni pa si ga ne bodo mogli kupovati.</p>
               <p>V nadaljevanju je bilo govora o spodbujanju konkurenčnosti. Spodbujanje
               konkurenčnosti v smislu zasledovanja cilja blaginja za vse, ampak ob tem naj
               poudarim, da ni bilo ne na matičnem delovnem telesu, ne v dosedanjih delih, nikjer
               izpostavljenih tistih ukrepov, ki bi dejansko spodbudili gospodarsko konkurenčnost,
               pa naj izhajajo iz zakona o preprečevanju omejevanja konkurence, zakona o prevzemih,
               ali zakona o gospodarskih družbah. Kot vidimo, se je že na podlagi dosedanjega dela
               vlade državni zbor srečal z zakonom o gospodarskih družbah, ampak v taki obliki, ki
               se ne nanaša oziroma ki nas ne napeljuje na besede gospoda Janše "blaginja za
               vse".</p>
               <p>In tisto, kar je po naši oceni zelo pomembno oziroma lahko bi rekel skoraj
               najpomembnejše, je tako imenovani drugi val privatizacije. Jaz vem, vsi vemo, da ste
               v koalicijski pogodbi, ki jo boste spremljali in pa izvajali skozi bodočega ministra
               zapisali, da si, z drugimi besedami, ne želite domačih lastnikov. Da vam je enostavno
               bolj všeč bolj evropsko ali pa bolj svetovno, odvisno o katerem momentu govorite, da
               lastniki slovenskega dobršnega dela, nekoč slovenskega gospodarstva, postanejo tujci
               oziroma tuj kapital. In v svojih delih, ki jih predstavnik oziroma kandidat za
               ministra vključuje v predlogu reform na ekonomskem področju, za katere je pač on
               zadolžen, se govori, da je velika želja po tako imenovani mednarodni udeležbi, nikjer
               pa ni tistega, kar smo v okviru poslanske skupine Slovenske nacionalne stranke
               izpostavljali tekom preteklih 8 let, torej izračuna absorbcijske moči domačega
               gospodarstva, da vidimo, kakšen je sploh interes nas, Slovenk in Slovencev, da
               vstopimo na to področje gospodarskega življenja. Ne, ampak na ekonomskem področju
               privatizacije, za katero bo tudi zadolžen, vsaj v obliki izvajanja, kandidat za
               ministra ne govori o izračunih, niti o videnju, niti o možnosti vzpostavitve domačih
               močnih gospodarskih subjektov.</p>
               <p>V okviru naslednjih nekaj točk, ki jih v nacionalni strani pripisujemo bodočemu
               delovnemu razmerju ali krogu bodočega ministra, je na vsak način še želja vlade
               Republike Slovenije in pa seveda ministra, ki bo izvajal vse to, vključevanje
               dodatnega privatnega kapitala v obliki javno zasebnega partnerstva. Kako naj
               poslanska skupina, ali pa poslanci resno verjamemo v zasledovanje in izvajanje tega
               cilja s strani bodočega ministra, če vidimo, da vlada Republike Slovenije nima
               narejenih niti osnovnih izhodišč za tako imenovani krovni koncesijski zakon, ki je
               temelj za javno-zasebno partnerstvo. Po naši oceni bi s strani kandidata ali pa
               predsednika vlade pričakovali vsaj osnovne odgovore na izpostavljene dileme, če bi
               gospod Janez Janša resnično težil k uresničevanju svojih besed, blaginja za vse.</p>
               <p>No, in dovolite, da za zaključek - da pustim nekaj časa tudi svojim poslanskim
               kolegom in kolegici - izpostavim še zadnjo med zelo pomembnimi dilemami, ki so po
               naši oceni negativno uperjene v razvoj naše države. To je borba za večjo učinkovitost
               javnih gospodarskih služb. Vsi veste, da v Sloveniji žal tudi ta vlada, žal tudi
               bodoči minister ni nikjer nakazal, da se bo spoprijel oziroma boril proti dvojnemu
               statusu enih in istih podjetij. In kako si lahko potem nekdo predstavlja in nam danes
               govori blaginja za vse, če ne izniči osnovnih anomalij gospodarstva v naši državi. Če
               ne teži k temu, da bi vsaj v svoji predstavitvi, najsi bo na matičnem delovnem
               telesu, ali pa predsednik vlade danes tu povedal, ukrepi bodo to, to in to.</p>
               <p>V Slovenski nacionalni stranki verjamemo, da so reforme potrebne, toda ne reforme, ki
               so danes pred nami, ne reforme, ki jih je v dobršnem delu spisal kandidat za ministra
               - to so slabe reforme. In če bo državni zbor, in verjamem, da bo potrdil ministra, bo
               državni zbor v obliki dosedanje prakse glasovanja seveda potrdil, uzakonil vse tiste
               ideje, za katere sem zdaj s strani poslanske skupine Slovenske nacionalne stranke
               nakazal, da so slabe, in te reforme ali pa te ukrepe ali pa izvajanje zakonov, ki jih
               bo državni zbor sprejel, bo izvajal bodoči minister. Ker bodoči minister bo
               organiziral in izvajal to delo, ki ne bo težilo k blaginji za vse. V poslanski
               skupini Slovenske nacionalne stranke predloga ne bomo podprli. Hvala. </p>
            </sp>
            <sp xml:id="SDZ4-Redna-12-2005-12-20.sp31">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kolegu Pečetu se opravičujem, če sem se s poslovniškim načinom vodenja
               komu preveč približal ali se morda od koga preveč oddaljil.</p>
               <p>Besedo dajem poslankam in poslancem. Na vrsti je dr. Slavinec.</p>
            </sp>
            <sp xml:id="SDZ4-Redna-12-2005-12-20.sp32">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim!</p>
               <p>Naj uvodoma izrazim svoje veselje, da je kandidat, ki ga imamo danes predlaganega,
               nesporno strokovnjak, tako vsaj trdijo mnogi njegovi kolegi. In predvsem to je
               pomembno, da tudi stanovski kolegi priznavajo strokovnost dr. Damjana, ne zgolj
               politični. Zaradi tega tudi raje verjamem tem ocenam in si sam ne bom drznil soditi o
               njegovi strokovnosti, nisem s tega področja in mu, ker dvoma v to, da danes bo
               izvoljen, med nami verjetno ni, želim srečno roko pri vodenju nadministrstva, ki bo
               moralo skrbeti in usklajevati delo mnogih ministrstev.</p>
               <p>Vsekakor pa ob teh dobrih željah ostaja skrb, kot recimo ni najhitrejša do nekega
               cilja zmeraj tista pot, ki je najkrajša, tako seveda tudi ekonomsko najbolj
               racionalna in strokovno opredeljena po eni izmed teorij, pot in rešitev ni najboljša
               za ljudi in napredek Republike Slovenije. Tukaj gre za strukturne spremembe in
               strukturne spremembe takega tipa, ki bi naj kazale, ki bi naj usmerjale naš razvoj na
               boljše, vendar poudarjam, tukaj je treba na boljše razumeti boljše za vse. In pri tem
               je nujno uskladiti interese vseh, ki v teh procesih sodelujejo, torej vseh
               sodelujočih, tako da bodo vsi čutili napredek, ne le nekateri.</p>
               <p>In prav tukaj, pri manjši dovzetnosti za to usklajevanja, mnogi vidijo izrazito
               odsotnost socialnega čuta pri kandidatu. Mnoge, v Pomurju konkretno, je recimo zelo
               presenetila izjava, da se bo leta 2012 upokojila zadnja delavka in tudi če je ta
               analiza pravilna, tudi če bo res tako, da bo takrat brez službe ostalo 4400
               zaposlenih in s tem povezano približno 20 tisoč ljudi v Pomurju, ni delo bodočega
               ministra, da postavlja analize, temveč da predlaga take strukturne spremembe, ki bodo
               to stvar, ne sanirale, temveč izboljšale, ki bodo povzročile tako strukturno
               preoblikovanje, ki bo lahko tem delavcem, temu področju zagotovilo hitrejši napredek.
               Prav tako so se mi zdele relativno revolucionarne nekatere misli povezane s
               kmetijskimi subvencijami, ki jih je treba ukiniti. Vsekakor je mnenje o tem kje je
               dodana vrednost večja, kam se bolj splača investirati, od ljudi do ljudi različno.
               Vendar treba je upoštevati okolje, v katerem živimo, treba je upoštevati, da smo
               članica Evropske unije, in da ta Evropska unija ima specifično politiko do
               pridelovanja hrane in na tem mestu vidim priložnost, da se te možnosti v čim večji
               meri izkoriščajo in to bi bila ena izmed strukturnih sprememb, ki bi si jo želel in
               ki jo ljudje tudi v največji meri pozdravili, saj jo pričakujejo.</p>
               <p>Pri strukturnih spremembah smo že slišali, je veliko vroče krvi povzročil predlog o
               enotni davčni stopnji in tudi potem je bilo videti predloge o prisilni poravnavi. S
               prisilno poravnavo je dr. Damjan pred dobrim letom prišel v Pomurje, ki rabi prisilno
               upravo, enako sedaj verjetno želi - tako so tudi nekatere izjave kazale za celotno
               Slovenijo. Vendar jaz poudarjam, da Slovenija ni v stečaju ali vsaj do pred kratkim
               ni bila, in zaradi tega ni najprimerneje se zgledovati po državah, ki pa so v takem
               stanju. In poudarjam, Slovenija za svojo osamosvojitev ne rabi tujemu kapitalu
               plačevati davka, plačevati odškodnine za to, kot države, ki so na tem področju sedaj
               nekaterim zgled za oblikovanje naše davčne stopnje. Tukaj imam seveda v mislih odliv
               kapitala, ki se bo zgodil s tako davčno politiko in s takimi strukturnimi reformami
               tujcem in pa seveda privatizacija. In privatizacija takega tipa je že mnoge naše
               sosede kratkoročno sicer dvignila, vendar sedaj, po desetih letih, čutijo razliko,
               čutijo po desetih letih tisti zastoj napredka.</p>
               <p>In na koncu seveda, tudi sam prihajam iz univerze, me je zelo presenetila izjava, s
               katero ocenjuje kakovost našega univerzitetnega sistema z eno besedo, zanič.
               Preseneti me, ker tudi sam doktor Damjan prihaja iz našega univerzitetnega sistema. V
               kolikor se je odločil stopiti v politiko z namenom, da bo dobil orodje ta sistem
               popraviti, potem je to v redu. Vendar vsekakor pa na tem mestu izražam svoje
               prepričanje, da nikakor ne gre posploševati in v kolikor so določeni deli
               univerzitetnega sistema zanič, to ni korektno in prav potem posploševati na celoten
               univerzitetni sistem in vseh metati v isti koš, temveč izboljševati le tiste, ki se
               lahko izboljšajo, ki rabijo to izboljšanje. Tiste, ki so pa že dobri pa jim dati
               možnosti za še hitrejši razvoj. Tem ni treba dosti pomagati, dati jim je treba samo
               možnost, da lahko sami poletijo, pa naj bo to na univerzitetni ravni, naj bo to v
               gospodarstvu ali širši družbi kot taki. Hvala lepa.</p>
            </sp>
            <sp xml:id="SDZ4-Redna-12-2005-12-20.sp33">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim k besedi gospoda Kumerja.</p>
            </sp>
            <sp xml:id="SDZ4-Redna-12-2005-12-20.sp34">

               <speaker>DUŠAN KUMER:</speaker>

               <p>Hvala za besedo, spoštovane kolegice in kolegi.</p>
               <p>Glede na to, da sem poslanec opozicije, ki po pravilu ne sodeluje pri oblikovanju
               kadrovskih predlogov za ministre, se bom zato tudi skušal izogniti vrednostnim ocenam
               in sodbam samega kandidata za ministra brez listnice, doktor Damjana. To je stvar
               vlade, je stvar koalicije in je tudi odgovornost za izvolitev ministra v rokah
               vladajoče večine v tem državnem zboru. Torej ni prav nobenega razloga, da gospod
               Damjan dobi tudi moj glas podpore. Dobil pa ga bo lahko kasneje, ko bo že na svojem
               delovnem mestu in če ga bo skušal, če se ga bo skušal kdo iznebiti s pomočjo
               interpelacije. Takrat pa bom imel priložnost argumentirano ocenjevati upravičenost
               zamenjave z opravljenim delom.</p>
               <p>Izkoristil bom ob tej priložnosti svojih pet minut in izrekel nekaj ocen in stališč o
               projektu reform, saj ne nazadnje je o njih govoril v predstavitvi kandidata
               predsednik vlade, veliko časa si je vzel predstavnik največje parlamentarne stranke.
               Torej, ki je nekaj ocenil v reformnem paketu, ki je prav tako zaenkrat še vedno
               vladni koalicijski paket, kot je devetkrat poudaril v svojem uvodnem nagovoru
               predstavnik največje parlamentarne stranke in vladne koalicije in ga bo skušal
               implementirati novi minister brez listnice s svojo ekipo.</p>
               <p>Ni dvoma, da so spremembe v večini vedno pozitiven pogled v prihodnost, torej
               Slovenija potrebuje novo razvojno paradigmo, da bi se odprle nove poti iz izžetega,
               opešanega dosedanjega modela urejanja velikega dela družbenih zadev, ne samo
               ekonomije in gospodarstva. In tu je tisti vozel, ki že v startu postavlja dvome, ali
               je ta stvar, kot je zapisana v tem reformnem paketu, prava. Namreč, slika in razlaga
               sveta skozi ta reformni paket je izrazito liberalna, trg in vsa njegova veličina je
               tista čarobna palčka kapitalizma, ki ustvarja blaginjo ljudem. Tako je zapisano v tem
               paketu in tako so naravnani tudi vsi ukrepi, tako socialni in ekonomski razvoj...</p>
            </sp>
            <sp xml:id="SDZ4-Redna-12-2005-12-20.sp35">

               <speaker>PODPREDSEDNIK DR. MARKO PAVLIHA:</speaker>

               <p>Gospod Kumer tudi vas moram opozoriti tako kot sem vse ostale, lepo prosim, o
               kandidatu.</p>
            </sp>
            <sp xml:id="SDZ4-Redna-12-2005-12-20.sp36">

               <speaker>DUŠAN KUMER:</speaker>

               <p>Saj o kandidatu govorim.</p>
            </sp>
            <sp xml:id="SDZ4-Redna-12-2005-12-20.sp37">

               <speaker>PODPREDSEDNIK DR. MARKO PAVLIHA:</speaker>

               <p>Smo rekli, da ne bomo razpravljali o reformah, o preteklosti, o prihodnosti in tako
               naprej.</p>
            </sp>
            <sp xml:id="SDZ4-Redna-12-2005-12-20.sp38">

               <speaker>DUŠAN KUMER:</speaker>

               <p>Jaz dajem stališče na uvod predsednika vlade, ki je predstavil kandidata za ministra,
               nič drugega ne počnem, in razloge za reforme. Tako, da vas lepo prosim, gospod
               predsedujoči, da me ne prekinjate. Še enkrat, tako socialni in ekonomski razvoj skozi
               ta reformni paket pogojujejo izključno lastniki kapitala, pri tem država kot
               regulator izdatno pomaga predvsem s svojimi ukrepi ščititi dobiček in premoženje tega
               kapitala, ali drugače povedano premožnejših in sposobnejših. Torej, izrazite
               manjšine. V slovenskih razmerah, ko smo šli skozi proces tranzicije, v kateri so ti
               lastniki kapitala postali ljudje iz različnih slojev na zelo različne načine, v
               veliki večini ne na podlagi svojega znanja, sposobnosti razvojnih prebojev, temveč
               prej paradigme, bili so v pravem času na pravem mestu, v procesu tranzicije je tak
               pristop vprašljiv. Zato pa je tudi v programu dano zelo malo poudarka na
               fleksibilnosti kapitalskega trga, veliko je pa govora v paketu fleksibilnosti trga
               dela, z razlogom, saj je trg kapitala neposredno grajena moč politike, strankarskih
               elit, partitokracije in državne birokracije, kar vse imamo priložnost vsakodnevno
               spremljati, ko se kadruje od prodaje na netransparenten način državne deleže v
               podjetjih in tako dalje. Da je temu tako, imamo priložnost videti tudi v tem državnem
               zboru. Recimo, ko smo prejšnji teden sprejemali odlok o odprodaji državnega
               finančnega premoženja Telekoma in nekaterih drugih podjetij.</p>
               <p>Reformni paket, katerega tutor je današnji kandidat za ministra, je eno, določa
               transparentnost, načrten umik na podlagi programov in tako dalje, vlada pa je prišla
               v ta državni zbor s povsem drugačnim načrtom. Ravno nasprotno, na netransparenten
               način, brez programa in podobno. Torej, imamo na eni strani paket reformne politike,
               med katerimi je najbolj izpostavljen bodoči minister dr. Damjan, ki ta paket
               zagovarja izključno s političnimi stališči. Tu je današnji kandidat že pravi mojster
               in na drugi strani imamo nereformne politike, torej vlado in to lepo vzgojeno
               koalicijsko večino v tem državnem zboru, ki si dnevno krojijo ekonomijo z ukrepi po
               svoji meri, ali povedano drugače, to je početje v popolnem nasprotju s projektom
               reform. Je pa v skladu z interesi nove ekonomske elite in politične asistence.</p>
               <p>In še dve besedi o enotni davčni stopnji. Ne samo, da ni nekih primerjalnih izračunov
               in simulacij, kaj bi to pomenilo. Začudujoče je, da vse majhne države v naši okolici
               delujejo s povsem drugačnimi socialnimi in motivacijskimi orodji. Vzdržujejo neko
               progresivno obdavčenje, težijo k različnim oblikam partnerstva, iskanja konsenza med
               najrazličnejšimi ciljnimi skupinami in podobno. Ker so majhna družbena skupnost, tako
               kot mi v Sloveniji, težijo k nacionalnemu konsenzu, angažiranju in vključevanju čim
               širšega števila populacij. Mi pri nas počnemo to povsem obratno. Prej s pozicijo
               avtoritarnosti, kot iskanja čim širše podpore. Skratka, če bi bila ta enotna davčna
               stopnja in avtoritativen pristop zares nek božiček ali dedek mraz, bi države v naši
               neposredni in daljni bližini to tudi izpeljale.</p>
               <p>Skratka, menim, da zahteven projekt ne more biti izpeljan zgolj z zagretostjo tisti,
               ki so trenutno na oblasti, pa še pri teh ta zagretost šepa, temveč le s širšim
               družbenim konsenzom in angažiranjem. In tu je za gospoda Damjana tisti najtežji del.
               Toda, kot sem že rekel na začetku, gospod Damjan je v prvi vrsti politični "play
               maker" tega reformnega paketa, ki se je odlično spromoviral ob reformah in morda bo
               znal v reforme pritegniti ob partitokraciji še druge skupine ljudi. Hvala lepa.</p>
            </sp>
            <sp xml:id="SDZ4-Redna-12-2005-12-20.sp39">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz se seveda zavedam, da je zopet zelo težko opredeliti predmet razprave
               in je tudi zelo težko govoriti samo o kandidatu in o njegovih kvalitetah. Zato bom
               dopuščal razpravo, ki se nanaša tudi na strategijo razvoja Slovenije, torej s
               pogledom naprej, kajti tako se imenuje služba, ki jo bo on vodil in je povezana z
               njim. Drugače pa lahko ves čas citiram 75. člen in vas opozarjam, pa ne bo očitno nič
               pomagalo. Prosim, da se skoncentriramo o kandidatu v povezavi s strategijo razvoja
               Slovenije, kajti to službo bo opravljal sam.</p>
               <p>Na vrsti je gospod Posedel, prosim.</p>
            </sp>
            <sp xml:id="SDZ4-Redna-12-2005-12-20.sp40">

               <speaker>ALOJZ POSEDEL:</speaker>

               <p>Hvala lepa za besedo. Lep pozdrav vsem v dvorani. Obljubim, da ne bom dolg v
               razpravi, ne bom skrenil in bom celo govoril samo o kandidatu in celo z njegovimi
               besedami v enem delu.</p>
               <p>Z velikim zanimanjem sem pričakoval zaslišanje ne odboru za gospodarstvo. Glede na
               to, da sem spremljal njegove članke, njegovo ostrino, njegovo oceno stanja v
               Sloveniji, oceno ministrov, oceno vlade, oceno predsednika vlade, sem bil na
               zaslišanju rahlo presenečen s prvim stavkom, ki ga je izjavil, in sicer, da njegova
               žena plača kosilo vsem članom odbora, če ga ne potrdimo. Mislim, da je to njegov
               stavek in me je presenetil. Ker, če greš na takšno funkcijo, verjetno rabiš tudi
               podporo doma. Od tiste njegove ostrine, ki je vela iz njegovih člankov pač na tem
               zaslišanju ni bilo nič. Bil je zelo spravljiv, iskal socialni sporazum, iskal
               sogovornike, bil odprt za vse ideje, kar pomeni, da tudi reforma kot takšna ne sedi
               toliko, da bi jo zagovarjal lahko iz petih žil, kot se reče. Njegove ocene o sestavi
               ministrov so bile pred imenovanjem zelo ostre predvsem ministra za gospodarstvo in
               ministra za delo je ocenil zelo trdo, kot konzervativna, in verjetno še nekatere
               ministre, tako da jih bolj vodi delo kot pa da ministri vodijo delo. To je potem zelo
               ublažil na zaslišanju, kot da je sestava dobra, ni predstavil nobene ideje, kaj
               spremeniti v tej zasedbi, da bi bili bolj uspešni. Enako, kot je zelo manjkalo to, na
               kakšen način bo kot minister brez listnice lahko usklajeval delo. Poznamo zakon o
               vladi, kjer so pristojnosti ministrov zelo jasno zapisane in si ne znam predstavljati
               in tudi kandidat za ministra ni znal razložiti, na kakšen način in s katerimi
               instrumenti bo lahko vplival na posamezne ministre na medresorsko usklajevanje, o
               katerem je izrekel nemalo kritike.</p>
               <p>Tako da to sta tudi dva glavna razloga, ki sta, bom rekel, glavna za to, da tega
               kandidata za ministra ne morem podpreti v tem delu, ki se nanaša samo na njegovo
               delo. Še bolj pa me skrbi drugi del, in sicer njegov glavni motiv biti minister je
               napraviti dober gospodarski program, pripeljati blaginjo, vendar blaginjo kot jo on
               razume oziroma kot jo je on predstavljal, takšne blaginje si verjetno večina
               Slovencev ne želi. Blaginja, kjer je vse strošek in je blaginja samo dobiček in pa je
               blaginja in pa uspeh samo še več kapitala, zagotovo ni tisti cilj, ki si ga v
               Sloveniji želimo. V družbi, kjer je knjiga strošek, kjer je kultura strošek, kjer so
               otroci strošek, kjer je sociala strošek, verjetno ni družba blaginje, in to je tisti
               poudarek, ki se mi zdi najbolj pomemben.</p>
               <p>Ker sem župan v občini, se mi zdi, da ne ravnamo v duhu predvidenih reform, ker
               gradimo podružnično šolo za 36 otrok. To lahko spravimo v en avtobus in jih vozimo v
               drugo šolo nekaj kilometrov stran, vendar razumemo, da je blaginja določene sredine,
               določenega kraja tudi to, da je šola v majhnem kraju, tudi za majhno število ljudi,
               je pa res, da je ekonomsko verjetno neupravičena.</p>
               <p>Zaradi tega se mi zdi, da usmeritev te družbe ni dobra, če bomo sledili samo temu,
               kar se reče kapital, in da je treba v to delovanje, v reforme, ki so zagotovo
               potrebne, vnesti več tega socialnega čuta. In ko sem primerjal izjave gospoda
               Damjana, predlog tem, ko je postal kandidat in pa izjave gospoda Damjana na samem
               zaslišanju, sem že takrat rekel, da v tako hitro stilsko preobrazbo ne verjamem in
               zato tudi ne bom glasoval za njegovo kandidaturo.</p>
            </sp>
            <sp xml:id="SDZ4-Redna-12-2005-12-20.sp41">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednja ima besedo gospa Širca.</p>
            </sp>
            <sp xml:id="SDZ4-Redna-12-2005-12-20.sp42">

               <speaker>MAJDA ŠIRCA:</speaker>

               <p>Hvala lepa. Mandatar gospod Janez Janša se je pač odločil za širitev ekipe. Očitno je
               ta sedaj prešibka, to možnost ima, četudi obstaja nevarnost, da bo s tem obstoječo
               ministrsko ekipo razrahljal, ne pa povezoval. Ampak kot rečeno, to možnost ima.</p>
               <p>Spoštovani pozicijski poslanci in ostali! Še dobro, da boste izglasovali ministra
               brez listnice, kajti zna biti, da bi bila večja škoda, če bi izglasovali ministra z
               listnico. Zakaj tako pravim? Pri eksperimentu se je namreč zelo nevarno igrati in
               predlagane reforme, ki jih bo koordiniral dr. Jože P. Damjan, so eksperimenti in
               žongliranje z državo in to na dokaj ciničen način. Reforme so predlagane na
               izključujoč način. Ciničen ni le predsednik vlade, ki sindikate recimo odpravi ali
               pomete z njimi, češ da naj si izbirajo boljše breme, če hočejo že kaj povedati.
               Ciničen je tudi dr. Jože P. Damjan, ki se dokoplje celo do sklepa, da tisti, ki
               reformam nasprotujejo, so tako stari konservativci in na tem mestu mu predsednik
               vlade Janez Janša in njegovi sodelavci delo asistirajo s tem cinizmom, saj celo za
               gospoda Mencingerja menijo, da ni več dober niti za člana sveta Jeseniške gimnazije.
               Dr. Jože P. Damjan se v nekem zapisu v Delu dokoplje celo do sklepa, da kdor je
               protireformatorski, kdor je proti reformam, je starokopiten, ignorantski, nerazumen,
               nekreativen, ignorantski do te mere, da je proti reformatorski. In se celo zateče k
               vzgledu naprednih idej Primoža Trubarja, na katerega smo danes, kot pravi, vsi
               ponosni, konzervativne stare ekonomiste, ki dvomijo v njegove reforme oziroma reforme
               gospoda Janše, pa deduktivno poveže z ortodoksno katoliško protireformacijo tedanjega
               časa.</p>
               <p>Gospod J. P. Damjan, če spremljate to sejo, Primož Trubar, Primožu Trubarju so
               protireformatorji knjige sežigali, vi danes predlagate sežiganje knjig z
               obdavčitvijo, ki knjige resda ne bo upepelilo, jo bo pa podražilo in s tem tudi
               oddaljilo. In tu velja postaviti vprašanje, kdo je reformator in kdo protireformator
               v tej zgodbi. V strategiji razvoja Slovenije, o kateri je govoril danes gospod Janša,
               se nacionalna identiteta in kultura gradi na, citiram, "vzpostavljanju spodbudnega
               okolja za ustvarjalnost in za večjo dostopnost kulturnih dobrin," konec citata. Toda,
               če se bo z uvedbo enotne davčne stopnje davek s sedaj znižane stopnje povečal na 20%,
               se bodo bistveno podražile vstopnice za kulturne prireditve, razstave, gledališče,
               muzeje, kino, dražje bodo knjige, revije, časopisi, prireditve in številne druge
               storitve. Takrat bomo težko govorili o spodbudnem okolju, ki je zapisan v strategiji,
               še manj pa o dostopnosti do kulturnih dobrin, saj bodo dosegljive zaprtim in
               bogatejšim in elitističnim krogom. In v tem kontekstu vlado in reformiste ne briga,
               da je v primežu obljub o razcvetu kulture in katastrof, ki jih kulturi prinašajo
               davčne reforme. In če ste nekoč dragi kolegi iz vladnih strank, ko ste bili še v
               opoziciji, ko niste še vladali, protestirali na tem, da si Slovenija ni izborila
               ničelne stopnje za knjigo, danes pristajate na njeno 20% obdavčitev in brez zadreg
               trdite, da izjem pri enotni davčni stopnji pač ni. Zamolčite dejstvo, da je stanje v
               kulturi na Slovaškem na robu vzdržljivosti in v hudem razsulu, in tudi dejstvo, da
               švedsko pozitivno izkušnjo, ko so davek na dodano vrednost na knjige znižali s 25 na
               6%, da je to dejstvo pomenilo razcvet prodaje založniške dejavnosti.</p>
               <p>Pravzaprav tudi gospod Damjan zamolči vse izkušnje, saj ne razpolaga z nobeno analizo
               posledic predvidenih reform, ki bodo vplivale tudi na področju kulture. In če je
               kultura utemeljiteljica slovenskega naroda, kot vedno slišimo, potem se vlada z njeno
               reformacijo ne bi smela igrati na način, da najprej postavi tezo, šele nato pa išče
               orodje za njeno uresničevanje. V predlogu reform, ki jih zagovarja doktor J. P.
               Damjan so, najpogostejši izrazi tržnost, konkurenčnost, učinkovitost,
               transparentnost, rast, dinamičnost. Z identiteto in kulturno propulzivnostjo se tako
               rekoč ne srečamo. Reformatorji namigujejo na izrojevanje obstoječega davčnega
               sistema, ki naj bi se prenasičil vedno novih olajšav, govorijo o izrabljanju
               transferjev in o vprašljivem subvencioniranju posameznikov in podobno. In ni težko
               sklepati, da so med subvencioniranimi, tako imenovanimi privilegiranci, tudi
               kulturniki. Kajti sam Jože Pavlič Damjan je v nekem intervjuju nekoč dejal, navajam:
               "...da je naša kultura podobno kot kmetijstvo, še ena izmed svetih krav..." in da,
               citiram, "Slovenska nacionalna identiteta ni ogrožena, dokler imajo kulturniki v
               Sloveniji privilegiran status."</p>
               <p>Spoštovani kolegi v koaliciji NSi! V svojem programu pravite, da bi morali povečati
               denar za kulturo in da bi se moral zmanjšati oziroma odpraviti davek na knjige. V
               programu tudi trdite, da kultura ne bi smela biti zgolj...</p>
            </sp>
            <sp xml:id="SDZ4-Redna-12-2005-12-20.sp43">

               <speaker>PODPREDSEDNIK DR. MARKO PAVLIHA:</speaker>

               <p>Gospa Širca, tole je pa že malce odstopanje...</p>
            </sp>
            <sp xml:id="SDZ4-Redna-12-2005-12-20.sp44">

               <speaker>MAJDA ŠIRCA:</speaker>

               <p>...v domeni kulturnih elit ali velikih urbanih središč. In po predlaganih reformah,
               ki jih zagovarja dr. Jože Pavlič Damjan, gre prav za to, da bo stvar elit - in nove
               elite, vemo, katere nas prezentirajo. Prezentirajo nas tiste, ki gredo po vzorcu
               članov strateškega sveta.</p>
               <p>Če samo zaključim. Gospod Tanko je na začetku dejal, da uspeh gospoda Damjana bo naš
               skupni uspeh. Njegov eksperiment je lahko tudi naša skupna poguba. Hvala.</p>
            </sp>
            <sp xml:id="SDZ4-Redna-12-2005-12-20.sp45">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Janc.</p>
            </sp>
            <sp xml:id="SDZ4-Redna-12-2005-12-20.sp46">

               <speaker>BRANKO JANC:</speaker>

               <p>Hvala lepa. Spoštovani predsedujoči, kolegice in kolegi! Zelo mi je žal, da ni tukaj
               kandidata. Poslovniško določilo je pač takšno, kot je, malce čudno, pa vendar.</p>
               <p>Na samem odboru za gospodarstvo se je gospod kandidat kar zelo dolgo in na široko
               pokazal, prikazal in seveda svojo, bom rekel znanje, ki ga ima zagotovo zelo obširno,
               poskušal pojasniti, kako to izvajanje strategije razvoja Slovenije in reforme, ki iz
               tega ven, in mislim, da s tem teoretičnem delom znanja težko bi kdorkoli karkoli
               očital kandidatu, da ne pozna materije, za katero bo zagotovo odgovoren v tej vladi
               in ki ga je predsednik vlade tudi sam predlagal in je danes tudi tema te točke
               dnevnega reda naše državnega zbora. Reforme, jaz sem prepričan, da so v Sloveniji
               nujno potrebne. Morda že malce pozno in verjamem tudi, da še ni prepozno, in da bomo
               s skupnimi napori vlade, pa tudi parlamenta, zagotovo uspeli izpeljati. Zelo zahteven
               projekt slovenske vlade, ki je tudi ne nazadnje zaupano avtorju ali soavtorju te
               pomembne zgodbe, današnjemu kandidatu, ki ga bo moral udejanjiti skozi slovensko
               vlado, skozi svojo ministrstvo, svojo ekipo. Verjamem, da vem, da se spušča na
               izjemno občutljivo, spolzko, predvsem pa zelo zahtevno področje. To ne bo preprosto
               delo. To bo težko delo z veliko popuščanja, konsenza, z veliko usklajevanja in
               dogovarjanja. In če brez tega ne gre v to pot, potem vnaprej lahko rečem, da bo težko
               uspel. Vendarle jaz verjamem v njegove sposobnosti, v njegova znanja, ki jih je
               pokazal tudi na samem odboru za gospodarstvo, da to zmore, da to hoče, da ima to za
               nov izziv in da ima tu dovolj podpore v znanju, ki ga je dal, sicer ne toliko iz
               izkušenj, torej iz gospodarstva ga pač žal nima, bolj na tej drugi bazi, pa vendar mu
               je to priložnost, da se pokaže vsem nam, da se je res odločil na to delovno mesto, za
               katerega se je nekako daljši čas odločal, da ve, da gre v to zgodbo.</p>
               <p>Verjamem tudi, o tej blaginji danes tukaj zelo veliko radi govorimo, kaj je blaginja,
               to je precej relativno pojem, blaginje za vse verjetno nikoli ne bo in nikoli ni
               bila, vendar si pa tudi sam želim, da bi bila ta blaginja čim bolj uravnotežena med
               državljani Republike Slovenije, da bi tudi tistega malega človeka, ki ga mnogokrat
               pozabljamo, izpuščamo, ta reforma ne prizadela. In to je tisto, o čemer tudi sam sem
               zelo skeptičen okoli enotne davčne stopnje in jaz verjamem, da o tem poteka še
               beseda, analiza, dogovarjanje, usklajevanje, čisto preprosto, jaz tega še "ne kupim",
               ker se mi zdi, da zadeva ni popolnoma dokazana, da bi bila lahko sprejemljiva za vse
               naše državljane.</p>
               <p>To ministrstvo in seveda sam kandidat, ki ga bo vodil, bo moral imeti predvsem zelo
               jasna pooblastila, če želi koordinirati slovensko vlado, ministrstva, direktorate,
               itd. Iz lastne izkušnje povem, da je to izjemno težko in da tudi če minister ne bo
               dobil močne podpore predsedniku vlade, bo zagotovo to nalogo precej težko opravljal.
               Jaz verjamem, da sta se predsednik in kandidat o tem dogovorila in da bosta z lahkoto
               to zgodbo skupaj izpeljala, kajti tako v interesu predsednika vlade kot kandidata in
               verjetno celotne vlade, da vendarle te reforme se lotijo odločno, usklajeno. Jaz vem,
               da to ne bo preprosto, enostavno, da bo to izjemno, izjemno naporno.</p>
               <p>Kot sem že rekel, mislim, da kandidat za ministra ima vse te reference, ki jih
               potrebuje za to vodenje, veliko znanja in so avtor te pomembne slovenske zgodbe, ki
               se bo zgodila - upam, da uspešno, jaz sem optimist. Verjamem, da tudi kot mnogi vam
               tudi meni štejejo dejanja. Rezultati so tisti, ki merijo uspešnost, politika,
               uspešnost ministra in konkretni rezultati bodo te reforme, ali jih to ta ekipa, bom
               rekel, pod vodstvom koordinatorja, gospoda P. Damjana, uspešno izpeljala, bo pokazal
               čas. V nogometu štejejo goli, v podjetju zadovoljstvo zaposlenih, rezultat in
               dobiček, v politiki pa so rezultat volivci. Torej, če bo ta zgodba uspešno izpeljana
               v dobrobit Slovenije, vseh državljanov in seveda te reforme dosegle svoj učinek, ki
               si ga po moji oceni večina nas tu v parlamentu in državljanov seveda želi in hoče in
               zmore, verjamem pa, da to še in vse, kar je napisanega udejanjenega. Za to bo treba
               še veliko aktivnost, predvsem pa tudi, kot sem že rekel, usklajevanja v življenju,
               kajti vse, kar je na papirju, v praksi včasih ne vzdrži. Ponavadi je tako, zato
               verjamem, da tudi vsi apeli, ki jih imajo številni iniciatorji, da pač ta enotna
               davčna stopnja ni najboljša - in verjetno res ni -, bo potrebno o njej dati tak
               konsenz, ki se ga vedno najde, če se ga hoče z obeh strani, da se vendar pride ven z
               enim dobrim rezultatom, ki bo za vse sprejemljiv.</p>
               <p>Očitek o 350-ih milijonih je lahko na mestu v tem smislu, da je to precej denarja,
               hkrati pa, če te reforme uspejo, je to zanemarljiv znesek, ki nič ne pomeni v
               strukturi državnega proračuna, v strukturi zgodbe, ki se lahko zgodi za državljane
               Republike Slovenije.</p>
               <p>Predsednik je izbral, jaz mislim, da je bila pričakovana izbira, jaz verjamem, da
               temu kandidatu zaupa, da verjame, da bo to zgodbo izpeljal, ki mu bo zadana, in da bo
               uspešno opravil svoje zahtevno delo, to strategijo razvoja Republike Slovenije in
               prepričan sem, da pri tem bo dal čim več golov, da bo čim več golov, ki štejejo
               rezultatov v nogometu.</p>
               <p>Jaz mu želim kot kandidatu predvsem uspešno delo v tej novi ekipi, predpostavljam in
               verjamem, da bo danes dobil to število glasov v tem parlamentu in da bo postal
               minister. Jutri je pa nov dan, ko ne bo časa niti za počitek, kljub temu, da so
               prazniki pred nami in bo moral odločno pričeti s svojim delom, od katerega
               pričakujemo tako v parlamentu, vladi, predvsem pa državljani konkretne rezultate.
               Hvala lepa.</p>
            </sp>
            <sp xml:id="SDZ4-Redna-12-2005-12-20.sp47">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Baroviča.</p>
            </sp>
            <sp xml:id="SDZ4-Redna-12-2005-12-20.sp48">

               <speaker>BOGDAN BAROVIČ:</speaker>

               <p>Hvala. Gospod Jože Damjan se je odločil za radikalno reformo. Odločil se je za trd
               prehod. Upam, da se gospod Damjan zaveda, kako ogromno dela je za takšen način
               reformističnega ustvarjanja potrebno, in upam, da se zaveda, koliko večja je njegova
               odgovornost zaradi radikalne reformistične poti. Gospod Jože Damjan hodi po robu
               socialne in monetarne sfere, ki je tanek kot britvica. Gospod Jože P. Damjan se je
               odločil za samostojno pot in kolikor je meni znano, zavrnil sodelovanje in delo tudi
               s Kranjčevo komisijo. Gospod Jože P. Damjan je nastavil hrbet, na katerem se bodo
               lomila kopja. Veste, v tej dvorani smo dve vrsti ljudi, tisti, ki so pristaši in
               podpirajo radikalen pristop, in drugi, ki podpirajo mehak prehod in postopno
               reformiranje. In vso pravico imamo tisti, ki nismo za radikalizem, reči ne, brez
               političnih konotacij, brez zmerjanj in brez očitanj.</p>
               <p>Mene je prepričala samo ena zgodba, ponazoril jo bom plastično. V dobrih starih časih
               je bil nogometni klub Rudar iz Trbovelj sestavljen iz knapov, Trboveljčanov in so iz
               tretje lige prišli v drugo, potem so kupili tujce, ki so uspešno v drugi ligi
               spravili Rudar nazaj v tretjo ligo. Upam, da sem vam povedal vse. Ti tujci prihajajo
               in upam, da nas ne bodo spravili v tretjo ligo.</p>
               <p>S tem sem jasno povedal, da nisem za radikalne reforme in zaradi tega ne bom podprl
               kandidata, želim pa mu vso srečo in ta sreča mu bo potrebna zato, ker tudi za
               radikalno reformo nosi absolutno vso odgovornost.</p>
            </sp>
            <sp xml:id="SDZ4-Redna-12-2005-12-20.sp49">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Školča.</p>
            </sp>
            <sp xml:id="SDZ4-Redna-12-2005-12-20.sp50">

               <speaker>JOŽEF ŠKOLČ:</speaker>

               <p>Hvala lepa. Torej, spoštovane kolegice, spoštovani kolegi, gospod podpredsednik!
               Predsednik vlade predlaga ministra brez listnice, to bo koordinator za približno 70
               ukrepov in posledično spremembo v tem trenutku še neznanega števila predpisov. Kaj to
               pomeni? Ali to pomeni, da bo imel nov minister pristojnosti, da posega v delovna
               področja praktično vseh svojih kolegov ministrov? Ali morebiti pomeni to nezaupnico s
               strani predsednika vlade lastni ekipi ministrov? Lahko seveda pomeni tudi nekaj
               drugega, nedopusten prenos koordinativnih funkcij predsednika vlade na svojega
               pooblaščenca, ki bo nosil naziv ministra brez listnice. Oboje je slabo in oboje je v
               nasprotju z ustavnim in zakonskim okvirom, ki ureja položaj vlade v našem političnem
               sistemu. Tudi na to je treba biti pozoren pri predlogu za to imenovanje.</p>
               <p>Gospod Janša je govoril o paraleli med projektom približevanja Slovenije Evropski
               uniji in projektom reform, ki naj bi zagotovile blaginjo v Republiki Sloveniji. Ta
               primerjava je najmanj pretirana in zagotovo zgrešena. Zgrešena je že v tistem delu,
               ko govori o predpostavkah, odločitev za integracije v evropski prostor so bile
               praktično konsenzualne. To je prva razlika. Druga razlika je, da je bil model
               približevanja evropskim integracijam z ministrom brez listnice, ki je skrbel za ta
               vprašanja, praktično model, ki so ga imele vse države pristopnice in je pomenil način
               dela, usklajen z, po eni strani med pristopnicami in po drugi strani z Evropsko
               unijo. In tretja stvar, reformni ukrepi, ne zahajam v to, ali so potrebni ali ne,
               zagotovo spadajo v delokrog posameznih ministrstev in tako veleva tudi ustava v
               svojem 110. in 114. členu. Tu se pomembno načenja ta koncept.</p>
               <p>Ob tem predlogu se zato predvsem meni zastavlja vprašanje, ali predsednik vlade s tem
               ne nadaljuje z demontažo - in hočem biti nalašč dramatičen - ustavnega položaja vlade
               in tudi posameznih ministrstev. Demontažo dela že z imenovanjem sekretarjev, za
               katere bi bilo bolj pošteno, da se imenujejo komisarji, ki jih potem iz svojega
               kabineta posoja posameznim ministrstvom. Tokratno imenovanje verjetno pomeni
               nadaljevanje te politike, pomeni po eni strani zmanjševanje vloge ministrov in
               povečevanje položaja oziroma moči predsednika vlade. Ali se lahko v tem državnem
               zboru strinjamo s tem, da posredno šibimo položaj ministrov? Mislim, da ne in mislim,
               da je to nevarno. Če ima kdo težave z ministri, ima na razpolago z ustavo in zakoni
               določene mehanizme, da jih spravi v red oziroma zamenja, če je z njimi globoko
               nezadovoljen.</p>
               <p>Problem imenovanja gospoda Damjana je v tem, da on namreč ne bo imel resorno
               določenih pristojnosti, ne bo imel upravnih pooblastil in verjetno tudi ne dovolj
               usposobljene administracije za tako širok krog delovanja. To so trije elementi, ki
               postavljajo pod vprašaj tako odločitev koalicije in vlade. Slabo pripravljen projekt,
               kar nedvomno to je, s tega ustavnega vidika pa bo verjetno pomenil, prvič, podvajanje
               pooblastil, drugič, odvajanje administracije in tretjič bo pomenil potencialne vir
               konfliktov znotraj vlade in med posameznimi ministri.</p>
               <p>Zato naj končam s tem, da predlog predsednika vlade ne prinaša samo reformnih
               predlogov za večjo blaginjo Slovenije. Z željo po večji blaginji Slovenije se lahko
               vsi strinjamo in tudi iščemo načine, kako pridemo do nje. Ta predlog prinaša, kar je
               zame problem, tudi suspenz posameznih določb, ki urejajo parlamentarni sistem. To pa
               je zagotovo nevarnejše od negotovosti, ki jih prinašajo reforme. Hvala lepa.</p>
            </sp>
            <sp xml:id="SDZ4-Redna-12-2005-12-20.sp51">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je na vrsti gospod Veber.</p>
            </sp>
            <sp xml:id="SDZ4-Redna-12-2005-12-20.sp52">

               <speaker>JANKO VEBER:</speaker>

               <p>Hvala za besedo. Kandidat za ministra brez listnice, odgovornega za usklajevanje in
               spremljanje izvajanja strategije razvoja Slovenije, je v svoji predstavitvi
               predstavil učinkovit sistem reform v katerih pričakujemo večjo gospodarsko rast,
               večjo zaposlenost in s tem tudi blaginjo. To naj bi dosegli s konkurenčnostjo in
               rastjo slovenskega gospodarstva, znanjem, učinkovito državo, ki bo gospodarstvu
               prijazno okolje, imeli bomo moderno socialno državo ob vzdržnem pokojninskem sistemu
               in učinkovitem zdravstvenem sistemu. K temu bi dodal samo še to, da manjka še tema
               gospodarstvo, ki naj bo prijazno okolju. In res, celoten spekter, pravzaprav tisti,
               za katere ne vidim nobenih zadržkov, da ga v Sloveniji ne bi imeli. Vidim pa veliko
               odgovornost v tem, da Slovenija danes dosega zavidljivo raven razvoja in da bodo vsi
               ti ukrepi morali biti izjemno dobro premišljeni, da se ta raven ne bo zmanjšala
               oziroma da ne bo povzročila pravzaprav povečanje razlik med nami, in smiselnost tega
               resorja mogoče vidim prav v tem, da se zmanjšajo ozki politični interesi, ki
               velikokrat botrujejo temu, da vladajoča koalicija izgubi tisti kompas, tisto smer, ki
               pelje v te cilje, kot sem jih v uvodu predstavil.</p>
               <p>In proračuna, recimo, za leto 2006, 2007 sta dva pomembna akta, ki sta že sprejeta,
               pa mislim, da ne sledita temu, kar naj bi počel minister brez listnice, odgovoren za
               usklajevanje izvajanja strategije razvoja Slovenije. Tukaj se mi zdi ključen problem
               smiselnosti uvajanja novega resorja, če ne sledimo s proračunom temu razmišljanju. V
               nadaljevanju bi rad opozoril samo na dve stvari, ki se mi zdita izjemno pomembni. Eno
               je ta, da ohranimo Slovenijo takšno, kakršna je, tudi po svoji raznolikosti v
               primerjavi z drugimi državami. Gre za razpršeno poseljenost in mislim, da je največji
               poraz tudi za kandidata, v kolikor bo dovolil, da se bo katerokoli območje v
               Sloveniji izpraznilo. To je poraz za politiko, še posebej za ministra, ki bi skrbel
               za izvajanje strategije razvoja Slovenije.</p>
               <p>Drugo, kar sem mi zdi ključno, je seveda, kako to premoženje, ki je bilo vrnjeno v
               postopku denacionalizacije čim učinkoviteje spraviti v fazo razvoja. Aktualna
               koalicija še vedno razmišlja o tem, da je potrebno kar nekaj dodajati, kar neke
               dodatne ugodnosti dajati temu kapitalu, kar sem mi zdi izjemno zgrešeno, kajti vse to
               premoženje bi moralo začeti vračati državi nek kapital, ne pa, da mu dajemo neke
               dodatne ugodnosti. To je ta odklon od tega razmišljanja, kaj se danes trenutno dogaja
               v Sloveniji in kaj naj bi ta resor počel. In mislim, da je kot konkreten primer pri
               tem res potrebno izpostaviti naslednje, da je v paketu davčne zakonodaje, ki jo
               sprejemamo, zapisano, da je v Sloveniji sprejemljiv 20 letni špekulativni rok za
               kapitalski trg. Neprimerljivo z ostalimi evropskimi državami torej gre za neko togo
               ravnanje z izjemno velikim kapitalom. In če ta kapital ne bo prišel v funkcijo
               hitreje kot v dvajsetih letih, potem ne moremo govoriti o tem, da bomo v Sloveniji
               imeli učinkovito in fleksibilno državo, hiter razvoj, trg delovne sile in
               podobno.</p>
               <p>Zelo zanimivo vprašanje bo tudi, kako vzpostaviti čim bolj učinkovito funkcijo
               premoženja, ki ga ima cerkev. Cerkev ni več tisto, kar je bila včeraj, je povsem neka
               druga inštitucija s tem premoženjem. Ampak to premoženje, zaenkrat lahko ugotavljamo,
               da tudi preko bank, preko vpliva na gospodarstvo ne nosi očitno cerkvi dovolj
               sredstev, kajti še vedno se pričakuje, da se iz javnih financ pokriva določene
               obveznosti. Če ta odnos v teh reformah, v izvajanju strategije razvoja Slovenije ne
               bo izveden na način, da bo tudi ta kapital reševal ključne probleme, potem seveda
               lahko govorimo o tem, da je ta resor nepotreben. V kolikor bo pa znotraj koalicije
               uspel te ozke politične interese nadgraditi s tem, da jih ne bo, vsaj v takšni meri
               ne, kot so danes zapisani v davčni zakonodaji in v proračunih, potem seveda lahko
               govorimo, da bo narejen napredek. Vendar, ali je posluh za to v koaliciji ali ne in
               ali bo imel minister moč, da bo to izpeljal, je vprašanje, ki mi ostaja zelo, zelo
               odprto. Hvala.</p>
            </sp>
            <sp xml:id="SDZ4-Redna-12-2005-12-20.sp53">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Zalokar Oražem.</p>
            </sp>
            <sp xml:id="SDZ4-Redna-12-2005-12-20.sp54">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani! Jaz bi se, glede na pomanjkanje časa osredotočila
               predvsem na mnenje bodočega ministra za reforme, gospoda Damjana, glede področja
               lokalne samouprave, torej glede delovanja občin.</p>
               <p>Prva ugotovitev, ki jo želim povedati je ta, da lokalne samouprave niti on niti
               reformatorji ne štejejo med področja, za katere pravijo, da so osrednjega pomena, in
               seveda v tem smislu mu ne dajo kakšne posebne vloge. Kljub temu pa gospod Damjan v
               zvezi z ukrepi, s katerimi bomo skušali doseči učinkovito porabo sredstev Evropske
               unije za hitrejši razvoj, na prvem mestu predlaga koncentracijo sredstev in ustanov
               vodenja in upravljanja, ki naj bo čim bliže, kot pravi, političnemu odločanju v
               državi. To kaže na nevarnost velike centralizacije pri odločanju in upravljanju
               sredstev različnih skladov. Tako rekoč se bo o tem odločalo v pisarni predsednika
               vlade in ker bo odločanje tu, menim, da pri tem ne bodo imeli osnovne vloge strokovni
               kriteriji, pač pa bo to očitno tudi politično odločanje.</p>
               <p>Regionalne razvojne agencije in dogovarjanja naj bi po njegovem mnenju izgubile
               pomen, saj naj bi prevladala glede na to drugačna merila. Nagrajevane bodo očitno
               samo poslušne in <stage xml:id="SDZ4-Redna-12-2005-12-20.stage5">(v narekovajih)</stage> "naše regije". Prav tako je zanimivo, da naj bi
               regijske razvojne agencije dobile, kot je nekje rečeno, citiram, s strani
               reformatorja, "naj bi bile le promotorji projektov, nikakor pa ne njihovi nosilci".
               Takšne rešitve se mi na tem področju zdijo, da se ne skladajo s temeljnimi
               usmeritvami zakona o skladnem regionalnem razvoju. Za cilj pa imajo, da se odvzame
               možnost pomembnejše vloge regionalnim in lokalnim strukturam, sodelovanju in
               dogovarjanju številnih partnerjev na ravni regije, pač pa se vse to prenaša čim
               bližje vrhu, tako rekoč v vrhovni štab, če tako rečem, in bo tovrstna pomoč pač
               razdeljevanja glede na politične kriterije in politične namene.</p>
               <p>Prav tako tudi druga ugotovitev in vprašanje v zvezi z lokalni samoupravo, ki sem ga
               dala gospodu kandidatu Damjanu, ostaja odprto. Gre za to, da z uveljavitvijo enotne
               davčne stopnje 20% na področju dohodnine to pomeni približno 20 milijardni izpad
               tolarjev pri financiranju občin. Bodoči minister v tem ne vidi nobenega problema,
               izpad naj bi glede na to vprašanje ne bil problem, zagotovil naj bi se skozi morda
               povečan delež dohodnine ali pa skozi davek na dodano vrednost. Pri tem se mi je pač s
               takšnim odgovorom jasno pokazalo, da pravzaprav nekega koncepta, pravega koncepta ni
               in da se sedaj nekje jemlje, nekam daje in da pravzaprav tudi pri tako globalnih
               izračunih, kot je po moji oceni vendarle 20-milijardni izpad sredstev iz dohodnine na
               račun občine, pravega odgovora ni in se ga bo iskalo še nekje v prihodnosti. Ne
               nazadnje je minister v zvezi s tem tudi zatrdil, da pač to problem v tem trenutku ni
               in prav tako tudi ni problem, kje bodo zagotovljena sredstva za bodoče regije, kar se
               mi zdi, da je bilo večkrat poudarjeno, da je razvojni projekt, pa ga prav tako v
               njegovih izjavah niti v finančnih konstrukcijah bodoče Slovenije ni nikjer
               opaziti.</p>
               <p>Samo še ena drobna notica, zaradi katere prav tako menim, da kandidata gospoda
               Damjana ne morem podpreti, pri tem pa bom razmišljala predvsem z vidika slovenskih
               žensk in pa morda tudi z vidika bodočih upokojenk. Takole je rekel leta 2004: "Nujno
               je, da se že sedaj začne zviševati spodnja starostna meja za prejemanje polne
               starostne pokojnine na najmanj 65 let. Za ženske, ki so v slovenskem pokojninskem
               sistemu močno favorizirane, pa bi se morala starostna meja zviševati pospešeno, na
               primer dvakrat hitreje kot doslej." Skratka, zelo malo se govori pri tem tudi o
               njegovih stališčih v zvezi s pokojninsko reformo, vendarle pa je jasno dejstvo, da je
               vizija gospoda Damjana usmerjena v to, da se vsem nam bistveno, kot pravi, povečuje
               tako pokojninska delovna doba, predvsem pa, očitno ne glede na to, da veliko govori o
               svoji družini in svoji ženi, slabo misli tudi o ženskah, za katere, mislim, da je
               prvi v Sloveniji, ki pravi, da smo privilegirane in favorizirane in da moramo čim
               prej izenačiti tudi ta naš privilegij, zato pač kandidata na morem podpreti.</p>
            </sp>
            <sp xml:id="SDZ4-Redna-12-2005-12-20.sp55">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Ljubeljšek.</p>
            </sp>
            <sp xml:id="SDZ4-Redna-12-2005-12-20.sp56">

               <speaker>MITJA LJUBELJŠEK:</speaker>

               <p>Hvala lepa za besedo. Spoštovani zbor, spoštovani državni sekretar. Uvodoma bi vas,
               gospod podpredsednik, pohvalil za modro vodenje te razprave, da ste dopustili, da
               lahko poslanci v svoji razpravi vlečemo rdečo nit. Težko bi bilo govoriti samo o
               kandidatu kot osebi, ali je lep ali ni lep, ali ima Murino konfekcijo ali ne, ali je
               srečen v zakonu in podobno. Sam menim, da govorimo o tem, ali ministra brez listnice
               potrebujemo, in če, zakaj so vzroki za to, in na koncu tudi, ali je kandidat primeren
               za tega ministra.</p>
               <p>Uvodoma poudarjam, da podpiram predlaganega ministrska kandidata, kot tudi
               ustanovitev službe vlade Republike Slovenije za reforme. Strokovne reference dr.
               Damjana potrjujejo, da gre za izredno visoko, strokovno, teoretično usposobljenega
               strokovnjaka, za katerega sem prepričan, da bo znal in zmogel povezati teorijo s
               prakso. Na predstavitvi na matičnem odboru je zelo prepričljivo in razumljivo
               predstavil strukturo gospodarskih in socialnih reform ob koncu podkrepljeno s
               konkretno prikazanimi variantnimi izračuni. Popolnoma se strinjam tudi z mnenjem dr.
               Damjana, da danes lahko govorimo, da imamo v Sloveniji jasen strateški cilj: povečati
               zaposlenost in družbeno blaginjo. Da pa bomo to dosegli, moramo povečati
               konkurenčnost in rast gospodarstva, kar pa ni mogoče brez velikega inputa znanja.
               Znanje in pogum, zagotavljajo, sta najpomembnejša dejavnika v vseh tej zgodbi.
               Potrebne so investicije v znanje, ker samo to omogoča inovativnost, ki prinaša nove
               proizvode z večjo dodano vrednostjo, ki povečuje produktivnost, ekonomičnost, večjo
               gospodarsko rast, nova delovna mesta, zmanjšanje nezaposlenosti in zagotavlja večjo
               socialno varnost in končno tudi blaginjo vseh. Za vse to pa so še kako potrebne
               reforme, kajti kazalci, kje smo danes, so naslednji: v Sloveniji je samo 20% podjetij
               inovativnih, na Irskem 65%, v Nemčiji 61%. V čem se kaže inovativnost, ki jo v
               Sloveniji bolj razumemo in poznamo - v tem, kakšen je delež izvoza proizvodov visoke
               tehnologije. V Sloveniji to znaša 5%. Od nas so boljši Slovaki, Čehi, Grki,
               Portugalci, celo v Bolgariji. Slabši od nas so samo Albanci in Poljaki. Od nas so
               boljši tudi Estonci, Litvanci, Hrvati, Rusi in Madžari. Na Madžarskem je ta delež
               24%, na Irskem kar 46% celotnega izvoza predstavljajo proizvodi visoke tehnologije. V
               Sloveniji, naj ponovim, samo 5%.</p>
               <p>Zagotovo je, da smo v preteklih letih nekje močno zatajili, nekaj je bilo zelo
               narobe. Kajti nihče me ne bo prepričal, da Slovenci nismo dovolj delavni, da ne znamo
               in da ne zmoremo toliko kot vsi prej našteti. Reforme so nekatere razvite države že
               izpeljale, nekatere jih izpeljujejo, nekatere o tem še razmišljajo, nekatere te
               nujnosti še ne dojemajo. In kje je pri vsem tem Slovenija. Mednarodne študije kažejo,
               da ko se država približa določeni ravni razvitosti, začne gospodarska rast počasi
               padati, postane lahko ničelna ali celo negativna. Temu se bo Slovenija približala v
               naslednjih petih do desetih letih. Če ne bo nič ukrenila, zato so sedaj potrebne
               spremembe, potreben je miselni preobrat družbe in posameznikov, na osnovi katerega se
               jasno opredelijo cilji, definirajo naloge ter izpeljejo aktivnosti in ukrepi. Ker je
               politični moto nekaterih v zadnjem mesecu, da bodo z reformami revni še revnejši in
               bogati še bogatejši, ne morem kaj, da ponovno ne vprašam, kdo pa je v zadnjih
               dvanajstih letih omogočil, da so nekateri lahko postali neizmerno bogati in da so
               drugi postali revni. Verjamem, da bo doktor Damjan in tudi mi v koaliciji naredili
               vse, da bogati ne bodo nepošteno še bolj bogati, revni pa veliko manj revni.</p>
               <p>Z reformami naj bi ustvarili moderno socialno državo, ki bo omogočala vsem dostojno
               življenje, tudi tistim, ki bomo mogoče manj uspešni v procesu gospodarskega razvoja,
               da jim bo zagotovljena varnost in človeku vredno življenje, kvaliteten zdravstveni in
               vzdržen pokojninski sistem. Izjemno me je na matičnem delovnem telesu presenetil
               očiten nemir opozicijskih kolegov, ko je doktor Damjan predstavljal konkretne
               izračune vpliva enotne davčne stopnje na posamezne dohodkovne razrede. Primeri
               kažejo, da trditve nasprotnikov reform niso točne. Od kolegov iz opozicije sem
               pričakoval, glede na to, da so med njimi tudi ekonomisti, resna in konkretna
               strokovna vprašanja, mnenja, predloge in pobude glede na tako medijsko negativno
               izpostavljeno enotno davčno stopnjo in njene učinke na nižje ogroženo populacijo.
               Namesto tega se je zgodil proceduralni protest, naj se neha s predavanjem, kandidat
               pa naj odgovarja le na postavljena vprašanja. Temu so sledila vprašanja, ki niso
               imeli nič ali zelo malo z vsebino dnevnega reda. Doktorju Damjanu so očitali, recimo,
               da je deloval kot turbo kandidat, navit z vsemi podatki, da je naučen premalo
               politike, da ni politik, da so njegove izjave popolnoma nepolitične, da je bil v
               predhodnem obdobju premalo dosleden, preveč grob, premalo previden v svojih izjavah.
               Citiram, "torej vidi se vam, da niste bili politik." In naprej citiram, "da je v tem
               programu, v tem miš mašu, v tej enolončnici poleg nekaterih ukrepov, ki so dobri tudi
               skrajno problematični in celo diletantski." Najbolj od vsega se mi je zdelo
               problematično, da spreminja svoje mnenje. Zato občudujem dr. Damjana, da kljub temu
               še vedno daje soglasje k svoji kandidaturi. Tu se kaže njegov močan karakter in
               odpornost. Naj ponovim, kar sem že rekel, da so bili to nizki udarci. Glede politike
               je že tako, da se je treba vključiti v politiko, ker je nekatere stvari mogoče
               spreminjati samo tako, da se vključiš vanjo, v politiko. Glede spreminjanja mnenja,
               kot očitek dr. Damjanu, pa tole: tisto, kar sem sam mnoga leta, kot kaže, naivno
               verjel in bil skorajda prepričan, danes nisem več. V tem letu sem spremenil mnenje o
               marsičem in o marsikom, spoštovani kolegi iz opozicije. In prepričan sem, da pri tem
               nisem edini. Človek v življenju spoznava resnico in zmoto.</p>
               <p>Projekt gospodarskih in socialnih reform je preveč pomemben, da bi se ukvarjali s
               takimi vprašanji, ki želijo na zelo neprimeren in žaljiv način diskreditirati dr.
               Damjana. Ob takem načinu razprave kolegov iz LDS in SD, ki je bila že na matičnem
               delovnem telesu in se kaže tudi danes, sprašujem, ali se opozicijski kolegi le
               sprenevedajo, čeprav so imeli pred seboj jasno empirično predstavitev, ali gre za
               kritizerstvo, kljubovalnost in nasprotovanje zaradi izgubljene priložnosti prejšnje
               vlade in oblasti, ki ni imela vizije, znanja in volje, niti moči in poguma, da bi
               sprožila in izpeljala podoben projekt reform. Samo tisti, ki še nikoli niso vodili
               pomembnih projektov, lahko govorijo, da ta projekt reform ne potrebuje centralnega
               vodenja oziroma da ga lahko vodi kar finančni minister ali kakšen drug minister.
               Govorijo o nepotrebnosti službe za reforme, nepotrebnosti ministra brez listnice in
               samo tisti potencirajo nepotrebnost stroškov za to službo. Gre za izredno kompleksen
               interdisciplinaren projekt, ki posega s sistemskimi in organizacijskimi ukrepi v vse
               vladne resorje. Zato mora biti centralno voden iz samostojne vladne službe. Imeti
               mora najkompetentnejšega skrbnika, to je, predsednika vlade. In kdo najbolje vodi in
               koordinira projekt kot tisti, ki ga je skupaj s strokovno ekipo koncipiral in
               definiral?</p>
               <p>Gospodarske in socialne reforme pomenijo po mojem mnenju za to državo nacionalni
               projekt, saj gre vendar za prihodnost Slovenije, za perspektivo mladih, socialno in
               delovno varnost prebivalstva, za varnost starejše populacije in ne nazadnje za večjo
               družbeno blaginjo vseh v tej državi. Ta projekt lahko postavimo ob bok projektom
               osamosvojitve Slovenije in vstopa Slovenije v EU in Nato. Najbolj zanimivo pri tem pa
               je, da mu javno nasprotujejo večinoma isti ljudje, kot so nasprotovali tudi tem
               projektom. Ko nekateri hočemo spremembe, ki nas bodo peljale naprej, nekateri
               krčevito kažejo nasprotovanje s svojo črnogledostjo, pesimizmom, z javnimi protesti,
               z veti. Enostavno z vsemi svojimi močmi branijo pridobljene privilegije. Kljub tem
               nasprotovanjem in pesimizmu vedno istih ljudi pa preteklost kaže, da večina Slovencev
               zmore ob kritičnih trenutkih iz nemogočega narediti mogoče. Zato zaupam ministrskemu
               kandidatu, vladi, predsedniku vlade kot skrbniku tega projekta in tudi najširši
               javnosti, predvsem pa temu visokemu zboru, da bomo skupaj zmogli toliko modrosti, da
               bomo uspešno peljali in uresničili ta projekt, kajti prihodnost pripada pogumnim.
               Hvala.</p>
            </sp>
            <sp xml:id="SDZ4-Redna-12-2005-12-20.sp57">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Jožef Horvat.</p>
            </sp>
            <sp xml:id="SDZ4-Redna-12-2005-12-20.sp58">

               <speaker>JOŽEF HORVAT:</speaker>

               <p>Hvala za besedo, spoštovani podpredsednik. Spoštovane poslanke, poslanci, spoštovani
               predstavnik vlade, vsi prav lepo pozdravljeni, pozdravljam tudi vse, ki kakorkoli
               spremljajo to današnjo sejo še posebej današnjega kandidata dr. Jožeta Pavliča
               Damjana.</p>
               <p>Za življenje v civiliziranem svetu je danes značilno, da nam teče skorajda že s
               stresno naglico. Globalizirani svet je izjemno dinamičen svet, ki velikokrat pozablja
               na dostojanstvo človeka, na vrednote. Edina stalnica sodobnega časa, edina konstanta
               so spremembe. V uvodnem delu strategije razvoja Slovenije, sprejete junija letos, je
               zapisano, da je v ospredje strategija postavljena celovita blaginja vsakega
               posameznika in posameznice. To je gotovo kvalitetna usmeritev, ki ne uporablja samo
               abstraktnih kategorij, kot je na primer kategorija gospodarstva, ampak se z
               občutljivostjo dotakne posameznika. Zato se strategija ne osredotoča samo na
               gospodarska vprašanja, ampak tudi na socialna, okoljska, politična in pravna ter
               kulturna razmerja. Strategija razvoja Slovenije je po svoji vsebini tudi strategija
               trajnostnega razvoja Slovenije. Obenem pa pomeni prenos ciljev lizbonske strategije v
               naše nacionalno slovensko okolje, ob upoštevanju novih možnosti in novih priložnosti
               Slovenije pa tudi ob upoštevanju zaostankov Slovenije. Dokument je zapisan in je
               sprejet. Če mislimo resno, če želimo, da bodo črka zapisane na papirju zaživele, če
               iskreno želimo Sloveniji razvojni preboj, mora vsak državljan za to dati svoj
               odgovorni prispevek. Nekateri, spoštovane kolegice in kolegi, imamo prav veliko
               odgovornost.</p>
               <p>Reforme so danes realnost Evrope, po moji oceni zaenkrat s premajhnim pospeškom.
               Bruseljski odziv na reforme je pričakovan, odgovornost za razvojni zasuk Evropska
               unija vrača članicam, slovenska vlada je očitno pohitela. Reforme je vzela predvsem
               kot lastno razvojno usmeritev in ne obratno, zato ji Evropska unija pomeni zgolj
               potrjevanje programov in domačih ukrepov in to je dobro. Pri reformah ne gre za
               odrekanje evropskim vrednotam, kot so visoka raven blaginje, socialna kohezija in
               solidarnost, kakovost življenja, dostopnost izobraževanja in zdravja, nasprotno.
               Spremembe in modernizacija evropskih politik so potrebne prav zato, da bi lahko
               ohranili te vrednote v vsem bolj dinamičnem in globaliziranem svetu. Pri
               globalizaciji ne gre za to, kot se zmotno misli, le za odliv slabo plačanih delovnih
               mest in dobičkov države z nižjimi socialnimi standardi. Nasprotno. Novi konkurenti
               ogrožajo Evropo na področjih, ki so do nedavno veljala za nesporno primerjalno
               prednost razvitega sveta. In tu jaz vidim veliko razlogov za strah, kaj se nam lahko
               zgodi v Sloveniji, če se pravočasno ne odzovemo na globalizacijo. Gotovo že veste, da
               je Kitajska že prehitela Združene države Amerike in postala največja izvoznica
               informacijsko-tehnološke in komunikacijske opreme na svetu. Slovenski reformni zagon
               dobiva tudi z današnjim dnem zelo konkretne oblike. Danes bomo gotovo, sam bo k temu
               prispeval svoj glas, potrdili ministra brez listnice, odgovornega za usklajevanje in
               spremljanje izvajanja strategije razvoja Slovenije.</p>
               <p>Doktorju Jožetu Pavliču Damjanu želim pri odgovornem delu resnično veliko uspehov. Ti
               bodo, tako kot so načrtovani, v dobro vseh slovenskih državljank in državljanov. Za
               realizacijo sprejetega okvira reform, ki ga je vlada že sprejela, pa potrebujemo tudi
               politični konsenz in ne političnih shodov, kot je bil nedavni, na katerem so si
               nekateri v tretjem tisočletju, skorajda v osrčju Evrope spet privoščili manipulacijo
               ljudi, ki so jih pripeljali na ulico in nekateri žal niti niso vedeli, zakaj
               demonstrirajo oziroma zmrzujejo. Leto, ki prihaja, leto 2006 bo predvsem leto
               političnih kompromisov in ekonomskega pragmatizma. Želim pa, da bo tudi zaradi
               naslednjih reformnih korakov zadovoljno. Hvala lepa.</p>
            </sp>
            <sp xml:id="SDZ4-Redna-12-2005-12-20.sp59">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Gulič.</p>
            </sp>
            <sp xml:id="SDZ4-Redna-12-2005-12-20.sp60">

               <speaker>ALEŠ GULIČ:</speaker>

               <p>Cenjene kolegice ...</p>
            </sp>
            <sp xml:id="SDZ4-Redna-12-2005-12-20.sp61">

               <speaker>PODPREDSEDNIK DR. MARKO PAVLIHA:</speaker>

               <p>In samo gospod Gulič.</p>
            </sp>
            <sp xml:id="SDZ4-Redna-12-2005-12-20.sp62">

               <speaker>ALEŠ GULIČ:</speaker>

               <p>... kolegi, spoštovani predsedujoči. Kolikor sem razumel vaša navodila, gospod
               predsedujoči, danes govorimo "ad personam", ne "ad rem". Dobro. To mi je celo bolj
               všeč. Namreč, o gospodu Jožetu Pavliču Damjanu oziroma J. P. Damjanu ne ve kaj
               veliko, sem pa seveda marsikaj prebral, kar je povedal. In takšnega človeka seveda,
               ki tako rad kaj pove, ki ne kroti svojih besed, ki zine, kar mu pride na misel, ki
               ima takšen verbalni "ejaculatio precox" seveda ne morem podpreti. Po drugi strani mu
               tudi ne privoščim, da bi se tako poceni znebil žene in da bi zato plačevali
               davkoplačevalci 350 milijonov, on bo seveda brez žene ostal in užival to življenje.
               Vsem vam, ki ga zagovarjate vam povem tole, ne nasedajte skušnjavcu. Tukaj bi namesto
               moral stati, recimo, pater Andrej Božič, znameniti slovenski ekzorcist, ki bi znal
               videti že v tem priimku, da je "nomen omen", se pravi, da je "damien", pomen. In ker
               je moja naloga med drugim, pa tudi naša, da izganjamo zlo...</p>
            </sp>
            <sp xml:id="SDZ4-Redna-12-2005-12-20.sp63">

               <speaker>PODPREDSEDNIK DR. MARKO PAVLIHA:</speaker>

               <p>Gospod Gulič, lepo prosim, brez žalitev.</p>
            </sp>
            <sp xml:id="SDZ4-Redna-12-2005-12-20.sp64">

               <speaker>ALEŠ GULIČ:</speaker>

               <p>To so alegorije. In da spravljamo zelo ob živce, seveda, moram pač nadaljevati.
               Prebral bom nekaj zadev, ki so tule pripravljene. Na vprašanje, kakšen je vaš odnos
               do Janeza Janše oziroma kako mladi ekonomisti razumete vlado, je Damjan odgovoril:
               "Dober, mi smo njegovi verniki, seveda." Slovenije ne vidi kot veliko družino, kot
               vrednoto, ampak jo vidi kot podjetje, kot "grajzlerijo". "Podjetje, ki je praktično v
               stečaju, zato je najbolje, da prevzame to nekdo iz tujine." <stage xml:id="SDZ4-Redna-12-2005-12-20.stage6">(Delo, 19.10.2005.)</stage> Komu
               bomo torej dali to Slovenijo? Kakšen je njegov odnos do nas? Gospod "J.P. Damien", če
               me slišite zdaj, mi nismo poskusni zajci! Mi smo ljudje. In vsi tisti, ki so nas
               volili, niso poskusni zajci, so ljudje. Država seveda ni podjetje, država ima tiste,
               ki še ne zmorejo, in tiste, ki ne zmorejo več, pa tudi tiste, ki mogoče danes ne
               morejo. In teh ni za pobiti, za odstraniti, za ukiniti. Če je ta ekonomska logika
               tako zelo močna in tako jasna in tako razvidna pri gospodu Damjanu, potem naj bo tudi
               samokritičen, ker je ta strošek, se pravi, ustanovitev njegove funkcije in zasedba te
               funkcije, tako velik strošek in ekonomsko očitno neupravičen, naj bo dosleden in naj
               se ukine, preden glasujemo o njem. Hvala lepa.</p>
            </sp>
            <sp xml:id="SDZ4-Redna-12-2005-12-20.sp65">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj mogoče samo še to pripomnim, da smo razpravo "ad personam" vseeno
               razširili na "ad rem", drugače ni šlo. In smo jo razširili s strategijo razvoja
               Slovenije, to je bilo pač nujno. Samo povem, kako je bilo odločeno.</p>
               <p>Na vrsti je mag. Kramberger.</p>
            </sp>
            <sp xml:id="SDZ4-Redna-12-2005-12-20.sp66">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Cenjene kolegice in kolegi! Kandidata za ministra
               brez listnice, dr. Jožeta P. Damjana, odgovornega za usklajevanje in spremljanje
               izvajanja strategije razvoja Slovenije, bom osebno podprl. Dovolite pa mi, da njegovo
               vlogo v vladi poskušam ponazoriti v prispodobi, z vlogo odgovornega nadzornega pri
               adaptaciji hiše.</p>
               <p>Dejstvo je, da je slovenska stavba trdna in ima kar lepo fasado. To ugotavljajo tudi
               tisti, ki prihajajo k nam na obisk. V tej stavbi je treba izvršiti vzdrževalna in
               obnovitvena dela, seveda po načrtu. Ta načrt mora biti predstavljen nazorno vsem
               stanovalcem. Računati je treba tudi z izvajalci del, ki bodo naleteli na
               nerazumevanje stanovalcev v tej stavbi, nekateri bodo dejali: "Dokler bom jaz, je
               tako dobro zame, urejajte in adaptirajte takrat, ko me ne bo več." Nekateri zelo
               zainteresirani za obnovitvena dela bodo želeli celo porušiti kakšno nosilno steno v
               stavbi ali celo zamenjati novo inštalacijo z inštalacijo drugega dobavitelja.
               Kandidatu za ministra dr. Damjanu predlagam, da izdela maketo obnovljene stavbe, iz
               katere bodo jasno vidna opravljena dela, ki bodo v dobro vseh stanovalcev. Torej,
               stanovalce oziroma hišni svet je potrebno argumentirano prepričati, da je sedaj
               optimalni čas za adaptacijo, tako v smislu letnega časa kot tudi cene, ki jo bodo
               plačali. Pričakujem, da z imenovanjem in ustanovitvijo tega ministrstva ne bodo
               odvzete pristojnosti drugim ministrstvom. Kandidatu za ministra, dr. Damjanu, želim
               uspešno delo, prepričan sem, da bo upošteval predpise o varstvu pri delu tako za
               stanovalce kakor tudi za izvajalce. Investitor pa bo seveda zmogel ceno adaptacije.
               Hvala lepa.</p>
            </sp>
            <sp xml:id="SDZ4-Redna-12-2005-12-20.sp67">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Moge. Gospod Moge beseda je vaša. Prosim lepo, če lahko
               samo gospod Moge govori.</p>
            </sp>
            <sp xml:id="SDZ4-Redna-12-2005-12-20.sp68">

               <speaker>RUDOLF MOGE:</speaker>

               <p>Gospod podpredsednik, hvala lepa za besedo. Saj sem pedagog, bom že z glasom prevpil
               ostale. Lep pozdrav vsem kolegicam in kolegom. Sam sem ob pregledu bibliografije dr.
               Jožeta Damjana, poročenega Pavlič, ostal na tem nivoju, da mu, kar se stroke tiče, ne
               morem prav nič očitati. Ampak, ob tem, ko razglabljamo o njegovem imenovanju, je
               treba vedeti ne samo to, kaj je on, ampak kar bo on počel. In o teh stvareh bi rad na
               kratko spregovoril.</p>
               <p>Jaz mislim, da je tako zastavljena reforma, bom najprej s tem začel, in iskanje
               izhoda, kdo bo vodil reformo, po mojem, zelo blago rečeno nedorečena oziroma po mojem
               kaže na to, da ta vlada, ki je zdaj malo več kot eno leto na oblasti, nima jasnih
               ciljev, vizij in vsega, kako bi Slovenijo popeljala na tisto pot kot je obljubljala,
               da se bosta cedila med in mleko. Zakaj spoštovane kolegice in kolegi? Poglejte, tukaj
               gor imam predsednika vlade in tu imam osebe, ki jim on poveljuje, če uporabljam
               vojaški izraz. On poveljuje, verjeli ali ne, najmočnejšemu podjetju ljudi. Namreč,
               ministrstva z organi, vladne službe in upravne enote imajo skupaj, verjeli ali ne,
               34.822 ljudi, datum je 1.5.2005 in se do zdaj ni bistveno spremenil. In ne samo to,
               spoštovane gospe in gospodje, vladne službe, ki gredo od podpredsednika vlade tukaj
               gor - poveljuje 1305 ljudem. Če nekdo ima takšno zalogo visoko kvalitetnih kadrov in
               je pred volitvami in volitvami v tem državnem zboru, ko smo imenovali ministre,
               obljubljal kako bo to državo popeljal naprej, kajti mi smo mu državo pustili v
               izredno dobri kondiciji, kar nakazujejo tudi statistike, ki so bile v tujini
               narejene, potem kaže to na nekaj. Namreč, na kaj kaže to? Kaže na to, da se politika
               vlade ne uresničuje, kot bi se morala. Zakaj ne? Spoštovane kolegice in kolegi!
               Tisoče ur smo vložili v to, da smo v državnem zboru na predlog vlade sprejeli
               nacionalne programe. Nacionalni raziskovalni program smo na tej seji sprejeli,
               nacionalni program visokega šolstva, nacionalni program izgradnje ceste, nacionalni
               program kulture itn. Ampak ne samo to, da smo sprejeli nacionalne programe, sprejeli
               smo tudi kup zakonov o temeljnih razvojnih programih na področju zdravstva, na
               področju visokega šolstva, na področju infrastrukture in na področju obrambe, če
               hočete. In sedaj, ko imamo vse te strateške dokumente v katerih smo rekli, da se
               bosta cedila mleko in med, in ko bi vlada morala s temi strateškimi dokumenti to
               spraviti v pogon, se vidi, da se je vse zaustavilo in nesposobnost izvajanja tega se
               prikrije z ustanovitvijo nekega novega ministrstva, neke skupine ljudi pri množici
               34.800 ljudi še dodatne ljudi, ki bodo sedaj kot nek angel varuh nas pripeljale varno
               preko vseh pasti globalizacije.</p>
               <p>Mislim, spoštovane kolegice in kolegi, da je to popolnoma zgrešena pot. Zakaj? Doslej
               so vlado vodili premieri z akademskimi nazivi iz ekonomije in mislim, da bi premier
               moral biti vešč v tem, če pa to ni, potem pa ima v tej veliki armadi kup ljudi, ki mu
               pomagajo in lahko sam prenaša odločitve. In sedaj sama pot do teh reform, spoštovane
               gospe in gospodje, se mi ne zdi dobra. Ta reforma vodi v čisti tržni kapitalizem
               najtrše oblike, pri tem pa se pušča ob strani ljudi, pušča se ob strani sociala. Kaj
               to komu mar, če nekaj tisoč ljudi pride demonstrirat, pušča se ob strani ne samo
               sociala, ampak bi tudi lahko rekel, da se pušča na strani tudi države kot take,
               atributi države kot take, njena kultura in vse ostalo. Zaradi tega se mi zdi na vrat
               na nos iti sedajle neko novo pot od te poti, ki smo jo tukaj v državnem zboru
               naredili, tvegano. Tvegano zaradi tega, gospe in gospodje, ker sem že zelo star in
               ker sem bil priča že velikim takšnim reformam, ena je uvedla s tovarišem Kardeljem
               socialistično samoupravljanje, mi vemo kako se je končalo in zakaj je tisto bilo, ker
               niso videli danih rešitev. Druga, če hočete, je bilo usmerjeno izobraževanje - mi
               vemo, kako smo končali. In glede na to, na kakšen način ste se v koaliciji lotili
               nove reforme, da vam ljudje niso popolnoma nič važni, njihovo mnenje, da se postavite
               nad njih in da imate opozicijo samo zato, da jo z leve in z desne klofutate tukaj v
               državnem zboru, ko hočejo karkoli pripomniti, meni se zdi tak način za Republiko
               Slovenijo izredno škodljiv. In to, kar sem povedal sedaj o Kardelju lahko v tem
               dejanju, ki mu sedaj prisostvujem, rečem samo: "Kardelj je mrtev. Naj živi Kardelj!"
               Zelo me spominja na tiste stare čase. Je pa premier, moram reči, zelo pametno ravnal.
               Kaj bo sedaj ta super minister, če mu tako rečem, ki bo koordiniral - 16 ministrstev
               tukaj že imamo. Dobili bomo sedaj še eno novo ministrstvo. Kaj bo ta minister delal?
               O razporeditvah in važnosti ministrstev naj vam pove samo podatek, gospe in gospodje,
               ministrstvo za obrambo ima zaposlenih 1.176 ljudi in nas pelje v razvoj. Ministrstvo
               brez listnice za lokalno samoupravo in regionalno politiko ima pa zaposlenega po teh
               podatkih enega človeka. Ja, kje je tu naša dobra in zdrava pamet? In sedaj bomo pa
               tako kot tega ministra, ko je neka marioneta tu v državnem zboru, ne more nič
               storiti, še enega ministra dali, da bo vodil razvoj, hkrati pa bomo imeli ministra za
               visoko šolstvo, za znanost in za tehnološki razvoj. In zdi se mi, da je to, če še
               enkrat ponavljam, kar sem že večkrat povedal, farsa brez primere. In ta novi minister
               bo hkrati, če sem jaz prav razumel - "konziliari" pravijo Italijani ali svetovalec
               ministru, kar glede akademskega naziva in stopnje, ki jo je študiral, je v redu, se
               pravi, bo svetovalec tudi hkrati premieru. Ker pa sedaj ni več neka neformalna
               skupina, ampak bo minister, bo hkrati tudi grešni kozel za vse tiste stvari, ki se
               bodo v reformi zalomile. In zaradi usmiljenja do gospoda Jožeta Pavliča Damjana jaz
               za njega ne bom glasoval, ker gre v poguben projekt.</p>
            </sp>
            <sp xml:id="SDZ4-Redna-12-2005-12-20.sp69">

               <speaker>PODPREDSEDNIK SAŠO PEČE:</speaker>

               <p>Hvala lepa. Hvala tudi podpredsedniku Pavlihi za dosedanje vodenje. Besedo dajem
               poslancu Bojanu Ruglju. Izvolite.</p>
            </sp>
            <sp xml:id="SDZ4-Redna-12-2005-12-20.sp70">

               <speaker>BOJAN RUGELJ:</speaker>

               <p>Hvala, gospod podpredsednik. Spoštovani! Slovenija je bila v preteklosti poskusni
               zajec, vemo, katere vladavine, in rezultate lahko občutimo danes. Danes, ko je dan,
               ko se odločamo, po mojem mnenju, o najpomembnejšem dogodku po osamosvojitvi in
               priključitvi Slovenije EU in Natu. To so bile na nek način politične reforme, sedaj,
               ko se je predsednik vlade Janez Janša odločil Slovenijo popeljati še v nujne
               ekonomske in socialne reforme. To je dolgotrajen proces, toda enkrat je treba začeti.
               Do danes se ni našel nihče, ki bi se bil pripravljen spoprijeti s tako velikim
               izzivom, našlo pa se je mnogo takih, ki so ves čas posvetili in še posvečajo le enemu
               cilju, da bi vse ostalo tako, kot je.</p>
               <p>Gospoda Damjana sem prvič v živo videl in slišal zadnjič na predstavitvi na odboru za
               gospodarstvo. Lahko mi kdo reče, ne hvali dneva pred nočjo, zagotovo pa lahko povem,
               da je prvi jasno in glasno predstavil strategijo, ki nas lahko popelje iz
               gospodarskega zaostanka in dolgov, ki smo si jih nakopali pod vladavino LDS-a in
               Združene liste.</p>
               <p>Edina panoga, ki so jo ti razvili v preteklosti do oblakov, je javni sektor, katerega
               poraba je zadušila naše gospodarstvo. Naj mi nekdo pokaže delavca, ki je izgubil delo
               v javnem sektorju. Ravno nasprotno. Zaposlili ste jih na tisoče in ti se sedaj
               ukvarjajo sami s sabo. Naj poudarim, da je pri nas zaposlenih v javnem sektorju 153
               tisoč ljudi in da vsak stane našo gospodarstvo 5 milijonov SIT na leto. Pa se kdo
               vpraša, kolikšna je storilnost v našem javnem sektorju. Samo en primer od mnogih, ali
               veste, da ene šivilja v Lisci, ali trgovka v Mercatorju ne zasluži toliko, da bi v
               vrtcu pazili otroka, če bi morala sama plačati ekonomsko ceno. Ne vem kako živi sama.
               To je sramota. Tako krivičen položaj gospodarstva in tudi kmetijstva ter tam
               zaposlenih v primerjavi z negospodarstvom je pri nas edinstven v Evropi.</p>
               <p>Spoštovani, na ta način smo vsako leto pridelali skoraj milijardo dolarjev
               zunanjetrgovinskega primanjkljaja in tudi toliko novega dolga. Če bomo delali tako še
               naprej, bomo iz naših otrok naredili hlapce, ki bodo nosili breme naše
               nepremišljenosti in potratnosti. Čisto na kratko, to ne pije vode, čeprav jo pijemo
               mi in to čisto navadno iz uvoza in si zanjo veselo sposojamo denar. Upam, da vam to
               vse pove. Naše gospodarstvo je preobremenjeno z negospodarstvom ter zato
               nekonkurenčno in to moramo spremeniti.</p>
               <p>Prepričan sem, da bo kandidat za ministra gospod Joža Pavlič Damjan ob podpori naše
               vlade in tega parlamenta ter vseh nas državljanov zmogel to, kar lahko naredimo samo
               vsi skupaj. To so ekonomske in socialne reforme. Hvala lepa.</p>
            </sp>
            <sp xml:id="SDZ4-Redna-12-2005-12-20.sp71">

               <speaker>PODPREDSEDNIK SAŠO PEČE:</speaker>

               <p>Hvala kolega Rugelj. Besedo dajem poslancu Ljubo Germiču. Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp72">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Torej glede na vključenost gospoda
               kandidata za ministra brez listnice Jožeta P. Damjana v zadnjem letu v javno
               življenje je ta predlog, ki je danes pred nami, na eni strani logičen. Seveda pa po
               drugi strani ni logičen v smislu, glede na dejstvo, da pri tem postavlja pod vprašaj
               delovanje pravzaprav vseh resornih ministrstev in vlade v celoti, kajti postavlja se
               vprašanje o vlogi tega ministrstva, torej te vladne službe, ki bi naj spremljali
               izvajanja strategije razvoja Slovenije, kajti po mojem mnenju je to prioritetna
               naloga pravzaprav vsakega izmed resornih ministrstev.</p>
               <p>Ko govorimo o kandidatu, nekako lahko ocenimo njegovo dosedanje delo kot teoretični
               ekonomist, ki prihaja v stik z realnostjo le skozi publikacije, ki jih torej
               objavlja, in skozi debate z drugimi teoretičnimi ekonomisti in ki se morajo vsak
               posebej in kot intelektualna masa in avtoriteta na določenem področju seveda vedno
               zavedati, da to, kar teoretično razglabljajo morajo biti praktične rešitve, ki naj
               imajo vedno v umu, da te rešitve pomenijo določene učinke na ljudi. Seveda, zato je
               tudi zelo pomembno, ko bomo govorili o uresničevanju temeljnega cilja, to je blaginja
               za vse, kako lahko vidimo delovanje te vladne službe in vlogo tega ministrstva, kajti
               ko govori, da je obstoj, torej da obstaja kohezija - ta kemija med sodelavci. Seveda
               si želimo, da ko govorijo o tej koheziji, tej kemiji in glede na to, da se na kemijo
               nekoliko spoznam, seveda gre lahko za privlak, lahko pa gre tudi za odboj. Nemalo
               izkušenj kaže, da je v tej vladi ali pa vsebini, ki je povezana tako z odborom za
               reforme kot posameznimi pripravljavci teh reform ter ljudmi, ki so na posameznih
               ministrstvih, na različno pojmovanje.</p>
               <p>Glede na to, da gospodu Jožetu P. Damjanu ne gre oporekati tega teoretičnega znanja,
               ki ga je možno slediti skozi bibliografijo, postavljam pod vprašaj, ali bo to
               teoretično znanje sposoben uvesti v koncept dela te vlade. Kajti kako drugače
               razumeti, da je, ko govorimo o blaginji za vse, zdravstvu namenjen zelo ozek prostor.
               Hkrati pa bi citiral izjavo kandidata na njegovi predstavitvi, da je kot
               makroekonomist usposobljen. Ko si na tej stopnji izobražen, se lahko lotiš
               kateregakoli področja, ker imaš analitičen instrumentarij. Lahko se lotim zdravstva
               in verjamem, da lahko v roku šestih mesecev naštudiram sistem zdravstva tako, da bom
               lahko predlagal dober sistem." Glede na moje pojmovanje gre po eni strani za izjavo,
               ki kaže njegovo mladostno zagnanost. Pri tem bi citiral našega uglednega pesnika, ki
               govori, da v politiki ob znanju potrebujemo tudi srce, ki ima potem skupni imenovalec
               v modrosti. Ali lahko takšno izjavo ocenjujemo kot modrost? Ali lahko vse posege, ki
               jih bodo reforme prinesle na socialnem področju, na področju zdravstva, ki ima skupni
               imenovalec tudi v uvajanju enotne davčne stopnje, torej s spremembo davčnega sistema,
               ali lahko v tem pogledu še govorimo o modrosti, ali lahko govorimo o tem, da vse te
               teoretične študije bodo imele praktične aplikacije na pozitivno življenje vseh, torej
               na blaginjo vsakega izmed nas? Seveda tu ocenjujem, vsaj na področju zdravstva
               vidimo, da imamo na eni strani nosilce reform za to področje, gospoda Mrkaića, ki na
               drugi strani zahteva pravzaprav odstop ministra Bručana, ki izvaja na področju
               zdravstva nekonsistentno politiko, ki prinaša pravzaprav negotovost, negotovost v
               zdravstvenem varstvu vsakega Slovenca in vsake Slovenke. In pri tem se sprašujemo
               tudi, kakšna bo varnost in kakšna bo gotovost doseganja blaginje za vse.</p>
               <p>To lahko povežem tudi s konkretnimi številkami, ki smo jih sprejemali skozi državni
               proračun za leto 2006 in 2007, ko smo za področje fleksibilnosti trga dela in za
               ukrepe aktivne politike zaposlovanja, po Damjanu enega izmed temeljnih in zelo
               učinkovitih ukrepov v prihodnje, ki bodo omogočali ponovno zaposlovanje vseh tistih,
               ki bodo izgubili delo. Ali zmanjševanje sredstev na teh postavkah ne gre ravno v
               nasprotno smer? Tu postavljam pod vprašaj tudi vse ukrepe, ki bodo vezani na uvedbo
               enotne davčne stopnje, na vpliv zagotavljanja zdravstvenega varstva. Kako lahko
               govorimo, da bo to še vedno dostopna javna dobrina za vse, če pa govorimo o
               posledicah, ki so v milijardnih zneskih, ko govorimo o tem, da teh sredstev ne bo
               možno zagotoviti in lahko pri tem ocenjujemo, da se bo splošna stopnja zdravstvenega
               varstva v Sloveniji s tem tudi zmanjšala?</p>
               <p>Zato si želim, glede na to, da sem nekako ocenil, da kandidat za ministra brez
               listnice razpolaga z veliko teoretičnega znanja, si želim, da bo to teoretično znanje
               podkrepil s srcem v skupno modrost. In ko me bo v svojem nadaljnjem delovanju v to
               prepričal, bom lahko tudi verjel v to, kaj bo njegova naloga, in uresničitev teh
               reform, ki so tukaj predlagane. Hvala lepa.</p>
            </sp>
            <sp xml:id="SDZ4-Redna-12-2005-12-20.sp73">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Germič. Besedo dajem kolegu Francu Kanglerju, ki ga ni. Zato pa bo
               spregovoril poslanec Srečko Hvauc, izvolite.</p>
            </sp>
            <sp xml:id="SDZ4-Redna-12-2005-12-20.sp74">

               <speaker>SREČKO HVAUC:</speaker>

               <p>Hvala, gospod podpredsednik. Glede na to, da je kolega prej omenil, da spadam v
               skupino dobro vzgojenih poslancev, upam, da z mojo razpravo tega cenjenega mnenja ne
               bom pokvaril.</p>
               <p>Strinjal bi se, da je v Sloveniji lahko marsikaj boljše, je pa tudi res, da stanje ni
               tako strašno slabo. Če pogledamo po bruto domačem produktu, smo že nad 75% povprečja
               Evropske unije, da je bila inflacija aprila prejšnjega leta, se pravi en mesec pred
               vstopom v Evropsko unijo, 4,8%, preračunano na enoletno obdobje, in da je prejšnji
               mesec ta inflacija padla že na 2,5%, kar pomeni, da smo izpolnili še zadnji
               konvergenčni kriterij, in da je zaprta nova finančna perspektiva, kar za Slovenijo
               pomeni znane okvire za naslednjo obdobje. Seveda pa nas to ne sme uspavati. To ne
               pomeni, da lahko stojimo. Tisti, ki danes stoji, v bistvu nazaduje, kar pomeni, da se
               hitrost našega razvoja meri v primerjavi z našo okolico. Seveda je jasno, da so
               reforme zaradi tega potrebne, in jasno je tudi to, da se nekateri upirajo tem
               spremembam, ker vsaka sprememba prinese nek določen napor, neko negotovost, neko
               tveganje.</p>
               <p>Glede kandidata za ministra brez listnice menim, da je njegova odločitev, da je
               sprejel kandidaturo, hrabra odločitev. S tem sprejema veliko odgovornost, s tem
               dejansko prehaja od besed k dejanjem, od nekega abstraktnega do konkretnega, od
               priprave programa do izvedbe. Poznam dosti primerov, ko marsikdo ni zmogel poguma za
               tako odločitev. Recimo, v Mariboru konkretno, smo imeli kup nekih razvojnih ali
               reformnih ali kakršnihkoli programov od Maribor jutri, Maribor 2000, problem
               reševanja mariborskega gospodarstva in vsi ti programi, ki so se pripravljali v nekih
               akademskih sferah, tudi za velike denarje, so potem praktično obstali nekje v
               predalih. Ni bilo tistih, ki bi si upali tudi stvari konkretno vzeti v svoje roke in
               to, kar so pripravili, tudi izpeljati potem do nekih efektov. In s tega vidika - še
               enkrat - mislim, da je ta odločitev bila na mestu. Kandidat sam s tem tudi tvega, da
               se bo začasno ali pa tudi trajno umaknil iz akademske sfere ali pa opustil akademsko
               kariero, kar mu nekateri očitajo, jaz pa mislim, da je to lahko v bistvu taka
               odločitev prej prednost kot pa neka slabost. Je strokovnjak, preverjen v strokovnih
               krogih, ne samo doma, ampak tudi v tujini. S svojimi deli se dejansko lahko izkaže in
               težko bi mu na tem področju našli kakšno pomanjkljivost. To pa, da je brez izkušenj,
               v prejšnji vladi smo imeli ministre, ki niso imeli praktično nobenih delovnih
               izkušenj, mlade in nadobudne ekonomiste, pa takrat to nihče, vsaj jaz se ne spomnim,
               da bi to kdo na glas izpostavljal. Tudi, če pogledamo znotraj državnega zbora, bi
               prav gotovo našli kakšnega poslanca, ki ima zelo malo ali pa nič delovnih izkušenj,
               mogoče bolj politične, pa vseeno opravlja svojo funkcijo in nisem nikoli slišal
               nekega očitka, da je pa to, ne vem, tako strašna velika pomanjkljivost. Zato jaz pač
               gledam na kandidaturo zgolj kot na eno konkretno dejanje, ki je nadaljnji korak pri
               izvedbi teh reform, zato to kandidaturo tudi podpiram. Hvala lepa.</p>
            </sp>
            <sp xml:id="SDZ4-Redna-12-2005-12-20.sp75">

               <speaker>PODPREDSEDNIK SAŠO PEČE:</speaker>

               <p>Hvala vam za vaše razmišljanje. Besedo dajem poslancu magistru Borutu Sajovicu.
               Izvolite.</p>
            </sp>
            <sp xml:id="SDZ4-Redna-12-2005-12-20.sp76">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik. Spoštovane kolegice in kolegi! Seveda "Ne po
               besedah, pač pa po dejanjih jih boste spoznali" - in to misel bi želel nasloviti tudi
               na spoštovanega gospoda Damjana.</p>
               <p>O njem kot človeku ne morem veliko povedati, ker ga enostavno ne poznam in mu pa
               seveda na tej težki preizkušnji kot enemu najpomembnejših ministrov želim srečno pot.
               Ni naloga opozicije, da podpira vladne minister, to bodo danes brez dvoma storili
               drugi, jaz bi ga pa rad v dobro slovenskega podeželja in pa v dobro slovenskega
               kmetijstva opozoril na nekaj drobnih zadev, kajti v teh svojih reformah in pa v teh
               svojih dejanjih se bo tega podeželja posredno zelo hudo in pa kruto dotaknil. Gre za
               tako imenovano enotno davčno stopnjo, ki pa na področju kmetijstva, podeželja in pa
               predvsem na področju živilskopredelovalne industrije lahko pomeni tudi pogreb.</p>
               <p>Če so nekaj stoletij nazaj, zaradi desetine, ki jo je pobiral fevdalec ali pa graščak
               v puntih padale kmečke glave, potem bodo zaradi 20% enotne davčne stopnje se zapirale
               slovenske kmetije, praznilo podeželja in pa izgubljali bomo delovna mesta v
               živilskopredelovalni industriji. Na slovenskem podeželju od tega danes živi približno
               70 tisoč kmetijskih gospodarstev, v kmetijski predelovalni industriji in pa živilski
               industriji pa je od tega odvisno 22 tisoč delovnih mest. Jaz verjamem, da je pogled v
               beli srajci in pa kravati iz Ljubljane nekoliko drugačen kot pa pogled tistega, od
               naših slovenskih ali pa če hočete reči tudi gorenjskih kmetov, ki za ceno 400
               tolarjev, kolikor stane v normalni gostilni v Ljubljani neko navadno pivo, ki pri nas
               na Gorenjskem za ta denar lahko ponudi 10 jajc, 2 kilograma krompirja in pa en liter
               mleka. Če primerjamo te zadeve in če bomo tem osnovnim artiklom, ki pomenijo hrano in
               pa preživetje številni skupini ljudi, dodali še 20% enotno davčno stopnjo, potem bo v
               tem sistemu nekaj hudo narobe. Ne samo zato, da bomo delavcu, kmetu in pa otroku
               podražili mleko, kruh in pa osnovne živilske artikle, pač pa se bo ta niz in pa ta
               spirala, ki bo za seboj potegnila po računanju agrarnih ekonomistov tudi 1,5 do 2%
               inflacijsko spiralo, potem bomo udarili tudi zadnjega v tej verigi, to je tistega
               proizvajalca. In gospodu ministru Damjanu želim srečo na tej poti in pa seveda, da
               tudi tej, za njega mogoče obrobni problematiki, nameni veliko skrb in pa pozornost,
               kajti kot pravijo, da vrag je vedno v tistih podrobnostih. In pa želim, da bi bil
               tudi v teh podrobnostih, kljub temu, da ga kot poslanec ne bom podprl, da bi bil
               uspešen in pa korekten, to bo ne nazadnje dobro za vse Slovenke in pa Slovence.
               Srečno.</p>
            </sp>
            <sp xml:id="SDZ4-Redna-12-2005-12-20.sp77">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Milenku Ziherlu. Izvolite.</p>
            </sp>
            <sp xml:id="SDZ4-Redna-12-2005-12-20.sp78">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim. Sam bi začel s tem podatkom, in sicer,
               da je povprečna plača v Sloveniji 701 evro in povprečna pokojnina 464 evrov. Opozoril
               bi, da še leta 1990 smo bili izenačeni po teh podatkih z našimi neposrednimi sosedi,
               torej z Avstrijo, danes pa zaostajamo za več kot 3-krat. In vsi podatki nas navajajo,
               da so vsekakor reforme nujno potrebne.</p>
               <p>Omenil bi še bivšega predsednika vlade, ki je decembra 2003, v času vstopanja
               Slovenije v Evropsko unijo, govoril o tem, da bomo kmalu med petimi ali šestimi
               najbolj razvitimi evropskimi državami. V 15-ih letih pa naj bi bili celo prvi v
               Evropski uniji. Torej, tudi ta podatek, če res želimo to ali nekaj podobnega doseči,
               nas navaja, da je treba precej stvari spremeniti, torej iti v reforme. Opozoril bi
               tudi na to, da rast plač ne sledi več učinkovitosti, zaradi česar so letno zaposleni
               prikrajšani za 26 milijard. Reformam nasprotujejo najbolj tisti, ki bi se morali v
               bistvu o njih pogajati, morda kaj predlagati, ne pa takoj, preden je sploh znana
               vsebina, pognati oziroma motivirati ljudi za demonstracije. To so sindikati. Morda
               bodo reforme prisilile tudi sindikate k reorganizaciji, kajti že zdavnaj je njihov
               način delovanja - motivacija jih je že zdavnaj prerasla in ne sledijo več statusu
               nekega partnerja, kot jih imajo razvite zahodne družbe. Za toliko opravljenega dela
               je vsekakor preveč sindikalnih funkcionarjev. In zato smo v času teh protestov
               slišali tudi razna demagoška sporočila, kot da bo prišlo do znižanja bolniške,
               odprave kolektivnih pogodb, odprave študentskega dela, odprave dodatka na delovno
               dobo. Na teh področjih bodo res spremembe, vendar sigurno pa ne gre za take
               spremembe, kot so bile prikazane.</p>
               <p>Opozoril bi tudi, da je stavka kot naročena za odganjanje kapitala, kajti potencialni
               tuji investitorji so vse te zadeve, predvsem vsebino, za katero so se borili, ki je
               precej zastarela, anahronična, bo odvrnila tuje investitorje in jih poslala med naše
               najhujše konkurente, to je, na območje Indije in Kitajske.</p>
               <p>Poleg tega sem pri izvajanju naših kolegov iz Socialne demokracije zasledil
               razhajanje, in sicer, eno so mislili predsednika, drugo so mislili članstva. Pa mi je
               prišla na misel knjiga Petrovo načelo, kjer je glavna misel knjige, da napreduješ
               toliko časa, dokler ne dosežeš stopnje nesposobnosti. Kar vsekakor ne moremo
               govoriti, da je predsednik nesposoben, vendar so ga postavili v tak položaj. Kajti
               ravno ta knjiga govori, da ko dosežeš to stopnjo, se zgodi interna konverzija ali
               prosto lebdeči vrh. In prosto lebdeči vrh, mislim, da je opis tega stanja. Torej,
               razhajanje med idejami predsednika pa njegove ožje baze, ki naj ne upošteva njegovih
               strokovno utemeljenih dejstev.</p>
               <p>Največji kamen spotike, največji izvor revolta je vsekakor enotna davčna stopnja.
               Omenil bi, da smo se v vsej preteklosti zgledovali po skandinavskem modelu in smo
               imeli polna usta Skandinavcev, Dancev, Švedov, Fincev, vendar z našo balkansko
               storilnostjo, velikokrat z balkansko miselnostjo, seveda, so ostale samo ideje
               oziroma je bilo težko ta socialni model, ta družbeni dogovor je bilo težko oživeti.
               No, pa naj malo pogledam enotne davčne stopnje po svetu. Že omenjena Švedska ima 25%
               davčno stopnjo, s tem da ima nekatere olajšave, in sicer 6% osebni transport, knjige,
               tisk, kino, gledališče. 12% davčno stopnjo pa imajo za brezalkoholne pijače, hotelske
               storitve, hitro pripravljeno hrano, ki jo vzameš s sabo, tam na licu mesta, mislim,
               saj to niti ni toliko važno. Morda bi se tudi ozrl na to, da Nemčija pripravlja 29%
               <stage xml:id="SDZ4-Redna-12-2005-12-20.stage7">(?)</stage> davčno stopnjo, in sicer v letu 2007, in njihovi mediji že odštevajo tako kot - v
               bistvu sem zasledil samo še 407 dni do udara, pa je bil naslikan meteor, ki bo udaril
               in temeljito premešal dogajanja v nemški družbi. No, po drugi strani se govori,
               analitiki pravijo, da so za Nemčijo te reforme že prepozne - kar velja za njih,
               verjetno tudi za nas -, da bodo zato morale biti bolj temeljite. Pri njih gre med
               drugim za to, da povečujejo delovno dobo na 69 let, na Finskem do 68 let. Potem
               zaradi fleksibilnosti delovne sile imajo v Nemčiji prvi dve leti zaposlitve, tudi ko
               menjaš, recimo, že usposobljen delavec, ko menja delovno mesto, ima prvi dve leti
               status pripravnika. In sicer, če ne ustreza, če kakorkoli ne ustreza pogojem razpisa,
               pogojem dela, ga lahko brez kakšnih večjih posledic odslovijo. Zato prve dve leti
               verjetno da vsak vse od sebe, da bi čim bolje uspel. Morda tudi bogata družba,
               bogatejša družba, to se pravi družba, ki napreduje, sigurno ne bi imela želje pa
               potreb, da se vključuje v sindikate s tako vsebino, kot je sedaj. Torej bodo morali
               sindikati poiskati neke nove motive, neko novo vsebino, predvsem pa biti v vlogi
               pogajalskega partnerja, ki bi usmerjal zaposlene, da bi se bolj postavili na svoje
               noge, da bi bili pripravljeni zamenjati delovna mesta, se prekvalificirati,
               izobraževati, pa predvsem tudi vlagati v svoja podjetja, ko bi enkrat standard seveda
               toliko narasel, da bi imeli ostanke oziroma oblike varčevanja za starost in tako
               naprej. Torej, za reformo je potrebno cel kup korakov, ni še čisto določena, verjetno
               se bodo v naslednjih mesecih še izpilili razni detajli. Vsekakor jih 100% podpiram in
               podpiram tudi gospoda Damjana kot nekega nosilca teh reform. Hvala lepa.</p>
            </sp>
            <sp xml:id="SDZ4-Redna-12-2005-12-20.sp79">

               <speaker>PODPREDSEDNIK SAŠO PEČE:</speaker>

               <p>Hvala, kolega Ziherl. Besedo dajem poslancu Stanislavu Brenčiču. Ga ni. Besedo ima
               doktor Gaber. Ga ni. Besedo dajem poslancu Rudiju Veršniku. Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp80">

               <speaker>RUDI VERŠNIK:</speaker>

               <p>Hvala lepa. Spoštovane kolegice, spoštovani kolegi! V naši mladi in mali Sloveniji
               smo imeli do sedaj dva vseslovenska projekta. Prvi je bila odločitev za samostojno
               Slovenijo in drugi za vključitev v Evropsko unijo in Nato. Pred nami je čas za
               tretjega, to je projekt gospodarskih in socialnih reform. Na ta projekt se
               pripravljamo tudi danes, ko obravnavamo kandidata za ministra brez listnice,
               odgovornega za usklajevanje in spremljanje izvajanja strategije razvoja Slovenije.
               Vsekakor naj bi nova vladna služba za reforme ob usklajevanju in spremljanju
               izvajanja strategije razvoja Slovenije ter gospodarskih socialnih reform nudila
               ministrstvom tudi strokovno pomoč pri pripravi zakonov in podzakonskih predpisov, ki
               bodo reformo spremljali.</p>
               <p>Kandidatura doktorja Jožeta P. Damjana, ki jo obravnavamo danes, temelji na podlagi
               strokovnega znanja, bogatih izkušenj na področju raziskovalnih projektov ter
               dosedanje aktivne vloge pri vodenju odbora za reforme in pripravi predloga ukrepov za
               spremljanje izvajanja strategije razvoja Slovenije. Kandidat, 38-letni doktor
               ekonomskih znanosti, je bil leta 2004 imenovan za predsednika strateškega sveta za
               gospodarski razvoj pri predsedniku vlade. Julija letos je prevzel vodenje vladnega
               odbora za reforme, ki je pripravil okvir ekonomskih in socialnih reform za povečanje
               blaginje v Sloveniji.</p>
               <p>Socialna država mora omogočiti človeku dostojno življenje, ki omogoča tistim, ki so
               relativno manj uspešni v tem procesu gospodarskega razvoja, da bodo imela varen
               pristan in da jim še vedno omogoča, da imajo človeka vredno ali pa dostojno
               življenje. Predlog reforma omogoča rast vsem, ne samo določenim privilegiranim
               slojem, kot se rado pavšalno govori, ampak tudi tistim, ki so relativno manj uspešni
               v tem procesu, lahko na podlagi večje gospodarske rasti omogočijo tudi večjo socialno
               varnost. Slovenija je stabilna gospodarska država. Če pogledamo stabilnost
               gospodarske rasti, je bila najvišja med vsemi državami pri prehodu. Po rezultatih
               mednarodnih študij smo imeli relativno visoko rast zaradi naše manjrazvitosti v
               gospodarstvu. Teorija nam kaže, ko si manj razvit, rasteš hitreje, ko pa se približaš
               določeni ravni razvitosti, začne gospodarska rast počasi padati in na koncu lahko
               postane nična ali celo negativna. Temu se Slovenija počasi približuje v naslednjih 5
               do 10 letih, zato je danes treba nastaviti pogoje. Kako se temu izogniti? To kažejo
               določene države, ki so bile relativno uspešne v tem. Te države imajo danes relativno
               dober razvojni pospešek. Nekatere reforme tranzicijske države, pa tudi nekatere
               razvite države, kot so Irska, Velika Britanija, skandinavske države, imajo trg dela,
               ki omogoča večjo fleksibilnost pri zaposlovanju in tudi pri odpuščanju. S tem je
               omogočeno, da tisti, ki so izgubili delo, lahko delo hitro tudi dobijo. Stopnja
               brezposelnosti v teh državah je relativno nizka in to se pripisuje veliko
               fleksibilnosti.</p>
               <p>Tudi sam sem spremljal predstavitev spoštovanega kandidata gospoda Jožeta P. Damjana
               na odboru za gospodarstvo. Moram priznati, da je bil pri odgovorih na vprašanja, ki
               so mu jih zastavljali kolegi iz opozicijskih strank, tudi njegov kolega s fakultete,
               zelo prepričljiv in temeljit. Dobil sem vtis, da se vsi zavedamo, da so reforme
               potrebne, nismo pa pripravljeni niti prisluhniti scenariju za izvedbo, kaj šele, da
               bi se poglobili v strokovne analize, ki so že bile narejene in ki v prihodnosti še
               bodo narejene. Vsa racionalna razmišljanja se ustavijo pri predlogu enotne davčnega
               stopnje, kot da ostalih 69 ukrepov sploh ni. Spet se kaže naša majhnost, zaprtost v
               lastne vrtičke, nepripravljenost za nove izzive, ki edini lahko prinesejo gospodarsko
               rast, večjo zaposlenost in s tem blaginjo za vse Slovence in Slovenke. Predlog reform
               prinaša enostavnejšo in podjetništvu bolj prijazno državo, poenostavitev davčnega
               sistema, znižanje davčne obremenitve, umik države iz gospodarstva, učinkovito uporabo
               znanja in sistem spodbud za pretok znanja med gospodarstvom in univerzami ter nabor
               velikih nacionalnih projektov, podprtih s sredstvi iz Evropske unije. Vzpostavlja se
               tudi pregleden sistem socialnih transferjev, ki motivira posameznike k aktivnosti,
               bolj racionalen zdravstveni sistem in bolj vzdržen ter k aktivnostim spodbujajoč
               pokojninski sistem. Prepričan sem, da za tako velik in pomemben projekt, ki je pred
               nami, rabimo ministrstvo brez listnice za usklajevanje in spremljanje izvajanja
               strategije razvoja Slovenije. Kandidat, ki ga je predsednik vlade predlagal za to
               mesto, pa me je prepričal, da je sposoben in primeren za vodenje tako zahtevnega
               projekta. Spoštovani gospod kandidat! Imate moj glas in vso podporo pri vašem
               nadaljnjem delu. Hvala lepa.</p>
            </sp>
            <sp xml:id="SDZ4-Redna-12-2005-12-20.sp81">

               <speaker>PODPREDSEDNIK SAŠO PEČE:</speaker>

               <p>Hvala za vašo razpravo. K besedi vabim poslanca Gezo Džubana. Ga ni. Besedo dajem
               poslancu Rudolfu Petanu. Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp82">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Torej naj kar na začetku povem, da
               bom podprl dr. Jožeta P. Damjana za novo delo, za katerega se je obvezal, da ga bo
               opravljal. Naj povem, da smo pred par dnevi ob proračunski razpravi lahko slišali s
               strani naših političnih nasprotnikov, da poleg davka na izplačane plače, ki je edini
               pozitiven prispevek h konkurenčnosti gospodarstva in davčne konkurenčnosti, na vseh
               ostalih področjih in vseh ostalih davkih pa smo priča povečanju javnofinančne
               obremenitve gospodarstva itd. Torej ta davek na izplačane plače je odpravila ta
               vlada, izglasovali pa smo ga v tem parlamentu pred dobrim mesecem, vse ostale
               obremenitve gospodarstvo so pa še kako podedovane. In če je to tako, potem je prav
               gotovo sedaj zadnji čas - in verjetno bo tudi opozicija potrdila, ker so besede, ki
               sem jih citiral prej, njihove, da je čas - da pride do sprememb, in da imamo tudi
               resor, ki bo skrbel za to področje in koordiniral razvojne projekte, če bo potrebno
               seveda tudi medresorsko, in da je sedaj skrajni čas, da Slovenija postane
               konkurenčnejša, ker edino tako se bo lahko ohranilo delo in se s tem generirala tudi
               nova delovna mesta. Druge poti pač ni. Spremembe so potrebne, ker nič ne more biti
               večno, tudi če so neki ukrepi bili na začetku idealni, čudoviti, če so dajali odlične
               rezultate, če se ne sledi razmeram na trgu, če se ne sledi razvoju.</p>
               <p>Dejstvo je, da razvoj gre svojo pot in to vedno hitreje. Za kar je bilo včasih
               potrebno 100 let, da smo prehodili neko razvojno pot, je kasneje seveda bilo potrebno
               samo še polovico tega časa, danes mogoče še samo 10 let. Leta, ki prihajajo, pa
               omogočajo v enem letu tisto, kar se je včasih popravilo v 100 letih, zato je pač
               potrebno biti buden. Razlika je le v tem, ali v posameznih državah, konkretno v naši
               državi to spremljamo, da smo pripravljeni na nove izzive, na nov razvoj ali pa
               tiščimo glavo v pesek, kot da se nič ne dogaja, kot da se to nas ne tiče, in če
               hočemo ali ne, spimo na lovorikah, pa kar bo, pač bo. Potrebno je poudariti in to so
               dejstva, da naša konkurenca v Aziji gre naprej ne počiva. Delovna mesta iz Evropske
               unije se selijo v Azijo iz Azije pa prihajajo poceni izdelki, kajti tam je tudi
               delovna sila cenejša. To se pravi, mi moramo biti pripravljeni na te izzive, mi
               moramo konkurirati tam, kjer lahko. Pri dodelavnih poslih z njimi ne moremo
               konkurirati, ker oni to opravijo še veliko ceneje in veliko bolj enostavno, veliko
               bolj poceni.</p>
               <p>Slovenija ima sedaj idealno situacijo, da izkoristi priložnost v okviru velikega trga
               Evropske unije. Vemo, da v Evropski uniji ni nič zastonj, nič ne pride samo od sebe,
               je pa res, da pa je ogromna priložnost in Slovenija mora izkoristiti te dane pogoje.
               Res je tudi, da Slovenija je v tem trenutku kar na visoki stopnji razvoja, seveda so
               države, kjer so še dvakrat, trikrat na višji stopnji razvoja in tudi višji nacionalni
               dohodek na prebivalca imajo, vendar je dejstvo, da smo Slovenci sposobni narediti
               več, da znamo narediti več, da imamo delovno silo, ki zna narediti bistveno več. To
               je treba izkoristiti in tu konkurirati z azijsko delovno silo, ki še marsičesa ne
               zna, samo spati ne smemo na lovorikah in samo govoriti, saj so še slabši od nas. Tako
               ne bo šlo.</p>
               <p>Lep primer ali pa lepa priložnost za Slovenijo je nova finančna perspektiva ali novi
               proračunski projekt za Evropsko unijo, ki je za Slovenijo izredno ugodna. Slovenija
               je edina država, ki je zadržala enaka sredstva, kot je bilo predvideno po
               luksemburškem predlogu, ki je bil relativno zelo dober za vse nove članice Evropske
               unije. To je prav gotovo uspeh te vlade pri pogajanjih. Do neke mere je tudi popravek
               škode prejšnjih pogajanj z Evropsko unijo. Vendar je potrebno se pravilno
               organizirati, potrebno je pravilno organizirati službo, ki bo znala za Slovenijo ta
               sredstva tudi pridobiti, ta sredstva ne pridejo avtomatsko, ampak je potrebno biti
               organiziran, imeti dobre projekte.</p>
               <p>Dejstvo je, da smo tudi danes veliko slišali o krutih dejstvih, o krutih potezah te
               vlade. Mene sicer zanima, kaj bi to naj bilo tako kruto; ali mogoče to, da je ta
               vlada formirala nov sistem za formiranje cen naftnih derivatov, ki so bistveno bolj
               prijazni do državljanov, verjetno tudi ni bilo kar samo od sebe in samo zaradi
               situacije na svetovnih trgih pocenitev - tudi danes je bila pocenitev naftnih
               derivatov. Verjetno to ni najbolj krut ukrep, če je vlada sprejela to, da se lahko
               cene oblikujejo drugače in bolj prijazno do porabnikov. Verjetno ni kruto glede
               notarskih storitev, da so se te storitve pocenile, ne bom govoril več o nalepkah, na
               katere, upam, da smo že tako ali tako pozabili. Verjetno tudi ni kruto mnenje obrtne
               zbornice, v katerem je povedano, da je v bistvu ta vlada opravila ogromno dela, ki
               prej v celem desetletju ni bilo opravljeno. Tako takšen projekt, da bo Slovenija bolj
               konkurenčna, da bo lahko se še hitreje razvijala, zahteva ustrezno organiziranost.
               Brez ustrezne organiziranosti bomo to težko dosegli, in seveda tudi z ustrezno
               kadrovsko sestavo. Nekdo je danes že dejal, da ne hvali dneva pred večerom. Jaz bi to
               drugače postavil; ne grajaj dneva pred večerom in ni potrebno, da novega ministra že
               sedaj grajamo in ga obsujemo, posujemo z ognjem in žveplom, še preden smo mu sploh
               dali priložnost, da se loti dela, to je da se naša država preuredi in pripravi, da bo
               sposobna slediti gospodarski ekonomski situaciji v svetu, da bomo sposobni tudi
               nekako odgovarjati na izzive, ko se tudi nekatere naše firme določajo, da selijo
               proizvodnjo, predvsem delovno intenzivno v kraje, kjer je delovna sila bolj poceni, v
               Bosno in v Azijo. Kajti, morali bomo nekako organizirati takšna delovna mesta, kjer
               bomo lahko konkurenčni, kjer bo potrebno več znanja, kajti naši delavci imajo več
               znanja, kot samo za dodelavne posle. In zato je potrebno biti pripravljen na take
               izzive in zato bom jaz seveda podprl ta predlog za imenovanje gospoda Damjana za
               ministra brez listnice za usklajevanje in spremljanje izvajanja strategije razvoja
               Slovenije. Kajti edino tu je naša pot, naša perspektiva, da lahko ostanemo
               konkurenčni tudi v okviru Evropske unije, v okviru novonastalih razmer. Hvala lepa.
            </p>
            </sp>
            <sp xml:id="SDZ4-Redna-12-2005-12-20.sp83">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Petan. Besedo dajem poslancu Davorinu Terčonu. Ga ni. Besedo ima
               poslanec Bojan Starman.</p>
            </sp>
            <sp xml:id="SDZ4-Redna-12-2005-12-20.sp84">

               <speaker>BOJAN STARMAN:</speaker>

               <p>Hvala lepa, gospod podpredsednik, spoštovani. Jaz bom seveda doktorja Damjana podprl
               - ne zaradi njegovih znanstvenih dosežkov, v katere se nisem poglabljal, tudi ne
               zaradi delovnih izkušenj v gospodarstvu, za katere je sam povedal, da jih nima;
               podprl ga bom na osnovi tega, kar je povedal, da je treba v naši državi storiti, če
               želimo korak naprej oziroma če želimo hitrejši gospodarski razvoj in blaginjo za vse
               državljane.</p>
               <p>Zelo natančno sem preučil vse te elemente predvidenih reform, ki so pred nami na
               mizi, s katerimi smo bili soočeni. Veliko so čutili ti predlogi negativnega odziva in
               protestov. Mislim, da tisti, ki so počeli to, se ne zavedajo, kaj naj bi te spremembe
               prinesle. Sam sem 30 let in več delal v gospodarstvu in vedno sem si želel, da bi kdo
               od politikov kakorkoli razumel, kaj želi gospodarstvo. Ne želimo pomoči, sem rekel,
               ne želimo nič, želimo enostavno take pogoje za gospodarjenje, enake, kot jih imajo
               naši partnerji, ki jim moramo prodajati blago, s katerimi moramo na tem trgu
               konkurirati. Nič drugega. In tega nismo dočakali. Dočakali smo neverjetno obremenitev
               dela, kjer nobena država na svetu nima take obremenitve dela. 50 do 60% vseh javnih
               prihodkov, ne samo proračuna, naberemo iz dela. Zaradi tega je nemogoče pričakovati,
               da bo naše gospodarstvo konkurenčno. Nemogoče je pričakovati tuja vlaganja ali pa
               domača vlaganja. Nemogoče je pričakovati nova delovna mesta, dokler ne bomo rešili
               tega problema. Na drugi strani pa smo po stari navadi znali v vsem obdobju zelo
               veliko razpravljati in sklepati razno razne zadeve, ki povečujejo javno porabo. Naša
               poraba se je tako povečala, da prekoračuje vse meje, in mislim, da se zažiramo v
               svojo lastno substanco. Zato je nujnost teh reform tako velika in prav bi bilo, da bi
               se vsi zavedali tega in na nek način podprli te stvari. Poskušali se skoncentrirati
               na to, kako se lahko olajšajo oziroma odbijejo tiste stvari, ki bi lahko bile
               negativne, ne pa poudarjati. Seveda obstajajo v vsakem sistemu možna odstopanja. In
               mislim, da je to, kar je pred nami, siguren predlog, pri katerem bomo pridobili prav
               vsi državljani. Seveda, najprej pa moramo doseči, da bomo naredili pogoje, da se bo
               naša proizvodnja, naša gospodarska rast dvignila, da se bo naš nacionalni dohodek
               povečal. Seveda, potem ne bo težko te stvari bolj ali manj pravično razdeliti. Vendar
               je pa nekaj, vemo, da brez dela ni jela. Treba je zagotoviti delovna mesta, morali se
               bomo potruditi pa delati. Morali bomo zmanjšati javno porabo. Vemo, da smo tu najmanj
               produktivni, ne dosegamo ciljev. Kako lahko izračunamo produktivnost naših uradnikov
               na posameznih področjih?</p>
               <p>Zato, da ne bom predolg, mislim, da moramo podpreti to idejo. Dolgo časa smo čakali
               nanjo, skrajni čas je, da se začnejo te reforme. Dajmo se skoncentrirati, kako jih
               dopolniti, kako te stvari, ki jih vidimo, te malenkosti odpraviti in kako zagotoviti,
               da bo naša država stopila po poti hitrejšega gospodarskega razvoja, aktiviranja
               znanja. Mi smo zadnji po inovacijah skoraj, naj bo znanstvene ali gospodarske sfere,
               stopicamo na mestu, prehitevajo nas države, ki so bile pred leti mnogo pod nami. Rad
               bi videl, da bi se odločili.</p>
               <p>Jaz bom podprl novoimenovanega ministra. Želim mu, da bi imel moč in podporo vseh pri
               izvajanju teh reform, kajti le tako bom zadovoljen in bom nekaj naredil za svoje
               zanamce in jim omogočil lepše življenje. Hvala lepa.</p>
            </sp>
            <sp xml:id="SDZ4-Redna-12-2005-12-20.sp85">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslanki Darji Lavtižar Bebler. <stage xml:id="SDZ4-Redna-12-2005-12-20.stage8">(Je ni.)</stage> Besedo dajem
               poslancu dr. Lahovniku. <stage xml:id="SDZ4-Redna-12-2005-12-20.stage9">(Ga ni.)</stage> Besedo ima mag. Anton Rop. <stage xml:id="SDZ4-Redna-12-2005-12-20.stage10">(Ga ni.)</stage> Besedo dajem
               mag. Milanu M. Cviklu, izvolite.</p>
            </sp>
            <sp xml:id="SDZ4-Redna-12-2005-12-20.sp86">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Spoštovani predstavnik predlagatelja, gospod državni
               sekretar, poslanke in poslanci, predvsem pa gledalke in gledalci. Po enem letu in 17
               dneh smo danes dopoldne končno slišali predsednika vlade, da je v tem državnem zboru
               govoril o nekaterih strateških zadevah, o strategiji razvoja Slovenije, o lizbonski
               strategiji. Naj spomnim, 3. oktobra in 3. decembra lani predsednik vlade ni govoril o
               reformah, govoril je le o lastni koalicijski pogodbi. Ta koalicijska pogodba je
               pomenila predvsem veliko razdelitev: jemanje tistim, ki imajo malo in dajanje tistim,
               ki imajo več. To je že bilo dokazano. Janševi davčni zakoni so, za razliko od
               Mramorjeve davčne reforme, najbolj obdavčili tiste, ki imajo najmanj, vse ostale,
               predvsem ozko skupino najbogatejših, pa razbremenili. A to ni vse! Potem ko je gospod
               Janša predlagal slab rebalans proračuna za leto 2005 in slab predlog proračunov za
               leto 2006 in 2007, je ugotovil, da je porabil kar tri leta mandata svoje vlade,
               ugotovil, da je pripravil razvojno slab proračun, ki res nima nobene povezave z
               lizbonsko strategijo in ne podpira konkurenčnosti in zato je začel razmišljati o
               strategijah. Iz predala je bila vzeta v obdobju 2003-2004 pripravljena strategija
               razvoja Slovenije, ta je bila pripravljena kot podlaga za ekonomske politike,
               potrebne za prevzem evra in za pripravo proračunov, ki bi zagotovili konkurenčnejše
               gospodarstvo, razbremenili davčno breme in zagotovili učinkovit pretok znanja in
               krepitev znanja kot glavnega orodja vseh nas v globalnem spopadu na svetovnem trgu.
               Ker pa gospod Janša s konkretnimi davčnimi zakoni ni zmanjšal davčne obremenitve,
               temveč predvsem povečal obdavčitev vseh, ker v proračunih ni zagotovil cenejše
               države, saj smo v letu 2005 dosegli zgodovinsko najvišji delež javne porabe v domačem
               proizvodu, je moral najti neko formulo varčevanja. Koalicijski parterji mu tega niso
               omogočili. Spomnimo samo, kako je moral gospod Janša ministru za finance naročiti, da
               bi bilo zaradi spremembe, neizvršene spremembe socialnih transferov, potrebno prodati
               s strani KAD-a za zagotovil izplačila pokojnin še več deležev v slovenskih podjetjih,
               zdravstveni blagajni pa je bilo naročeno nekaj tednov nazaj, da investicije zmanjša.
               Ker je gospod Janša v proračunih za letu 2006 in 2007 namenil za delo represivnih
               organov kar 26 milijard več kot leta 2005 v letu 2006 in v letu 2007 kar 36 milijard
               več kot v letu 2007, je ugotovil, da je potrebno varčevati. Zato je predlagal lastni
               vladi imenovanje odbora za reforme z gospodom Damjanom na čelu.</p>
               <p>Ta odbor je preko počitnic v manj kot dveh mesecih pripravil 68 predlogov ukrepov, s
               katerimi pa se ruši temeljna logika strategije razvoja. Ta temelji na pospešitvi
               konkurenčnosti Slovenije preko razvojnega prestrukturiranja javnih financ, dokaj
               zapletena formulacija, ki pa preprosto pomeni, da bi bilo potrebno v proračunih
               nameniti več za krepitev znanja, za šolanje otrok, za boljše osnovno, srednje, visoko
               šolstvo, za boljšo univerzo, da bi vsakdo, ne glede na socialni status, imel možnost
               pridobiti kar najvišjo izobrazbo. Takšna je bila dosedanja družba. Vsakdo naj bi
               imel, ne glede na socialni dostop, možnost dostopa do zdravja, vsakdo bi imel možnost
               priti do najbolj učinkovitih terapij, vsakdo naj bi imel mirno starost. Vendar ti
               predlogi iz strategije razvoja v ukrepih odbora za reforme niso potrjeni. Ti predlogi
               sedaj so zamenjani s predlogi konzervativnih fiskalnih politik s politiko
               ...ekonomike in s predlogi za uvedbo enotne davčne stopnje. Je to res nekaj, kar naj
               danes podprem? Sam tega ne morem podpreti. Verjamem, da marsikoga od nas tukaj ne bi
               bilo, če ne bi skozi sistem solidarnosti v preteklosti pridobili izobrazbo, ki nas je
               umestila v sloj, v katerem smo danes. Nova filozofija gospoda Janše in gospoda
               Damjana, ker je potrebno privatizirati vse, zdravstvo, visoko šolstvo, uvesti
               šolnine, pa je nekaj, kar ne moremo podpreti. To ni filozofija strategije razvoja, to
               je filozofija Janševega okvira gospodarskih reform, ki bo zagotovila blaginjo samo
               nekaterih v Sloveniji. Pri tem je ključna vera gospoda Janše in gospoda Damjana v
               uvedbi enotne davčne stopnje. Ta preprosto pomeni razbremenitev najbogatejših, za več
               kot polovico se bodo zmanjšale njihove obdavčitve in zato v eni obliki, v obliki
               dobičkov ali kako drugače, se bodo njihovi prejemki povečali. Hkrati pa se bo za
               tiste z najnižjimi dohodki povečala današnja davčna obremenitev iz današnjih 16, 17,
               na 20% ali kar za četrtino. Ker bo potrebno hkrati za več kot 100% povečati
               obdavčitev dobrin, ki jih uporablja največ Slovencev, hrana, gradnja stanovanj,
               storitve, bo pomenilo, da bo prišlo do pritiska na inflacijo. Kot je rekel direktor
               Spara, laž je reči, da se hrana ne bo podražila. Zato ocenjujem, da je predlagati
               takšne ukrepe, v nasprotju z idejo, da bi gradili v Sloveniji družbo, v kateri bomo
               vsi in vsakdo prispeval k financiranju države glede na ekonomsko moč. Gospod Damjan
               kot vernik gospoda Janše in gospod Janša, ki je njega kot operativnega profesorja
               izbral za svojega operativnega ministra, bosta z okvirom gospodarskih reform predvsem
               razgradila slovensko družbo in zgradila družbo blaginje samo za nekatere. In kaj
               danes delamo? Vladajoča koalicija bo danes izbrala reformatorja, ki bo skupaj z
               gospodom Janšo predvsem jemal in zelo malo ustvarjal. Sam mu bom dal sto dni
               ministrskega miru, nato pa pričakujem rezultate in ne zgolj leporečje in grožnje, ki
               smo jih slišali do sedaj. Hvala lepa.</p>
            </sp>
            <sp xml:id="SDZ4-Redna-12-2005-12-20.sp87">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Mirana Potrča. Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp88">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Kandidatu za ministra, gospodu Jožetu P.
               Damjanu, želim pri težki in odgovorni nalogi veliko uspeha. Iskreno želim, da bi
               Slovenija dosegla cilj, ki je zapisan v programih, to je, blaginjo za vse. Rad bi, da
               gospod Damjan, pa tudi koalicija verjame, da smo v Socialnih demokratih pri tem
               pripravljeni tvorno sodelovati. Vendar čudili se boste, tudi za nas so vprašanja,
               predvsem ne reforme, ampak kakšne in kako. In kar zadeva kakšne reforme, moramo
               iskreno povedati, da ne verjamemo vsem rožicam, ki se sadijo na podlagi predvidenih
               programov ukrepov, da ne pristajamo na to, da bi ukrepi pomenili spremembo
               vrednostnega sistema v naši državi, da ne pristajamo na to, da bi ukrepi pomenili
               izločanje pomembnega kroga ljudi in da bi pomenili manj socialne varnosti in
               solidarnosti. To pa ne pomeni, da nismo za uspešnejše gospodarstvo, to ne pomeni, da
               nismo za večjo odgovornost slehernega posameznika za svoj razvoj, za boljše delo in
               podobno. In ko je vprašanje kako, ne verjamemo, da so reforme lahko uspešne, če se
               delajo v imenu ljudi, ne pa skupaj z ljudmi. Če se ne delajo tako, da se priključijo
               socialni partnerji, da se vključijo pomembne interesne skupine, zaposleni, študentje,
               upokojenci, kmetje in drugi, in da se poskuša vse v čim večji meri prepričati v
               utemeljenost reform, ne pa vsakega, ki ima kakršnokoli vprašanje ali pomislek,
               narediti za nasprotnika.</p>
               <p>Gospodu Damjanu bi zato v svojem imenu, deloma tudi v imenu kolegic in kolegov
               svetoval, naj si išče zaveznike za reformo, ne pa da si z reformo dela nasprotnike.
               In iskanje zaveznikov pomeni tudi kritičen odnos do javnosti in ocen v javnosti. Zelo
               lahko se je obregniti pa reči, mi nekaterim anketam ne verjamemo. Lahko, vendar bi
               bilo veliko bolje reči, resna so opozorila, pa čeprav ne do grama natančna, da ta
               moment reforme niso večinsko sprejete in moramo delati za to, da jih v čim večji meri
               ljudje tudi zares sprejmejo. In na koncu, ko se tako rado komu dogodi, da citira
               mojega in našega predsednika, naj ga citiram tokrat tudi sam: "V zvezi z reformami
               opozicija gotovo ni brezmadežna, toda za to, da ima zdaj javnost tako zadržan odnos
               do reform in vlada tako majhno podporo zanje, nosi odgovornost vendarle vlada, ker se
               jih je slabo lotila. In zato svetujem vladi samo tri stvari, potrpežljivost,
               potrpežljivost in še enkrat potrpežljivost." Hvala.</p>
            </sp>
            <sp xml:id="SDZ4-Redna-12-2005-12-20.sp89">

               <speaker>PODPREDSEDNIK SAŠO PEČE:</speaker>

               <p>Hvala vam. Na seznamu prijavljenih imamo samo še predstavnika vlada, da odgovori na
               izpostavljene dileme in debate. Kolega Štebe, jaz se vam opravičujem, ampak jaz vas
               na seznamu nimam, lahko se boste kasneje prijavili k dodatnemu času. Proceduralno?
               Izvolite.</p>
            </sp>
            <sp xml:id="SDZ4-Redna-12-2005-12-20.sp90">

               <speaker>MAG. TOMAŽ ŠTEBE:</speaker>

               <p>Pravočasno smo vas obvestili, ne vem, ali pa vašega predhodnika, da sva z gospodom
               Veršnikom zamenjala vrstni red. Hvala lepa.</p>
            </sp>
            <sp xml:id="SDZ4-Redna-12-2005-12-20.sp91">

               <speaker>PODPREDSEDNIK SAŠO PEČE:</speaker>

               <p>Kolega Štebe, seveda vam bom dal besedo. Morate tudi razumeti nas, predsedujoče, ker
               vsak prinese svoj scenarij in seveda lahko prihaja do tovrstnih napak. Imate besedo.
               Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp92">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik, spoštovani kandidat, ki verjetno nekje posluša,
               kolegica in kolegi. Kandidat za ministra doktor Jože Pavlič Damjan bo pomemben vladni
               koordinator, usklajevalec, skrbnik in nadzornik ter partner med interesnimi
               skupinami. Gospod Damjan bo glavna stična točka in prepričan sem, da bo vrh široko
               demokratičnega mehanizma iskanja najboljših rešitev in popravkov med pripravo in
               izvedbo sprememb sistema in njegovih izvajalcev v podporo rasti in zaposlenosti.
               Dosedanje znanstveno, strokovno delo, poznavanje svetovnih in evropskih razmer in
               trendov, sodelovanje v strokovnih skupinah, delo v okoljih, kot so Nemčija in
               Belgija, ter delo pri pripravi in koordinaciji izdelave okvira gospodarskih in
               socialnih reform za povečanje blaginje v Sloveniji, odločnost in strokovna ekzaktnost
               in korektnost zagotavljajo ustreznost kandidata za ministra. Po uspešno izvedeni
               osamosvojitvi in manj uspešni in pošteno izvedeni privatizaciji, po uspešnem vstopu v
               Evropsko unijo in Nato smo pred tretjim odločilnim projektom, katerega pomemben del
               bo kandidat za ministra. Obe veliki spremembi sta bili napadani in polni dvomov.
               Zanimivo, da so to bile praviloma vladajoče politične skupine. S sedanjimi nujnimi
               sistemskimi spremembami je podobno. Aktivni dvomljivci so vedno eni in isti, in to
               tisti, ki so imeli možnost prvi zastaviti in resnično izpeljati te velike, nedvomno
               nujne projekte. Časa so imeli 12 let na dobrih 40 let podlage. Priložnosti niso
               izkoristili, ker so verjetno predvsem mislili na svoje ozke interese. Na spremembo so
               gledali kot poseg v njihove pridobljene pravice oziroma privilegije. Sedaj je
               podobno. In zopet so isti, ki hočejo obdržati staro stanje. Ob tem pa vsi priznavajo,
               da so spremembe nujne, toda ne pri njihovih pravicah in privilegijih. Nekdanje
               socialistične reforme so bile vedno hrupne in strah zbujajoče. Njihov namen je bil
               javno učinkovanje ob osnovnem cilju ohranjanja obstoječega stanja. Kandidat za
               ministra se kljub sorazmerni mladosti zagotovo zaveda vseh teh okoliščin. Že za samo
               ohranjanje sedanjega stanja bi bile potrebne temeljite reforme, kaj šele zaradi
               globalnih sprememb in globalne konkurence. To mora nujno storiti tudi Evropa, tudi
               njen najbolj razviti del, za katerim strukturno, tehnološko gospodarstvo Slovenija
               bistveno zaostaja. Ta vlada in novi ministrski kandidat se soočata s 50 letnim
               zaostankom, ki se kaže v slabi, nerazviti infrastrukturi in javnih sistemih ter v
               izgubljenih vrednotah. V gospodarstvu in javni upravi je še veliko možnih in
               zamujenih izboljšav, na kar kaže premajhna produktivnost. Upam, da se tega zaveda ne
               le kandidat, pač pa mi vsi. Slabosti iz preteklosti je nujno čim prej odpraviti in s
               spremembami dohiteti najbolj razvite v smislu konkurenčnosti in kakovosti, trajnosti
               ohranjanja in produktivnosti delovnih mest.</p>
               <p>Evropa in Slovenija morata ob vsem tem odigrati odločilno, globalno vlogo pri
               vzpostavljanju in uveljavljanju trajnostno vzdržne, uravnotežene in humane politike v
               medčloveških odnosih v družbi, v odnosu do socialno ogroženih, okolja, narave in vseh
               živih bitij v celoti ter seveda v gospodarstvu. In vsega tega se kandidat zaveda, ko
               omenja vzdržnost ukrepov za gospodarstvo in lokalno samoupravo ter uravnoteženo
               transparentnost na socialnem področju.</p>
               <p>Gospod dr. Damjan bo nadaljeval že opravljeno vlogo sedaj v širšem socialno vzdržnem
               in ekonomsko gospodarsko uravnoteženem partnerstvu. Njegova naloga je izvedba
               strategija razvoja Slovenije z lizbonsko in bolonjsko vizijo in konkretnimi
               preverljivimi ukrepi za spremembe v uspešno družbo znanja, kjer bo potrebno
               uravnotežiti prevladujoče kratkoročno potrošništvo, s ciljem dolgoročne ustanovitve v
               naložbe, trdno osebnostno kakovost in močno družbeno, socialno, kulturno kohezijo in
               kakovost življenja. Stanje in dediščina, kot rečeno, ni opogumljajoča. Razen
               posameznikov iz politične opozicije je razmišljanje v stilu sem, smo za spremembe,
               toda brez kakršnihkoli sprememb za mene, za nas, razen še več pravic in še več
               koristi v obliki izjem. To je znani nim defekt, "not in my backyard". Kandidat se
               zaveda pomena ostalih resorjev, vlade in drugih delov družbe za uspeh strategije
               razvoja Slovenije, za rast in delovna mesta ter posledično za socialno varnost in
               ohranitev ter povečanja standarda, kar v globalnem svetu omogoča edino konkurenčnost
               in uspešno trženje. Vse to pa zahteva vrhunskost znanja in spretnosti, povečanje
               naložb in njihovo večjo učinkovitost.</p>
               <p>Razvpita enotna davčna stopnja je ukrep, ki so ga kandidatu in predlagateljem
               pripisali nasprotniki EDS kot izključujočega, kar ne drži. Predsednik vlade in
               kandidat sta že večkrat prosila za boljše predloge. Teh v kontekstu celote še ni,
               čeprav poteka zanimiva strokovna razprava v medijih, to je soočanje Kordeževega,
               Krajnčevega in pristopa Damjanove skupine. Enotna davčna stopnja Damjanove skupine in
               vlade, kjer pa nekatere stranke teh istih ministrov vlade izražajo drugačna mnenja.
               To bo še dodatna težava in izziv za kandidata za ministra, kot je že za vlado in
               premiera. Gospod Damjan po mojem vedenju razume EDS kot bistveno razliko v pristopu,
               kako obdavčimo in kako davke razporedimo za razvoj oziroma javni interes, predvsem za
               socialo, pa tudi kulturo in druge namene, ter koliko ostane davkov za rast in razvoj,
               predvsem konkurenčnost, to je v naložbe, inovacije in infrastrukturo. Davki bi morali
               imeti po mojem razumevanju poleg razvojno socialnega predvsem korektivni učinek v
               robinhudovskem smislu. Vzemite tistim, ki imajo ali ustvarjajo več ali pa imajo
               srečnejše okoliščine, ter namenite pomoči res potrebnim. Slednje je zelo pomembno.
               Lahko postopate z različnimi davčnimi stopnjami za blago in storitve, to je z
               nižjimi, in s tem omogočite za te vrste stroškov vsem manjšo obdavčitev. Ali pa
               obdavčite blago in storitve po enaki davčni stopnji. V obeh primerih pa morate
               pomagati pomoči potrebnim s socialnimi transferji in subvencijami. V prvem primeru
               pomagate nekaterim dvakrat, tudi z nižjim DDV, toda vsem, ne le potrebnim in za vse
               storitve, ki so znižanega davka bolj ali manj upravičeni. Višina pomoči posameznemu
               subjektu je pri tem težko ugotovljiva. V drugem primeru pa je pomoč povsem jasna, ker
               se pomoči izplačujejo iz proračuna v skladu s pravili in iz jasnih razlogov. Razlike
               so tudi v enostavnosti in možnostih zlorab. Lahko pa enostavno vzamete vsem po enaki
               stopnji in seveda tistim, ki imajo več, s tem sorazmerno po enaki stopnji več. Ali pa
               že z davki delujete korektivno in glede na javni interes, toda glede na vrsto
               storitve ali proizvoda določite različne davke, kar je nepregledno in z izjemami še
               dodatno zapleteno. Pogosto pa je nasprotovanje enotni davčni stopnji povezano tudi s
               preživelim socialističnim mišljenjem, da je večje bogastvo pridobljeno na nepošten
               način, kar v večini ni res. Če pa izhajamo iz pomena, da delamo pošteno, je
               povečevanje stopnje obdavčitve neustrezno, če že ne nepošteno. Tudi različne stopnje
               DDV-ja niso ustrezne, ker vsem ne glede na bogastvo ali socialni status, omogočajo
               koriščenje oziroma izkoriščanje nižjih davčnih stopenj, ne glede na nabavljene
               količine oziroma obseg storitev.</p>
               <p>Kandidat za ministra ima po mojem mnenju dobro lastnost, ki ni tipična za nekatere
               ali žal večino politikov, to je odkritost in neposrednost. To mediji in nekateri
               današnji razpravljavci izrabljajo za kritiko kandidata. Kandidat naj bi tudi ne imel
               dovolj praktičnih življenjskih in tudi političnih izkušenj. Slabost je celo njegova
               akademska in znanstvena kariera in angažiranost. Moje mnenje je, da je njegova
               prednost sorazmerje med mladostjo in izkušnjami, pripravljenost in zmožnost
               sodelovati in koordinirati med strokovnjaki in strokovnjaki politiki ter politiki.
               Morda mu manjkajo izkušnje koordinirati in sploh razumeti ter sprejemati interesne
               pritiske.</p>
               <p>Gledano na kandidata celostno, menim, da je primeren in vreden zaupanja. Predvsem
               cenim kandidatov občutek za celovitost in soodvisnost ukrepov ter zmožnost vzdržnega
               in uravnoteženega usklajevanja s ciljem priznavanja pravic in uravnoteženega razvoja.
               Podprl bom predlog kandidata za ministra brez listnice, gospoda Jožeta P. Damjana,
               odgovornega za usklajevanje in spremljanje izvajanja strategije razvoja Slovenije.
               Čestitam mu za odločitev, želim mu uspešno delo, srčnost, poštenost in vztrajanje.
               Slednje bo zelo pomembno, kar je možno razbrati tudi iz današnje razprave o njegovi
               kandidaturi. Ne jemljite si k srcu zavračanje podpore vašem imenovanju, kritike
               vašega dela, dr. Damjan, in celo sprevržene prispodobe, da ste uničevalec dosežkov
               reformatorja Luthra oziroma Trubarja, vam naj ne sežejo do srca. Ponovno vam želim
               vztrajno in vse dobro, imate mojo podporo in tudi moj glas. Hvala lepa.</p>
            </sp>
            <sp xml:id="SDZ4-Redna-12-2005-12-20.sp93">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim predsednika vlade, gospoda Janeza Janšo, da odgovori na
               izpostavljena vprašanja ter da poda končno stališče. Izvolite prosim.</p>
            </sp>
            <sp xml:id="SDZ4-Redna-12-2005-12-20.sp94">

               <speaker>JANEZ JANŠA:</speaker>

               <p>Hvala lepa za besedo še enkrat. Dovolite mi, da ob koncu te razprave skušam
               odgovoriti na nekatera vprašanja ali dodatno pojasniti dileme, ki so se izpostavile v
               tej razpravi ob mojem predlogu.</p>
               <p>Najprej glede samega kandidata in očitkih, da nima dovolj izkušenj. Neke šole za
               ministra ali poslanca v tej državi ni, tudi v kakšnih drugih državah, vsak, ki je
               prvič izvoljen v parlament, prvič opravlja to delo. Vsak, ki prvič pride na
               ministrsko mesto, se prvič sooči s tem izzivom. Ni primerljivega mesta, tako da je
               govoriti o izkušnjah, kolikor pač pristajamo na to, moramo pristajati, ker gre čas
               naprej, da se na takšna mesta imenujejo tudi ljudje, ki tam še nikoli niso bili, je
               tukaj relativen očitek. Bil bi zelo vesel, če bi se z enakimi merili merilo kandidate
               v preteklosti in v sedanjosti. Sprašujem, kakšne izkušnje je imel minister za
               gospodarstvo v prejšnji vladi, ki je tudi prišel s profesure na mesto, ki je bistveno
               bolj operativno, kot pa je vladna služba za razvoj, pa je bilo to pozdravljeno takrat
               kot svežina kot nekaj, kar je dobrodošlo. V lepih barvah in slikah je bilo to
               narisano, sedaj pa, ko gre za človeka, ki ima bistveno več izkušenj, vseeno tudi
               precej bolj sijajno in mednarodno priznano akademsko kariero, pa človek nima
               izkušenj, in to govorijo ljudje v časovni razliki enega leta iz iste stranke.</p>
               <p>Gospod Damjan pa seveda tudi, ko gre za operativno delo v vladi, ni brez vsakih
               izkušenj. Za sabo ima nek projekt, ki ga je uspešno izpeljal. Če ga ne bi, najbrž
               tudi ne bi bil predlagan za to mesto. On je namreč vodil odbor za reforme, ki je v
               relativno kratkem času, za slovenske razmere pa v rekordnem času, pripravil predlog
               okvira gospodarskih in socialnih reform v nekaj pičlih mesecih. Na tem projektu je
               bilo angažiranih več kot 200 strokovnjakov, ki jih premoremo v Sloveniji, iz vladnih
               struktur pa tudi izven. Šlo je za posrečeno kombinacijo pogledov od znotraj in od
               zunaj. In ta kombinacija se je izkazala za uspešno, zato sem prepričan, da bo tudi
               pri svojem delu na mestu ministra znal pritegniti v iskanje rešitev potenciale, ki
               jih ni v administraciji, so pa v nacionalnem okviru v državi in ki lahko v veliki
               meri prispevajo k temu, da so predlagane rešitve boljše in da tudi hitreje pridemo do
               njih.</p>
               <p>Tudi operativnost, ki jo je pri tem pokazal, mislim, da se lahko mirno meri z
               operativnostjo številnih v Sloveniji zelo hvaljenih menedžerjev, gospodarstvenikov. V
               zvezi s tem nimam nikakršnih pomislekov. Seveda vsak, ki prihaja v državni aparat, ki
               je velik, kompliciran, ki še vedno deluje na podlagi v zadnjem desetletju
               dopolnjevanih spreminjanih in noveliranih, predvsem pa vedno bolj kompliciranih,
               postopkov, tega se ni možno znebiti čez noč, rabi nekaj časa, da vidi, kako stvari
               delujejo, da jih skuša poenostaviti. Mnoge stvari zagotovo tečejo potem počasneje, ko
               jih je treba tudi dejansko narediti, kot pa si prej predstavljaš kot trčiš na potrebe
               koalicijskega usklajevanja, medresorskega usklajevanja, parlamentarnega usklajevanja,
               razprav v državnem svetu, usklajevanja s civilno družbo, usklajevanja znotraj
               socialnega dialoga v ekonomsko-socialnem svetu, potem je iluzorno pričakovati, da so
               lahko rešitve hitre. Veseli smo, če jih bomo lahko sprejeli v nekem realnem času, ki
               bo omogočil, da ne bomo še več zamujali, kot smo v preteklih letih. Vendar pa vsak,
               ki pride v ta aparat z namenom, da stvari poenostavi, da jih naredi bolj učinkovite,
               je to zelo dobrodošlo in mislim, da je gospod Damjan takšen.</p>
               <p>Glede nekaterih konkretnih razprav in vprašanj. Najprej izražam obžalovanje, da jih
               je bilo relativno malo. Bil bi zelo vesel, če bi takrat, ko razpravljamo o strategiji
               razvoja Slovenije ali o okviru gospodarskih in socialnih reform, vedeli, kaj v teh
               dokumentih piše. Verjamem, da slovenska javnost v veliki meri še ni bila, še ni imela
               možnosti, da se s temi rešitvami seznani, razen preko teh razprav, ki pa jim niso vsi
               sledili. Raziskave kažejo, da približno 10% prebivalstva pozna bolj podrobno ali pa,
               da smatra, da je dobro seznanjena s temi predlogi, do takrat, ko jih bomo dokončno
               sprejemali, je absolutno naš namen in tudi dejanska potreba je takšna, ta odstotek
               bistveno povečati. Bi pa vsekakor pričakoval, da nekdo, ki odloča o tem, posredno,
               neposredno, posredno sedaj, ko razpravljamo in ko boste glasovali o kandidatu za
               ministra, za člana vlade, sebe uvrsti med teh 10% slovenske javnosti in te dokumente
               pozna in razpravlja o stvareh, ki da jih tam ni, pa so zelo jasno napisane in
               obrazložene, ali govori o neskladju med strategijo razvoja Slovenije in okvirjem
               gospodarskih in socialnih reform, čeprav je vsakemu, ki je oba dokumenta prebral,
               popolnoma jasno, da je strategija razvoja podlaga za ta okvir in da gre za dokument,
               ki je na operativni ravni, ko gre za okvir gospodarskih in socialnih reform, dokument
               ki je na operativni ravni razdelava te strategije. Bi bilo tudi nenavadno, če bi bilo
               to v neskladju. Kar tako čez palec govoriti, kako gre za dva nasprotna dokumenta, ki
               sta poleg tega še neusklajena z lizbonsko strategijo, je, oprostite izrazu, več kot
               smešno in zelo nekredibilno je razpravljati na ta način. V eni od razprav je bilo
               62-krat omenjeno moje ime, hkrati pa je bilo rečeno, da gre za predlog, ko gre za
               predlog ministra, ki bo vodil vladno službo za razvoj, s katerim želimo v Sloveniji
               iz države, kjer je blaginja za vse, narediti državo, kjer bo blaginja samo za
               nekatere. Ne eno ne drugo ne drži. Prvič, Slovenija na žalost še vedno ni država, v
               kateri bi imeli blaginjo za vse. To je dejstvo, ki ga je treba realno priznati,
               nimamo še tega stanja. Vsi, ki smo prisegali za to govornico ali za to mizo tukaj in
               ki smo prevzeli odgovornost za upravljanje z državo na različnih funkcijah, smo
               prisegali na to, da se bomo trudili za blaginjo v Sloveniji. Vendar pa kljub temu, da
               se na to že dolgo časa prisegali, tega stanja še nismo dosegli. In trditi zdaj, da
               imamo takšno stanje že s temi reformami, pa ga skušamo spremeniti, je enostavno
               postavljanje stvari na glavo. Resnica je ravno obratna. V tem trenutku žal Slovenija
               še ni država ali družba blaginje za vse, to je popolnoma jasno. V teh okvirih, ki naj
               bi bili silno socialni v zadnjih desetih letih in ki jih zdaj nekateri krčevito
               branijo, je prišlo do zelo hudega socialnega razslojevanja. V tem času so nekateri,
               ki so bili blizu nekdanji oblasti, v nekaj letih sanjsko obogateli, in to ne na
               podlagi skromnih plač, tudi ne na podlagi poslanskih. Jadranska pristanišča so polna
               jaht teh ljudi, slovenska obala polna vil in razno razne zemljiške in
               klirinško-depotne knjige polne delnic in lastnine. Tako da govoriti, da smo doslej
               imeli nek okvir, ki je preprečeval socialno razslojevanje, ki je ustvarjal socialno
               kohezijo in ki je imel v ospredju človeški kapital, je neresno. Ravno v tem sistemu,
               ki je navidezno prisegal na socialni dialog, smo v zadnjih desetih letih pridelali
               družbo zelo velikih socialnih razlik. In to brez tega, da bi bil napredek zelo hiter,
               bil je soliden, vendar ni bil zelo hiter. In ta solidnost je seveda merjena s
               povprečjem. Znotraj tega povprečja pa so dejansko prevelike socialne razlike. Če jih
               želimo zmanjšati, in to ob tem, da se družba razvija, da vsi skupaj napredujemo, je
               pač treba neke stvari narediti in ne braniti za vsako ceno nekega stanja, ki zagotovo
               ni bilo dobro za vse.</p>
               <p>Tisto, kar je bistvo teh reform, ki so predlagane in ki naj bi jih koordiniral
               minister brez listnice, odgovoren za razvoj, je nek premik, ki ga v tem trenutku
               potrebujemo v državi, in to je premik od prevelike obdavčitve dela k nekoliko večji
               obremenitvi premoženja in potrošnje. To je premik, ki bi ga najbolj morali pozdraviti
               ravno tisti, ki zagovarjajo pravice, ki izhajajo iz dela, in ki bi mu - in to se tudi
               že dogaja - morali nasprotovati tisti, ki imajo znatno neproduktivno premoženje, ker
               to bo bolj na udaru v prihodnosti. Bo pa treba sprostiti vse tiste potenciale, tudi
               razpolaganje s kapitalom, ki bo šlo v produktivno smer, v naložbene dejavnosti, v
               nove programe, v odpiranje novih podjetij, v zagotavljanje novih delovnih mest, v
               rast in zaposlovanje. In ti premiki so predlagani in te ukrepe bo minister, ki je
               predlagan, moral koordinirati. Očitki na račun tega, da ni izračunov pri učinkih
               nekaterih ukrepov, ki so predlagani na posamična področja, so, ko gre za natančne
               izračune, ponekod ponavljanje tega, kar so mi v naprej povedali. Vlada je sprejela
               okvir gospodarskih in socialnih reform, ker je potrebno sočasno načrtovati neko
               celoto. Posamični ukrepi, preden bodo predlagani v obliki zakonov v ta državni zbor,
               bodo dobili instrumentarij, ki je potreben za to, da se lahko realno odločamo, se
               pravi bodo narejeni natančni izračuni, vedelo se bo, kaj kakšen ukrep prinese, kaj
               odnese, kje prinese, kje odnese in kaj je potrebno narediti, da bomo ob tem, ko
               pričakujemo pozitivne splošne posledice, lahko na drugi strani omilili tudi
               eventualne negativne posledice takšnega ukrepa. Trditi, da je to, kar je predlagano,
               smrt za slovensko kulturo ali da s tem ogrožamo slovensko nacionalno identiteto, je
               uporaba zelo krepkih besed na točki, kjer ni veliko realne podlage za takšno trditev.
               Ko gre za vpliv predlaganih davčnih sprememb na kulturo, je vlada zelo jasno
               povedala, da ko gre za delovanje javnih kulturnih zavodov, ki imajo večje število
               zaposlenih, prihranki pri znižanju stroškov, ko gre za plače, daleč odtehtajo
               podražitve na drugi strani, ki bi jih prinesla malenkostna podražitev kulturnih
               storitev. Vsi kulturni zavodi, ki imajo več zaposlenih, bi na plačah prihranili
               bistveno več, kot pa bi izgubili pri drugih stroških. Ko gre za eventualno povišanje
               cen knjig, če bo prišlo do uveljavitve predlagane rešitve, potem je vlada povedala
               prej, preden je bil ta okvir sprejet, da je pripravljena nevtralizirati te negativne
               učinke s ciljnimi subvencijami za izdajo leposlovnih knjig, kar je tisto, kar je v
               temeljnem interesu Slovenije. Enako subvencionirati knjige, ki se prodajajo v 40.000
               izvodih, ki so popolnoma komercialne, in knjige, ki so dejansko leposlovne in ki se
               ne bodo nikoli prodajale v enakem številu izvodov je uporaba nekega splošnega merila
               za zelo različne primere. Tako vlada nima nikakršnega namena, da poslabša položaj
               kulture.</p>
               <p>Prvič se je zgodilo v letu 2005, da je vlada z rebalansom znatno zvišala sredstva za
               kulturo. Tisti, ki danes pretakajo krokodilje solze nad usodo slovenske kulture, so
               prejšnja leta mirno molčali, ko se je položaj dejansko poslabševal. Zdaj, ko gre za
               lokalno samoupravo, je namen nekaterih ukrepov, ki govorijo o tem, da je potrebno
               poenostaviti, deloma tudi centralizirati nekatere postopke pri uporabi evropskih
               sredstev. Namen teh ukrepov je prvič povečati učinkovitost in, drugič, zagotoviti
               preglednost oziroma transparentnost tega sistema, ki za enkrat na teh dveh točkah še
               močno šepa in zadevo pri podedovanem sistemu za silo popravljamo. Za finančno
               perspektivo 2005 - 2007 bo stopil v veljavo učinkovitejši sistem, ki ne bo jemal
               pristojnosti subjektom spodaj, ampak bo ravno tem subjektom omogočal, da bodo lahko v
               realnem času kandidirali s svojimi programi, da bodo dobili pomoč tam, kjer je
               potrebna, pri pripravi teh programov, in da se bodo ta sredstva dejansko namenila
               tudi tistim delom v tej državi, ki pomoč najbolj potrebujejo. Sistem, ki je bil zdaj
               vzpostavljen, je pa tak, da tisti, ki itak že razpolaga z neko podlago in znanjem in
               tako naprej, je v tem kompliciranem sistemu lahko tudi bistveno bolj uspešen, kar
               pomeni, da gre večina sredstev ali da kljub trudu gre še vedno preveč sredstev tja,
               kjer se jih ne potrebuje najbolj, ampak tja, kjer so jih najbolj sposobni črpati. To
               je ta decentralizirani sistem, ki smo ga podedovali in ki ni bil dober. Glede
               bojazni, da bi izpad dohodnine pri financiranju občin v višini 10 do 20 milijard
               ogrozil delovanje lokalne samouprave, gre za tehnično vprašanje, kako nadomestiti ta
               izpad deleža občin potem, ko bomo natančno vedeli po izračunih, za kakšno vsoto gre.
               Če se bomo odločili za to rešitev, zelo enostavno je to potem izbalansirati s
               povečanjem deleža občin na dohodnini ali s kakšnim drugim inštrumentom in pač
               govoriti, da s tem, ko je tak ukrep predlagan, siromašimo lokalno samoupravo, je
               nekorektno. Še posebej je nekorektno to očitati sedanji vladi, ki je prva po dolgih
               letih, ki je začela izboljševati finančni položaj občin. Prej se je občine samo
               privijalo z novimi obveznostmi, sredstva pa so se zmanjševala ali so ostajala na
               enaki ravni. Bili so tudi očitki, izraženi v razpravi, češ, da bo ta nova vladna
               služba veliko stala. Mislim, da je eden poslanskih kolegov prej ugotovil, da celoten
               proračun te službe v naslednjem proračunskem obdobju znaša samo polovico stroškov
               enega referenduma in da so bila sredstva, ki ste jih z amandmajem prerazporedili za
               delovanje te službe, dejansko prerazporejena z drugih postavk. Vlada je našla
               notranje rezerve za ta sredstva. Proračun se za to ni povečal. V sistemizaciji, ki je
               predlagana, je 15 delovnih mest. Ljudje bodo prerazporejeni v glavnem iz drugih
               vladnih služb ali iz ministrstev, se pravi, ne gre za nove stroške in za novo
               zaposlovanje, gre za horizontalno reorganizacijo, ki se na koncu ne izraža v
               bistvenih dodatnih stroških. Najbrž je takšne očitke možno zavrniti tudi s
               primerjavo, izračunajmo, koliko je stala slovenske davkoplačevalce služba vlade za
               evropske zadeve v preteklih letih. Tam bi se dejansko lahko govorilo tudi o nekaterih
               neupravičenih stroških, raznih letalskih poletih na eksotične destinacije, vendar pa
               če potegnemo črto pod te stroške in vidimo, kakšen je bil neto efekt, potem vidimo,
               da se je ustanovitev takšne službe splačala in da brez službe vlade za evropske
               zadeve, ki je koordinirala pogajanja in približevanje Slovenije EU, ta proces ne bi
               bil tako uspešen ali pa sploh ne bi bil uspešen. In pri stroških je treba imeti na
               drugi strani tudi učinke, če hočemo imeti objektivno sodbo.</p>
               <p>Eden od poslancev, ki je bil sicer kritičen do mojega predloga, je dejal, da nima
               smisla nekoga naganjati v raj, če se s tem ne strinja. Moram reči, da se s to
               ugotovitvijo strinjam. Vedno je možno sprejeti in uveljaviti, ko gre za korenitejše
               spremembe, samo tiste ukrepe, ki jih je, ne samo možno z večino glasov sprejeti v
               parlamentu, ampak le tiste, ki naletijo na vsaj v znatni meri na neko podporo
               javnosti, če ne prej, potem, ko se začnejo kazati učinki, ker drugače samo z zakoni,
               z neko administrativno voljo nekih resnejših sprememb enostavno ni možno uvajati. In
               tudi ta vlada nima namena, da bi uveljavljala rešitve, ki jih slovenska javnost
               večinsko ali vsaj v znatni meri ne bi podpirala. Vedno je tukaj možno tehtati, kaj je
               tisto, kar je vendarle, kljub morebitni trenutni nepriljubljenosti, treba narediti.
               Končno, če naredite referendum o tem, ali se ukinejo davki, boste dobili zagotovo
               pozitiven rezultat v smislu odgovora, da so vsi za to. To je popolnoma jasno
               vprašanje, kako vprašanje postaviš. Če bi davčno politiko v državi strogo vezali na
               večinsko voljo, potem tega parlamenta ne bi bilo, ker ga ne bi imel kdo financirati.
               Določene stvari je pač treba pretehtati. In tudi ko gre za manipuliranje, ki je v
               politiki vedno tako ali drugače prisotno, je treba imeti neko mero.</p>
               <p>V prihodnjih tednih in mesecih bo razprava o podobni vsebini, vendar v bistveno večji
               konkretni izvedbi, kot je bila danes ob tem predlogu. Prišla bo spet v ta parlament
               ob različnih predlogih. Pravzaprav nas čakajo meseci, ki bodo zelo pomembni;
               pravzaprav bo celotno leto 2006, ki prihaja, za prihodnost Slovenije zelo odločilno.
               V tem letu bo treba sprejeti nekatere ključne odločitve, s katerimi bomo Slovenijo
               pripravili na nove izzive in ki se jim nikakor ni možno izogniti; lahko jih odlagamo
               do neke točke, potem pa jih bo treba delati v bistveno manj ugodnih okoliščinah. To,
               da se relativno pravočasno pripravljamo na te izzive, pomeni, da jih lahko bistveno
               bolj izkoristimo v naše skupno dobro. In s tem namenom je tudi ta reorganizacija,
               katere del je tudi moj današnji predlog, po mojem mnenju predlagana v realnem času.
               Še enkrat ponavljam, če bomo pravočasni, ne bo treba zategovati nobenega pasu, kot
               smo slišali že velikokrat v kritikah teh reform. Hitrejši napredek lahko s pomočjo
               pravočasnih reform in učinkovito uporabo evropskih sredstev, ki smo jih izpogajali
               prejšnji teden, dosežemo tudi brez povečevanja socialnih razlik. Nasprotno, naš cilj
               je ravno njihovo zmanjšanje na razumno mero ob hkratnem povečevanju skupne blaginje.
               Seveda pa tega, kot bi lahko razumeli iz nekaterih razprav, ni možno doseči samo s
               porazdeljevanjem dobrin - od te miselnosti se je treba enkrat dokončno posloviti -,
               ampak predvsem z njihovim ustvarjanjem. Da bomo pri tem uspešni, moramo sprostiti vse
               naše potenciale ter ustvariti okolje, ki bo spodbujalo k aktivnosti ter bolj
               nagrajevalo tiste, ki se bolj trudijo, manj pa tiste, ki bolj čakajo, da se bodo
               drugi potrudili zanje. To filozofijo bi bilo treba sprejeti, kljub temu, da smo danes
               slišali veliko zatrjevanj, da pač ni potrebna. Samo na ta način, da bo bolj nagrajen
               tisti, ki se bolj trudi, bo lahko tudi naš skupen napredek v družbi znaten, hitrejši,
               samo tako bo ustvarjenega dovolj, da bodo tudi plače v Sloveniji počasi postale
               evropske, da takšne ne bodo samo cene ali davki. Samo s tem bomo imeli dovolj realno
               podlago, da bodo tudi pokojnine kot plačilo za minulo delo sledile rasti plač in
               splošnemu dvigu standarda in samo tako bomo dovolj ustvarjali za to, da bomo
               solidarni do tistih, ki si sami ne morejo pomagati.</p>
               <p>Ta moj današnji predlog gre v tej smeri. Vlada s tem zaokrožuje svojo organiziranost
               tako, da bomo tudi na tej ravni kos izzivom, ki so pred nami. Mislim, da je gospod
               Damjan, ki ga predlagam za ministra brez listnice, za vodjo vladne službe za razvoj,
               uradno je skrajšano ime te službe, da ne bo toliko dilem v zvezi s kraticami, služba
               za razvoj, in to mislim, da lahko tudi mirno uporabljamo.</p>
               <p>Ta predlog, ki je danes na mizi, je po mojem mnenju predlog za nekoga, ki je dokazal
               s tem, kar je doslej objavil, in tudi s tem, kar je doslej naredil, da zna videti
               tudi širšo sliko, da razume znamenja, ki so na našem evropskem in svetovnem dnevu in
               da je zaradi tega sposoben koordinirati precej zahtevne ukrepe.</p>
               <p>Mene veseli, da ta spoznanja o tem, da je potrebno videti, katere so tiste stvari, ki
               se jim ne da izogniti in se nanje enostavno pripraviti, in da je to samo koristno, da
               to spoznanje prodira tudi širše. Ravno danes sem prejel na mizo koledar sindikata
               kovinske in elektroindustrije Slovenije, sindikati so se velikokrat omenjali v
               današnji razpravi in dovolite mi, da vam iz tega koledarja citiram geslo, ki je lahko
               mirno geslo tega, kar želimo narediti v prihodnosti na področju reform. To je ta
               koledar za leto 2006, po obliki in izgledu pravi sindikalni koledar, dober. Za
               zaključno geslo so izbrali stavek, ki pravi: "Ne moremo usmerjati vetra, lahko pa
               prilagodimo jadro." Jaz bom zelo vesel, če bo to prepričanje poleg v sindikatu
               kovinske in elektroindustrije Slovenije prevladalo tudi v tem visokem zboru in bo na
               tej podlagi moj predlog podprt. Hvala lepa.</p>
            </sp>
            <sp xml:id="SDZ4-Redna-12-2005-12-20.sp95">

               <speaker>PODPREDSEDNIK SAŠO PEČE:</speaker>

               <p>Hvala vam predsednik vlade, Janez Janša. Vsi razpravljavci, ki so bili prijavljeni so
               dobili besedo, ker pa čas predviden za drugo točko, še ni porabljen, sprašujem, ali
               se želi kdo na podlagi 71. člena poslovnika se prijaviti k besedi. Na razpolago pa
               imamo vsi skupaj 50 minut. Prosim, da tisti, ki to želite, dvignete roko, da si jih
               zabeležimo. Poslanke in poslanci, jaz bom prebral imena, da nisem koga izpustil in da
               ne bi bilo po nepotrebnem slabe krvi: poslanka Cveta Zalokar Oražem, Petek, Cvikl,
               Grill, Veršnik, Ziherl, Kokalj, Černač, Rugelj, Hvauc. Sem koga izpustil? Dodatna
               imena oziroma priimki so: Jerovšek, poslanka Širca in Pajk, Kovačič in predsednik
               vlade na koncu. Štebe. Dobro. Časa imamo na razpolago torej 50 minut. Vsak poslanec
               oziroma poslanka ima na voljo 2 minuti. Besedo dobi poslanka Cveta Zalokar Oražem.
               Izvolite prosim.</p>
            </sp>
            <sp xml:id="SDZ4-Redna-12-2005-12-20.sp96">

               <speaker>CVETKA ZALOKAR ORAŽEM:</speaker>

               <p>Časa ni veliko, ampak k razpravi me je spodbudilo pisanje bralke v današnji Oni v
               zvezi s to temo, ki jo obravnavamo, in sicer pravi takole: Popolnoma se strinjam z
               oceno o naši sedanji oblasti, ki je polna cinizma, poniževanja malih ljudi, ki iščejo
               svoje človekove pravice na cesti, vi pa vladate po načelu: Kdor ni z menoj, je proti
               meni. In takšnega je treba kaznovati. To pa že meji na diktatorstvo. Lahko je
               gospodariti in razmetavati naš denar z zaposlovanjem celega regimenta
               "strokovnjakov", v narekovajih, ker sami ne obvladate profesije, pozabljate pa, da
               ste bili izvoljeni vi. Če se bo sfižilo, pa tako ne bo nihče odgovarjal. Nastradal bo
               mali človek. Takole piše Hilda Grošelj iz Trbovelj in seveda ta strah preprostih
               ljudi je strah, ki preveva tudi mene. Reforme bo namreč vodil človek, ki se glede na
               dosedanje številne izjave ni izkazal s prav velikim socialnim in človeškim čutom. Iz
               izjav dobi človek občutek, da je to oseba, ki vse meri z denarjem, dobičkom in
               tržnostjo. Očitno je izobražen tako, da izrazito povzdiguje proameriški ekonomski
               nauk in model, kako se soočiti z globalizacijo. In ta naj bi bil pravi tudi za nas.
               Vse je podrejeno gospodarstvu in konkurenčnosti, ob tem pa edino rešitev vidi v
               omejitvah, ki se realizirajo skozi davčne spremembe, ki so radodarne do lastnikov
               kapitala ter brez občutka do družbene nadgradnje in človeka. In v tem smislu mislim,
               da tudi ni res, da bo od zdaj naprej bolj obdavčeno premoženje in potrošnja. Ne. Od
               zdaj naprej bo bolj obdavčena hrana, knjige, zdravila in stanovanja.</p>
            </sp>
            <sp xml:id="SDZ4-Redna-12-2005-12-20.sp97">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Miru Petku. Izvolite prosim.</p>
            </sp>
            <sp xml:id="SDZ4-Redna-12-2005-12-20.sp98">

               <speaker>MIRO PETEK:</speaker>

               <p>Hvala lepa za besedo. V tem času sem malo pogledal na Kobis in takšnih znanstvenih
               referenc, kot jih ima gospod Damjan, nimajo dr. Znanosti v tem državnem zboru. Gre za
               okoli 50 tekstov, znanstvenih študij, znanstvenih monografij, učbenikov, veliko v
               angleškem jeziku, veliko v slovenščini. Mislim, da je prednost gospoda Damjana tudi v
               tem, da se je šolal daleč od Kumrovca, ima zato tudi napreden pogled na svet v
               prihodnost in razvoj. Tukaj je bilo nekajkrat rečeno oziroma vsaj enkrat povedano, da
               se nekateri bojijo akademskega eksperimenta. Jaz bi vseeno rekel, da je akademski
               eksperiment veliko boljši kot je bil revolucionarni eksperiment, katerega posledica
               je bila 50 let diktature. In mene reform ni strah. Hvala.</p>
            </sp>
            <sp xml:id="SDZ4-Redna-12-2005-12-20.sp99">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Milanu M. Cviklu.</p>
            </sp>
            <sp xml:id="SDZ4-Redna-12-2005-12-20.sp100">

               <speaker>MAG. MILAN M. CVIKL:</speaker>

               <p>Javil sem se zato, da gospodu Janši še enkrat povem. Minister za evropske zadeve ni
               letel v eksotični kraj, ampak po sklepu vlade na srečanje Azije in Evropske unije v
               Hanoju oktobra leta 2004. Naj vam to že enkrat povedo. Vendar to ni edini demanti.
               Ključni demanti, ki ga dajem predsedniku vlade je ta, da je v strategiji razvoja
               Slovenije ni niti z besedico omenjena enotna davčna stopnja, omenjeno je
               razbremenjevanje dela, niti z besedico pa povečevanje potrošnje. In enotna davčna
               stopnja, gospod predsednik, ki jo tako zagovarjata skupaj z gospodom Damjanom, je v
               nasprotju s strategijo razvoja Slovenije. V nasprotju, ker reči, da gradimo družbo, v
               kateri naj vsi in vsakdo prispeva glede na ekonomsko moč, ne reči pa hkrati, da
               najbogatejši prispevajo relativno več, ni točno. Davčna progresija, ki jo poznamo, je
               uveljavljena povsod v svetu, ker je družbeno pravično, razen seveda v Estoniji in na
               Slovaškem, da revnejši prispevajo manj, na primer 1/10 svojih prihodkov za davke,
               najbogatejši pa naj prispevajo več, na primer 1/3. Prav je, da relativno gledano
               prispevajo 3-krat večji delež svojih bruto plač za financiranje javnih funkcij, ker
               so ekonomsko močnejši. Filozofija enotne davčne stopnje, ki jo vi predlagate, je
               seveda napačna in je v nasprotju s tem, kar so vam rekli sindikalisti. Ne gre za to,
               da ni mogoče usmerjati vetra, in da je potrebno prilagoditi jadra, gre za to, da je
               potrebno poprijeti, in vsakdo naj poprime glede na ekonomsko moč. Vi pa teh svojih,
               tako kritiziranih, najbogatejših ne boste bolj obdavčili, ampak jih boste
               razbremenili. In v tem je naša kritika uvedbe enotne davčne stopnje, kdo bo to
               financiral preko povečanja obdavčitve potrošnje, vsi Slovenci in Slovenke. In te
               filozofije v strategiji razvoja Slovenije ni, v vašem okviru reform pa je.</p>
            </sp>
            <sp xml:id="SDZ4-Redna-12-2005-12-20.sp101">

               <speaker>PODPREDSEDNIK SAŠO PEČE:</speaker>

               <p>Hvala. Vse bodoče razpravljavce prosim, da ne zahajajo v rdeče številke na časovnici.
               Besedo pa dajem poslancu Ivanu Grillu. Izvolite.</p>
            </sp>
            <sp xml:id="SDZ4-Redna-12-2005-12-20.sp102">

               <speaker>IVAN GRILL:</speaker>

               <p>Hvala za besedo. Tu je bilo slišati od nekaterih razpravljavcev, da gospod, kandidat
               za ministra, poučuje na način, ki mu ni moč verjeti. Jaz trdim obratno. Ravno iz
               tistih držav, kjer je študiral, vemo, da izvajajo takšno politiko, ki ustvarja razvoj
               in blagostanje. Preseneča me tudi, da vsa demagogija kolegic in kolegov iz LDS,
               predvsem imam v mislih gospoda Cvikla in Lahovnika, o enotni davčni stopnji, da je to
               zadeva, ki bo škodovala. Prvič, nikjer ni zagotovljeno, da bomo enotno davčno stopnjo
               uvedli. Drugič me pa preseneča tudi to, zakaj do sedaj niste ponudili neke boljše,
               drugačne rešitve, ki bi lahko na prepričljiv način razmišljanje preusmerila v drugo
               smer. Hvala lepa.</p>
            </sp>
            <sp xml:id="SDZ4-Redna-12-2005-12-20.sp103">

               <speaker>PODPREDSEDNIK SAŠO PEČE:</speaker>

               <p>Kolega Milan M. Cvikl, nimate več časa in vam zato tudi replike ne morem dati. Prosim
               za obzirnost ostalih govornikov, poslank in poslancev, da po nepotrebnem ne sprožajo
               replik, kajti če se bo to odvijalo še naprej, bom kljub neprijavljanju dovolil
               replike v naslednjih primerih, v tem primeru pa ne. Besedo dajem poslancu Rudiju
               Veršniku. Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp104">

               <speaker>RUDI VERŠNIK:</speaker>

               <p>Hvala za besedo. Spoštovani! Rekel bom, da nisem obremenjen s preteklostjo, tako kot
               nekateri poslanci, ki smo začeli mandat leta 2004. Vendar, poglejte, vedno smo našli
               konsenz za velike skupne projekte. Moramo pa tudi priznati, da so vedno pri teh
               velikih projektih bili tudi nekateri, ki so pač izražali neko skepso, kar je po moje
               povsem legitimno in prav, nismo vsi enakega mišljenja. Vendar pa smo na koncu zmogli
               to, da so se veliki projekti izpeljali, tako kot so se, ugodno za nas, Slovence.
               Kljub temu, da so nekateri želeli spraševati Beograd, ali se lahko osamosvojimo ali
               se ne smemo, in kljub temu, da so nas nekateri proglasili za militariste, ko smo
               predlagali vključitev v Nato. Poglejte, tudi tokrat se pojavlja pri tem za moje pojme
               velikem projektu nekaj skeptikov. In ni res to, kar pravijo nekateri, da bodo
               obdavčeni samo revni. Obdavčeni bodo lastniki velikih vil, jaht, avionov in razkošnih
               vikendov. Ali je to kaj narobe? Hvala lepa.</p>
            </sp>
            <sp xml:id="SDZ4-Redna-12-2005-12-20.sp105">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo dajem poslancu Milenku Ziherlu. Izvolite.</p>
            </sp>
            <sp xml:id="SDZ4-Redna-12-2005-12-20.sp106">

               <speaker>MILENKO ZIHERL:</speaker>

               <p>Hvala za besedo. Še enkrat bi želel potrditi, da podpiram reforme. Izhajam pa iz
               tega, kar smo si ob vstopu v Evropsko unijo zaželeli, hitrejšega razvoja. In hitrejši
               razvoj nas lahko pelje samo prek korenitih reform, ki bi odpravila še zadnje
               posledice naših slabih navad, slabih sistemov, ki so še izvirali iz prejšnje države
               in ki jih prejšnje vlade v svoji 12 letni vladavini niso bile sposobne odpraviti, ali
               niso imele volje za to. Pri tem lahko izhajamo tudi iz dobre prakse nekaterih novih
               pristopnic, ki nas s pospešenim tempom dohitevajo, ki lahko govorijo o svoji zgodbi o
               uspehu. V mislih imam baltske države, Slovaško, pa tudi v ostalih evropskih državah,
               v petnajsterici, se kažejo potrebe po reformah, kajti globalizacija, svetovni trg,
               novi "plejerji" na trgu, kot sta Kitajska in Indija, narekujejo nove pogoje in mi
               moramo izkoristiti naše možnosti, naše tržne niše in samo z reformami, samo s tem, da
               nekaj spremenimo pri samem sebi, lahko konkuriramo, se lahko vključimo v svetovna
               dogajanja, v svetovne gospodarske tokove. Po reformah lahko upravičeno pričakujemo
               povečanje blaginje in v takem sistemu, če bomo več ustvarili, bo potem tudi lahko za
               vse segmente družbe več sredstev. Hvala lepa.</p>
            </sp>
            <sp xml:id="SDZ4-Redna-12-2005-12-20.sp107">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima Anton Kokalj, izvolite.</p>
            </sp>
            <sp xml:id="SDZ4-Redna-12-2005-12-20.sp108">

               <speaker>ANTON KOKALJ:</speaker>

               <p>Novi minister brez listnice, o katerem danes teče razprava, je predlagan na podlagi
               lani spremenjenega zakona o vladi. Uresničuje se drugačen koncept delovanja vlade
               glede na prejšnje mandate. Koncept, ki ga je predlagal sedanji predsednik vlade
               gospod Janša, bo po njegovi oceni vladi omogočil učinkovitejše doseganje ciljev
               predvsem na področju izboljšanja pogojev za uspešnejši razvoj Slovenije na vseh
               področjih. Prav s tega vidika je odločitev predsednika vlade, da predlaga ministra,
               ki bo usklajeval uresničevanje strategije razvoja Slovenije, zelo pomemben dogodek.
               Dejstvo pa, da je bila v soboto izpogajana tudi nova finančna perspektiva, potrebo po
               odličnem usklajevanju vlade oziroma posameznih ministrstev še povečuje in
               opravičuje.</p>
               <p>V tem trenutku tudi izražam čestitke naši ekipi za uspešen zaključek pogajanj. Menim,
               da je to za Slovenijo izjemnega pomena in tudi zelo velika priložnost, da se
               strategija razvoja Slovenije, kot je začrtana, tudi uresniči.</p>
               <p>Način in oseba, ki ga predlaga predsednik vlade je torej po njegovem prepričanju
               optimalen. Zato je prav, da ga v tem podpremo. Na njem je namreč odgovornost za
               izvedbo programa, ki smo si ga zadali v tem mandatu. Upam in verjamem, da bo
               imenovanje Jožeta P. Damjana pripomoglo tudi k boljšemu delu koalicije.</p>
            </sp>
            <sp xml:id="SDZ4-Redna-12-2005-12-20.sp109">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Zvonko Černač.</p>
            </sp>
            <sp xml:id="SDZ4-Redna-12-2005-12-20.sp110">

               <speaker>ZVONKO ČERNAČ:</speaker>

               <p>Spoštovane kolegice in kolegi, gospod predsednik! Danes smo ob tej predstavitvi
               oziroma ob predlogu kandidata slišali vse kaj drugega, kot to, o čemer naj bi
               govorili. Mislim, da smo več kot 90% časa porabili za to, da smo ponovno poslušali
               ustrahovanja s strani nekaterih v opoziciji, ki so se že doslej večkrat izkazala za
               nerealna. Eno izmed takih je bilo o tem, kakšno napako smo naredili sredi leta, ko
               nismo pristopili k skupini držav, ki so se bile pripravljene zaradi sporazuma, ki ga
               je predlagalo luksemburško predsedstvo, odpovedati velikemu delu svojih sredstev. Kot
               pri vseh drugih stvareh v preteklosti se je tudi pri tej pokazalo, da je naša vlada
               takrat ravnala prav in naši pogajalci tudi. Jaz sem trdno prepričan, da tudi pri
               imenovanju tega ministra gremo po pravi poti in da bo čas pokazal, da tisti, ki mu
               danes nasprotujete, nimate prav. Nekateri bi očitno radi ponovno želeli usmerjati
               veter, kar ste nekoč neuspešno počeli, in mogoče tudi zaradi tega potrebujemo
               ministra, ki vam bo to preprečil. Hvala lepa.</p>
            </sp>
            <sp xml:id="SDZ4-Redna-12-2005-12-20.sp111">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Bojanu Ruglju.</p>
            </sp>
            <sp xml:id="SDZ4-Redna-12-2005-12-20.sp112">

               <speaker>BOJAN RUGELJ:</speaker>

               <p>Hvala lepa. Danes lahko rečemo, da je dan, eden najpomembnejših v zgodovini
               Slovenije, odkar smo se osamosvojili in priključili Evropski uniji ter seveda tudi
               Nato paktu. Vesel sem, da je predsednik vlade gospod Janez Janša začel s temi
               prepotrebnimi reformami, tako ekonomskimi kot socialnimi. Vsi vemo, kam nas pelje
               sedanje stanje, tako da mislim in upam, da nismo še zamudili zadnjega vlaka. Vem, da
               je to dolg proces, toda skupaj ga bomo zmogli. Tudi gospoda Damjana seveda podpiram,
               kajti prvi je, ki sem ga na lastna ušesa slišal na odboru za gospodarstvo, ki je
               natančno in jasno povedal, kaj je narobe v tej državi. Hvala lepa.</p>
            </sp>
            <sp xml:id="SDZ4-Redna-12-2005-12-20.sp113">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Rugelj, dovolite pa, da z mojega stališče izrazim nestrinjanje z
               vami oziroma ne delim istega mnenja z vami o pomembnosti današnjega dne. Nadaljujemo
               z razpravo, besedo ima poslanski kolega Srečko Hvauc. Izvolite.</p>
            </sp>
            <sp xml:id="SDZ4-Redna-12-2005-12-20.sp114">

               <speaker>SREČKO HVAUC:</speaker>

               <p>Hvala, gospod podpredsednik, spoštovani predsednik vlade, kolegice, kolegi. Ko
               poslušam kritike okrog teh reform slišim, da gre za napad na socialno državo, da je
               gospod Damjan tisti, ki zagovarja zgolj kapital, dobiček, ekonomiko in vse ostalo ga
               nič ne briga. In to govorite ravno tisti, ki ste v zadnjih desetih in nekaj letih
               omogočali, da se je ta naša država dejansko razdelila na peščico bogatih, ki si niso
               v večini primerov zaslužili silnega bogastva s svojim poštenim delom, ampak na nek
               drug način, in na obilico drugih, ki pač tega premoženja nimajo. In potem se posipate
               s pepelom in rečete, prej pa smo imeli socialno državo, ker smo izplačali toliko in
               toliko socialnih pomoči, zato ker je znesek teh sredstev za socialno pomoč tako in
               tako velik. Ne, gospe in gospodje, to ni socialna država. Socialna država bomo
               takrat, ko bo vsak, ki pošteno dela, ki hoče ustvarjati, tudi zaslužiti toliko, da bo
               imel za neko dostojno življenje in preživetje. To pa bomo dosegli samo, če bomo
               ustvarili več, če bomo sledili razvoju, če bo čim manj tistih, ki živijo na račun
               drugih, in za to so potrebne reforme. Zato reforme podpiram in tudi kadrovsko izbiro
               ministra, ki bo sposoben in voljan te reforme koordinirati in izpeljati.</p>
            </sp>
            <sp xml:id="SDZ4-Redna-12-2005-12-20.sp115">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Jožefu Jerovšku. Izvolite.</p>
            </sp>
            <sp xml:id="SDZ4-Redna-12-2005-12-20.sp116">

               <speaker>JOŽEF JEROVŠEK:</speaker>

               <p>Hvala lepa, spoštovani predsedujoči. Kolegice in kolegi! Tudi sam menim, da bo delo
               bodočega ministra brez listnice, če bo danes izvoljen, bistveno olajšano, glede na
               to, kako je zgledalo še pred enim tednom. Mislim namreč na sprejetje nove finančne
               perspektive, kjer je slovenska vlada zelo uspešno uveljavila svoja stališča in tudi
               dosegla velik uspeh. Za razliko od nekaterih prerokov iz teh vrst, ki so slikali vse
               črno, in se njihovo prerokovanje ni uresničilo. Glejte, pričakoval bi, da bi v takih
               razmerah politično nevtralna oseba brez strankarskih preferenc, kar je gospod Damjan
               večkrat v intervjujih neženirano poudaril, bila deležna neke splošne sprejemljivosti
               in da bi se dejansko ozrli po njegovih strokovnih referencah. Vendar tega ni bilo. To
               se ni zgodilo. Za razliko od tega danes tu poslušamo recitiranje nekih pamfletov na
               račun kandidata za novega ministra. Zanimivo je, da je priimek, ki je bil prebran,
               identičen z bivšim poslancem iz teh vrst, ki je tudi iz Trbovelj, tako da domnevam,
               da gre za naročen pamflet na račun ministra.</p>
               <p>Ob koncu bi ostremu kritiku vladnih reform, gospodu Cviklu, predlagal, da uporabi
               izkušnjo s svetovne trgovinske konference, ki se jo je udeležil in jo en dan
               predčasno zapustil. Naj upošteva, kakšna pozitivna energija se je razvila z njegovim
               odhodom - takoj je bil dosežen napredek in konferenca je uspela. Hvala lepa.</p>
            </sp>
            <sp xml:id="SDZ4-Redna-12-2005-12-20.sp117">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, žal vam ne morem reči hvala za razpravo, ker ste prekoračili
               vsebino, o kateri sem prej govoril, in kljub temu, da poslanec Cvikl nima več časa,
               mu bom dovolil dvominutno repliko. Izvolite.</p>
            </sp>
            <sp xml:id="SDZ4-Redna-12-2005-12-20.sp118">

               <speaker>MAG. MILAN M. CVIKL:</speaker>

               <p>Gospodu Jerovšku moram najprej odgovoriti, da se je svetovna trgovinska konferenca,
               kar se tiče parlamentarcev, končala v četrtek - gospod Kovačič lahko to potrdi -,
               zato sem jo jaz zapustil v petek. So pa sklepi parlamentarcev vplivali na to, da so
               ministri do nedelje nekaj le dosegli, predvsem - in to bo gospod predsednik vedel -
               na podlagi dogovora, ki je bil sklenjen v Bruslju, ne v Hongkongu.</p>
               <p>Glede navedb gospoda Jerovška in še nekaterih prej o naših kritikah reform. Še
               enkrat, nikjer, gospodje, nikjer v strategiji razvoja Slovenije ni niti z besedico
               omenjena enotna davčna stopnja. Nobena lizbonska strategija ne govori o enotni davčni
               stopnji...</p>
            </sp>
            <sp xml:id="SDZ4-Redna-12-2005-12-20.sp119">

               <speaker>PODPREDSEDNIK SAŠO PEČE:</speaker>

               <p>Kolega Cvikl, prehajate v razpravo. Prosim, da se držite replike, sicer vam bom vzel
               besedo.</p>
            </sp>
            <sp xml:id="SDZ4-Redna-12-2005-12-20.sp120">

               <speaker>MAG. MILAN M. CVIKL:</speaker>

               <p>Bom zaključil. In gre samo za to, da se strinjam z vami - predlagajte obdavčitev
               nepremičnin, predlagajte obdavčitev najbogatejših, ampak o tem še ne govorite nič.
               Zaenkrat govorite samo o tem, da ste en boren ukrep sprejeli. Zaradi tega bornega
               ukrepa bo pa treba, zaradi slabega proračuna že z naslednjim letom, ne glede na to,
               kaj se bo zgodilo z enotno davčno stopnjo, povečati obdavčitev potrošnje z dvigom
               DDV. To so dejstva, to so papirji, to so dokumenti, ki jih je gospod Janša sam
               posredoval v državni zbor in ti dokumenti so pač dejstvo, na katerih operiramo. Ko
               bodo pa tukaj predlogi davka na nepremičnine, ko boste to res pripeljali, bom pa
               prvi, ki bo to podprl. Hvala.</p>
            </sp>
            <sp xml:id="SDZ4-Redna-12-2005-12-20.sp121">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo na podlagi seznama prijavljenih. Besedo ima poslanka
               Majda Širca, izvolite.</p>
            </sp>
            <sp xml:id="SDZ4-Redna-12-2005-12-20.sp122">

               <speaker>MAJDA ŠIRCA:</speaker>

               <p>Hvala lepa. Reforme, ki so predstavljene, kot jih je oblikoval tudi današnji kandidat
               so napisane kot seminarska naloga, nimajo nobenih analiz, opomnikov in tudi raziskav.
               Naj vemo, da reforme, ki so dogajale v preteklosti, v 12-ih letih niso potekale na
               tako enostaven in preprost način in so temeljile na močnem dialogu z vsemi partnerji,
               ki so se jih dotikale.</p>
               <p>Naj še komentiram gospoda predsednika vlade, ko je govoril o nevtralizaciji na
               področju kulture. Res je, gospod Janša, mogoče se bodo subvencije lahko povečale,
               toda, kaj pomeni zvišek in povečevanje ali samo osredotočene politike na subvencije.
               Pomeni tudi kontrolo in večjo odvisnost od države. Pomeni tudi zbiranje nekoga,
               ločevanje zrnja od plevela in pomeni tudi lahko novodobno inkvizicijo. Tam je
               nevarnost, če se ne poslužujemo drugih ukrepov, kot veljajo tudi v priporočilih
               Evropske unije.</p>
               <p>Še nekaj. Za manipuliranje, ki je v politiki tako ali drugače prisotno, je treba
               imeti neko mero, je bilo slišati ravnokar. Res je, in ta mera mora imeti tudi
               argumente. Na davkih se referendumov ne dobi, tudi na lažeh o tem, da se lahko neki
               prispevki zmanjšajo, pa se ne.</p>
            </sp>
            <sp xml:id="SDZ4-Redna-12-2005-12-20.sp123">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Stanetu Pajku.</p>
            </sp>
            <sp xml:id="SDZ4-Redna-12-2005-12-20.sp124">

               <speaker>STANE PAJK:</speaker>

               <p>Hvala za besedo. Spoštovani predsedujoči, predsednik, kolegice, kolegi.</p>
               <p>Reforme seveda podpiram. S kandidatom za ministra sem se imel priliko srečati na
               odboru za gospodarstvo. Me je prepričal, moram povedati. Seveda najbolj od vsega mi
               je ostalo v spominu, da daje velik poudarek znanju, ki se preliva v dodano vrednost,
               dodana vrednost je pa posledica večja rast, večja rast, manjša nezaposlenost, in to
               je najboljši način za olajšanje socialnih problemov, najboljši način.</p>
               <p>Kar se tiče časa, v katerem prihajajo reforme, mislim da je zelo posrečen, saj je s
               pomočjo uspešnih pogajanj je naša vlada dosegla zelo, zelo dobre rezultate. 12
               milijard tolarjev na leto ali pol milijarde evrov to si nismo niti prej upali
               sanjati, čeprav je bilo na ta račun povedanih veliko slabih ali celo grdih besed z
               druge strani. Ta denar se bi lahko investiral v razvoj med drugim in lahko se bo več
               denarja iz proračuna našega domačega dalo tudi za socialo, tako da najnižji
               dohodkovni sloji ne bodo za to prikrajšani. Seveda mogoče pa boli tiste, ki bodo
               malce bolj obdavčeni in ki jih nekateri sedaj tako veselo ščitite, pa tudi s
               sindikati, ki se bojijo ...<stage xml:id="SDZ4-Redna-12-2005-12-20.stage11">/Opozorilni znak za konec razprave./</stage>... samo za zaposlene,
               za nezaposlene jim pa ni dosti mar. Hvala.</p>
            </sp>
            <sp xml:id="SDZ4-Redna-12-2005-12-20.sp125">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Dimitriju Kovačiču.</p>
            </sp>
            <sp xml:id="SDZ4-Redna-12-2005-12-20.sp126">

               <speaker>DIMITRIJ KOVAČIČ:</speaker>

               <p>Hvala lepa za besedo. Predlagani minister je glede na svoje strokovne reference in
               dosedanje delo vsekakor usposobljen za ministra za usmerjanje in izvajanje strategije
               razvoja Slovenije. Reforme so v Sloveniji potrebne, če želimo v prihodnje doseči
               hitrejši gospodarski razvoj, ki bo edini lahko zagotovil blaginjo in boljše življenje
               za vse. Predlagane reforme, ki bodo v postopku sprejemanja in po potrebnih pogajanjih
               s socialnimi partnerji omogočile boljše pogoje življenja v Sloveniji, mora
               koordinirati človek, ki ima voljo, sposobnost in tudi vero v to, da pomenijo reforme
               za Slovenijo edinstveno priložnost, da bo Slovenija stopila v krog razvitih držav. To
               pa bo posledično pomenilo boljše življenje za vse in ne več, tako kot je vrsto let
               nudila prejšnja vladajoča garnitura, zgodbo o uspehu le ozki skupini ljudi, ki so
               astronomsko obogateli, medtem, ko za vse druge zgodbe o uspehu ni bilo. Po mojem
               prepričanju bo predlagani ministrski kandidat pri usmerjanju uveljavljanja reform, ki
               bodo tako kot so zastavljene, gotovo lahko zagotovile vsem slovenskim državljanom več
               blaginje, torej da bo ta ministrski kandidat v prihodnjih letih tudi uspešen. Hvala.
            </p>
            </sp>
            <sp xml:id="SDZ4-Redna-12-2005-12-20.sp127">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Tomažu Štebetu, izvolite.</p>
            </sp>
            <sp xml:id="SDZ4-Redna-12-2005-12-20.sp128">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Naj citiram dva odgovora kandidata za ministra v
               zvezi z enotno davčno stopnjo in njegovim občutkom za socialne zadeve. Predlagana
               izenačitev DDV-ja ni problem enotne davčne stopnje, ampak davka na izplačane plače,
               ki ga je leta 1996 uvedla Drnovškova vlada in s katerim se danes v blagajno nateče
               125 milijard tolarjev prihodkov na leto. Tudi brez uvedbe enotne davčne stopnje bi
               morali nekje dobiti ta znesek, če želimo odpraviti sporni, za gospodarstvo izredno
               škodljivi, davek. Izpadle prihodke je mogoče zbrati z višjim DDV-jem, ki bi prek
               obdavčitve potrošnje razbremenil gospodarstvo. Predlagali smo tudi obdavčitev
               nepremičnin in zlasti luksuznega premoženja, ki pri nas sploh ni obremenjeno z
               davkom. Tolikšen enkratni rez v javno porabo ne bi bil mogoč. LDS je namreč med
               tranzicijo vzpostavila zelo sporno sestavo javnofinančnih odhodkov, saj skoraj 90%
               zajemajo zakonske obveznosti, kot so plače zaposlenih v javnem sektorju; pokojnine,
               družinski prejemki, raznovrstni socialni transferji itn. Če bi hoteli javno porabo v
               enakem zamiku oklestiti za 125 milijard, bi morali bodisi čez noč odpustiti desetino
               javnih uslužbencev ali denimo zmanjšati socialne transferje in pokojnine. S tem ne bi
               nič rešili, saj bi se nakopičili novi socialni problemi, ki bi jih morali urejati z
               dodatnim proračunskim denarjem. Možen je tudi poseg na investicijske izdatke države,
               kar pa bi povratno negativno vplivalo na gospodarsko rast in ostalo vlaganje in v
               infrastrukturo itn. To se pravi, posledice je treba reševati, najmanj posledice
               takega načina obremenjevanja in polnjenja proračuna in potem napajanje raznih
               transferjev, ki so več ali manj neopravičljivi. To kaže na to, da ima kandidat za
               ministra dober občutek in da ve, kje je treba stvari urejati. Hvala.</p>
            </sp>
            <sp xml:id="SDZ4-Redna-12-2005-12-20.sp129">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim predsednika vade, gospoda Janeza Janšo. Izvolite.</p>
            </sp>
            <sp xml:id="SDZ4-Redna-12-2005-12-20.sp130">

               <speaker>JANEZ JANŠA:</speaker>

               <p>Hvala še enkrat za besedo. Najprej bi dejal, da so strategijo razvoja Slovenije in
               okvir gospodarskih in socialnih reform pisali isti ljudje. Tudi večina ljudi, ki je
               vodila ta proces, je bila ista. Nekateri so bili celo že v prejšnji vladi, tako da
               govoriti, da sta ta dva dokumenta v nasprotju, je, še enkrat poudarjam, zelo
               nekredibilno. Seveda pa imamo dva dokumenta zato, ker je eden strateški in govori o
               ciljih, drugi pa je izvedbeni in govori o metodah. In ta dva nivoja je potrebno
               ločiti in bi to pričakoval od tistih, ki se delajo poznavalce, da to ločijo. V
               strategiji metode niso navedene, so pa navedeni cilji. Eden od teh ciljev je
               razbremenitev dela. Slovenija je po obremenitvi dela, plač, če hočete, delovne sile,
               na vrhu v Evropski uniji in o tem, da je treba delo razbremeniti, se vsi strinjamo.
               Vendar pa je treba izpad tega prihodka nekako nadomestiti. Tukaj pa so velike dileme
               in različni predlogi. Za enkrat najhujši kritiki ukrepa, ki je predlagan, kaj novega
               niso ponudili. Mogoče bo na koncu predlagana druga metoda, zelo verjetno, bomo
               videli, cilj je važen, glede metod dokončne odločitve še ni. Se pa bojim, da bo potem
               zavladala velika žalost med tistimi, ki so prebrali samo enega od 70. ukrepov, ker
               potem bodo morali prebrati še ostalih 69 in se bo lahko razprava začela na novo. Ker
               pa se razprava izteka, bi želel vseeno izraziti zahvalo vsem, ki ste podprli moj
               predlog. Mislim, da je podpora znatna, in da bo Slovenija dobila novega ministra, ki
               bo koordiniral razvojna vprašanja.</p>
            </sp>
            <sp xml:id="SDZ4-Redna-12-2005-12-20.sp131">

               <speaker>PODPREDSEDNIK SAŠO PEČE:</speaker>

               <p>Hvala. Z nastopom predsednika vlade, gospoda Janše, smo končali z razpravo. O
               predlogu sklepa bomo v skladu s časovnim potekom seje odločali danes v okviru
               glasovanj, pol ure po končani 17. točki oziroma najkasneje ob 19.55 uri.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title2">7. TOČKO DNEVNEGA REDA - DRUGO OBRAVNAVO PREDLOGA ZAKONA O
                  PLANINSKIH POTEH.</title>
               </p>
               <p>Ob tem vas opozarjam, da je za razpravo predvidenih 40 minut.</p>
               <p>Predlog zakona je v obravnavo zboru predložila skupina poslancev, s prvopodpisanim
               Rudolfom Mogetom. V skladu s tem zakonom odbor za kulturo, šolstvo in šport predlaga
               državnemu zboru, da predlog zakona ni primeren za nadaljnjo obravnavo.</p>
               <p>Na podlagi tretjega odstavka 134. člena... <stage xml:id="SDZ4-Redna-12-2005-12-20.stage12">/Nemir v dvorani./</stage> Spoštovane poslanke in
               poslanci, če se ne boste umirili, bom sejo prekinil. Odločitev je vaša. Vaše
               zapuščanje dvorane razumem, naj nadaljujemo s sejo.</p>
               <p>Na podlagi tretjega odstavka 134. člena poslovnika državnega zbora dajem najprej
               besedo predstavniku predlagateljev zakona, poslancu Rudolfu Mogetu, za dodatno
               obrazložitev predloga zakona. Gospod Moge, izvolite.</p>
            </sp>
            <sp xml:id="SDZ4-Redna-12-2005-12-20.sp132">

               <speaker>RUDOLF MOGE:</speaker>

               <p>Gospod podpredsednik, hvala lepa za besedo. Spoštovane kolegice in kolegi! Slovenija
               je mlada država. V tej mladi državi je tudi zakonodaja mlada in zaradi tega je za
               normalno funkcioniranje države bilo treba najprej sprejeti zakonodajo, ki je to
               državnost omogočila, od notranjih zadev, zunanjih zadev, obrambe, lokalne samouprave
               in podobno. In kot obrobje je ostal tisti del zakonodaje, ki zadeva posamezne
               interese oziroma interesne skupine. Da smo res tu na tankem ledu, priča službeni list
               kraljevine banske uprave Dravske banovine, ki je bil prvi takšen list, ki smo ga
               uspeli zbrati in v katerem je naredba bana Dravske banovine o zaznamovanju poti, stez
               in smuških smeri v Dravski banovini. Nekaj podobnega je napisano v statutu Planinske
               zveze Slovenije, vendar je to daleč premalo za to, da bi se tudi ta zadeva, ki je za
               nas še kako pomembna, uredila. Zato smo se poslanci iz poslanskih skupin Socialnih
               demokratov, DeSUS-a, Liberalne demokracije, Slovenske nacionalne stranke in Slovenske
               ljudske stranke dogovorili, da napišemo zakon, ki bo to področje uredil.</p>
               <p>Osnovno vodilo pri pisanju zakona je bilo dejstvo, da smo z novo državo pridobili
               privatno lastnino, ki je natanko zapisana v 33. členu ustave. Ta lastnina lastniku
               omogoča tudi dostop do njegove lastnine, saj imate na več lastninskih področjih
               napisano "privatna lastnina, prehod prepovedan". Planinske poti so tako sedaj
               potekale prek veliko parcel, ki so prešle v privatno lastnino, in ni zakona, razen
               tega, kar je v statutu Planinske zveze napisano, da čez to in to parcelo teče ta in
               ta planinska pot in da je to urejeno z zakonom. Če mi tega z zakonom ne bomo
               regulirali, lahko, če bo volja lastnikov, naredimo to, da lahko tudi slovensko
               planinsko pot in vse ostale poti zapremo in se sprehajamo le-tam, kjer bo to
               dovoljeno.</p>
               <p>To smo naredili na ta način, da smo ta zakon napisali, ga dali v proceduro. V zakonu
               je povedano, da lastnik zemljišča dovoli prehod, nemoten prehod preko parcele, preko
               katere poteka planinska pot, v zameno za to se mu zmanjša katastrski dohodek oziroma
               se mu v zameno za odmero planinske poti za to površino zmanjša katastrski dohodek. To
               je bila glavna poanta tega zakona, da bi lahko sploh v Sloveniji še hodili, kjer bi
               se nam zazdelo. Druga stvar, ki tudi ni odveč, je v tem, da smo s tem zakonom
               zaščitili Knafelčevo markacijo. Kdor je hodil po planinskih poteh, je to tisti znak,
               ki ima v sredini belo piko in okoli krožen kolobar. Če mi tega ne bomo naredili, vsi
               jo poznamo kot Knafelčevo markacijo, se nam lahko zgodi, da bodo to najprej naredili
               na Hrvaškem, imenovali to markacijo po nekem njihovem zaslužnem planincu, in bomo,
               kot smo izgubili original za Lipico, tudi izgubili lahko original v tem smislu, da se
               bo ta markacija namesto po našem zaslužnem planincu, kot jo zdajle uporabljam,
               poimenovala po nekom drugem iz drugih držav Evropske unije. Tretja stvar, ki smo jo
               želeli, je izboljšati turistično ponudbo. Zagotovo ste več ali manj vsi opazili in
               videli, koliko planincev poleti zavije tudi na naše turistične poti, da ne gredo samo
               v Postojnsko jamo ali na obalo. Če hočemo imeti kvalitetno turistično ponudbo, je
               treba v tem primeru za to turistično ponudbo tudi nekaj narediti in izboljšati te
               poti, kakršne koli so. In četrtič treba je povedati, da je še vse preveč križev po
               planinskih poteh. Ogromno, več kot 20 smrtnih žrtev na leto, ogromno poškodovanih
               invalidov, ker država za enkrat še toliko skrbi za te planinske poti, da planinskim
               društvom razdeli 7 milijonov tolarjev in za 3 milijone tolarjev letalskih prevozov,
               vse drugo pa jo čisto nič ne briga.</p>
               <p>Mislim, da so, spoštovane poslanke in poslanci, to dovolj veliki razlogi, da boste vi
               zakon podprli, predlagatelji smo žal tudi na navedbe vlade detajlno odgovorili, da so
               napačne, vlada pač želi en drug zakon, v katerem bi predrugačila Planinsko zvezo
               Slovenije. Mi tega ne želimo, želimo pa urediti in vam bomo hvaležni s 67 tisočimi
               planinci, na podlagi katerih je ta zakon nastal in prosim, da bi ....</p>
            </sp>
            <sp xml:id="SDZ4-Redna-12-2005-12-20.sp133">

               <speaker>PODPREDSEDNIK MAG. VASJA KLAVORA:</speaker>

               <p>Čas je potekal ...</p>
            </sp>
            <sp xml:id="SDZ4-Redna-12-2005-12-20.sp134">

               <speaker>RUDOLF MOGE:</speaker>

               <p>... ta zakon podprli. Hvala lepa.</p>
            </sp>
            <sp xml:id="SDZ4-Redna-12-2005-12-20.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Mitja
               Ljubeljšek, SDS, prosim.</p>
            </sp>
            <sp xml:id="SDZ4-Redna-12-2005-12-20.sp136">

               <speaker>MITJA LJUBELJŠEK:</speaker>

               <p>Spoštovani zbor, spoštovana predstavnika vlade! V poslanski skupini Slovenske
               demokratske stranke bomo podprli sklep odbora državnega zbora za šolstvo, kulturo in
               šport, da predlog zakona o planinskih poteh, s prvo podpisanim Rudolfom Mogetom, ni
               primeren za nadaljnjo obravnavo. Mnenje o predlogu zakona o planinskih poteh je
               podala tudi vlada Republike Slovenije, ministrstvo za šolstvo in šport. Vlada
               Republike Slovenije ne podpira predlaganega zakona. Namen predlaganja zakona o
               planinskih poteh je označevanje, vzdrževanje in graditev planinskih poti ter nemoteno
               gibanje uporabnikov po njih. Predlog zakona definira planinsko pot kot praviloma
               največ en meter širok pas zemljišča na večinoma gričevnatem, hribovitem in goratem
               svetu, le v nujnih primerih utrjen z naravnim materialom. Glede na to, da se pogosto
               kot del planinske poti uporablja tudi javna cesta ali gozdna prometnica, zakon
               določa, da se na takšen delu planinske poti uporabljajo predpisi, ki urejajo javne
               ceste in varnost prometa na njih, ali predpis, ki ureja gozdove. Vprašanje o vlogi
               skrbnika planinskih poti v javnem interesu predlog zakona rešuje z izvedbo
               koncesijskega razpisa, ki bi ga kot koncedent izvedla vlada in nato izvedli kot
               kocesionarji oziroma izvajalci takšne gospodarske javne službe.</p>
               <p>Vlada Republike Slovenije v svojem negativnem mnenju najprej ugotavlja, da tudi že
               obravnavani zakon, tako kot prejšnji predlog zakona o planinski poteh, k navedenemu
               zakonu, ki ga je državnemu zboru predložila v obravnavo skupina poslancev, in ga je v
               drugi obravnavi umaknila iz zakonodajnega postopka, ne razrešuje temeljnega
               vprašanja, to je, kdo od planinskih društev lahko nastopa kot skrbnik planinskih
               poti, in vprašanj o razmerju med planinskimi društvi in sedanjo Planinsko zvezo
               Slovenije, v katero niso in glede na določbe 11. člena zakona o društvih tudi ni
               obvezno, da bi bila včlanjena vse obstoječa planinska društva.</p>
               <p>Vlada Republike Slovenije se zaveda, da je zakon, ki bi uredil varstvo obstoječih in
               graditev novih planinskih poti, vsekakor potreben, pa podrejeno ugotovitvam v svojem
               mnenju poudarja, da bi bilo potrebno zakon napisati na novo in v njem urediti tudi
               temeljna organizacijska načela planinskih društev. Glede na navedeno bo vlada
               Republike Slovenije svoj program dela dopolnila z zakonom o planinstvu in planinskih
               poteh, ki ga bo pripravila ustrezna delovna skupina, sestavljena iz predstavnikov
               ministrstva za okolje in prostor, ministrstva za šolstvo in šport, ministrstva za
               kmetijstvo, gozdarstvo in prehrano, ministrstva za promet in ministrstva za finance.
               Navedena problematika namreč poleg področja športne rekreacije v naravnem okolju ter
               ohranjanja narave posega tudi na področje kmetijstva, gozdarstva, planinskopravnih
               razmerij in javnih financ, če se naj planinstvo kot tako šteje v javno korist. Zato
               iz vsega navedenega in v poslanski skupini Slovenske demokratke stranke tega predloga
               zakona ne bomo podprli. Hvala za pozornost.</p>
            </sp>
            <sp xml:id="SDZ4-Redna-12-2005-12-20.sp137">

               <speaker>PODPREDSEDNIK SAŠO PEČE:</speaker>

               <p>Hvala za podano stališče. Sledi pa stališče poslanskega kluba Liberalne demokracije,
               poslanec Rudolf Moge. Izvolite prosim.</p>
            </sp>
            <sp xml:id="SDZ4-Redna-12-2005-12-20.sp138">

               <speaker>RUDOLF MOGE:</speaker>

               <p>Gospod podpredsednik, iskrena hvala za besedo. Spoštovane kolegice in kolegi! Vidim,
               da skoraj nikogar ta reč ne zanima, še tisti, ki tu sedijo, se pogovarjajo, ampak
               pustimo to ob strani.</p>
               <p>V Liberalni demokraciji Slovenije smo z velikim ponosom in veseljem pristopili k
               temu, da bi se problematika planinstva prek zakona in varne hoje v gorah tudi rešila.
               Na to nas navaja navsezadnje tudi nekaj statističnih podatkov. Imamo 244 društev, 168
               planinskih postojank, Planinska zveza Slovenije ima 67.000 članov, letno obišče
               planinske postojanke 1,5 milijona ljudi in dolžina poti je 7.000 kilometrov. Če
               mislite, da je 6.000 kilometrov polmer zemlje, je teh poti več; iz središča zemlje bi
               lahko prišli v vesolje s temi potmi.</p>
               <p>V Liberalni demokraciji smo zelo razočarani nad dejstvom, da se je na odboru zgodilo
               naslednje. Poslanci so napisali kratek komentar k mnenju vlade Republike Slovenije k
               predlogu zakona o planinskih poteh, v katerem so točko po točko povedali, kje se
               vlada moti. Vlada na to ni hotela niti z besedico odgovoriti, nihče drug na to tudi
               ni odgovoril, ampak so nekateri poslanci takrat kot stroj glasovali pač za vladni
               predlog. Predlagatelji smo glede na to, da bi pri odločanju bili poslanke in poslanci
               seznanjeni s temi rečmi, tudi naslovili na gospoda Franceta Cukjatija, predsednika
               državnega zbora, vlogo za dodatno gradivo za drugo obravnavo predloga zakona o
               planinskih poteh, kjer smo rekli, da bi se poslanci seznanili s stališčem
               predlagatelja zakona o planinskih poteh do mnenja vlade in kjer bi dobili tudi dopis
               Planinske zveze Slovenije. Ali mislite, spoštovane gospe in gospodje, da se je kaj od
               tega zgodilo? Nič se ni zgodilo. Tudi predsednika državnega zbora problematika
               planinskih poti ne briga nič, glede na tak odnos. Ali bi nas pa vsaj obvestil in
               povedal, zakaj je tako ravnal, kot je ravnal.</p>
               <p>Mislim, da so členi zakona, ki govorijo predvsem o tem, da so označbe zavarovanih
               poti nujno potrebne za varno hojo obiskovalcev gora in predstavljajo del turistične
               ponudbe države, hkrati pa je po našem mnenju tudi hoja v gore nedvomno najbolj zdrav
               način rekreacije ter duhovne bogatitve za stare in mlade. Nedvomno pa je še vse
               preveč nesreč s smrtnim izidom v naših gorah, zato je tudi moralna dolžnost vsakega,
               da pripomore k zmanjševanju tega in da zagotovi s svojimi aktivnostmi in tudi varno
               hojo v planinah, kar pa lahko delno uredimo tudi poslanke in poslanci državnega
               zbora. Od nas, spoštovane gospe in gospodje, je odvisno, ali bomo s pritiskom na gumb
               odpravili, torej zmanjšali število smrtnih žrtev, ali bomo uredili te stvari ali pač
               tega ne bomo uredili in bomo prepustili vladi, kar se nam pa zdi skrajno neodgovorno,
               da poskuša v svojih pripombah oblikovati neko novo Planinsko zvezo Slovenije, ne
               takšne, kot jo imamo sedaj. To se nam zdi skrajno neodgovorno, zdi se nam tudi
               skrajno, bi človek rekel, "šlampasto", kot pravimo temu Štajerci. Od takrat, ko je
               bil prvi zakon vložen, to je bilo še v prejšnjem mandatu, vložila sva ga pa poslanca
               Demokratske stranke, gospod Vnučec in jaz, vlada na tem področju ni naredila nič,
               razen, da piše negativna mnenja.</p>
               <p>Jaz lahko rečem, da bomo v Liberalni demokraciji Slovenije ta zakon podprli. Ta
               podpora bo naša božičnica 67-im planincem, da jim uredimo to področje. Če vam že
               gospod Cukjati ni hotel dati tega dopisa, vam predzadnji odstavek iz tega dopisa
               Planinske zveze tudi serviram, preden boste glasovali: "Naša želja je, da podprete
               sprejem predlaganega zakona, saj smo ga pripravili kar nekaj let po svojih najboljših
               močeh in pri njegovi pripravi upoštevali veliko različnih pripomb in se usklajevali z
               različnimi interesnimi skupinami. Planinci hodimo v hribe zato, ker jih imamo radi in
               z njimi smo prijatelji, ne glede na to, od kod smo in tudi kateri stranki pripadamo.
               Družijo nas hribi."</p>
               <p>Spoštovane kolegice in kolegi, v Liberalni demokraciji pričakujemo tudi od vas, da
               boste tudi temu področju z vašim blagohotnim glasom v letu 2006 naklonili soglasje.
            </p>
            </sp>
            <sp xml:id="SDZ4-Redna-12-2005-12-20.sp139">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo s predstavitvijo stališč poslanskih skupin. Magistra Majda Potrata
               bo predstavila stališče poslanske skupine Socialnih demokratov. Izvolite. </p>
            </sp>
            <sp xml:id="SDZ4-Redna-12-2005-12-20.sp140">

               <speaker>MAG. MAJDA POTRATA:</speaker>

               <p>Hvala za besedo. Spoštovana predstavnika vlade, spoštovane poslanske in poslanci.</p>
               <p>Poslanska skupina Socialnih demokratov ne bo podprla predloga sklepa, da zakon o
               planinskih poteh ni primeren za nadaljnjo obravnavo. Ne bomo zaprli poti skupini
               poslank in poslancev iz skoraj vseh parlamentarnih strank, tudi iz poslanske skupine
               Socialnih demokratov, ker vemo, da je za predlogom zakona upoštevanja vredna skupina
               strokovno usposobljenih ljudi. Pripravljavci zakona so vgradili v besedilo veliko
               svojih izkušenj nabranih pri dolgoletni organizaciji planinstva in urejanju
               planinskih poti pa tudi izkušenj iz novih razmer, s katerimi se soočajo ob novih
               lastninskih razmerjih pri vzdrževanju in uporabi planinskih poti. Res je tudi, da to
               ni prvi predlog o zadevni problematiki, zato je težko sprejeti mnenje vlade, ki
               zavrača predlog, češ, da je vlaganje amandmajev nepotrebno, ker je najbolje, da se
               zakon napiše povsem na novo in se v njem uredijo tudi temeljna organizacijska načela
               planinskih društev. Vlada namerava za to dopolniti svoj program dela, predlog bo
               pripravila posebna interdisciplinarna delovna skupina. Iz tega torej izhaja, da vlada
               takega zakona, ki bi urejal planinske poti ni imela v načrtu, se ji je pa zdelo
               potrebno povedati, da predlog ni ustrezen, je pa dobil ta zakonski predlog podporo
               nekaterih lokalnih skupnosti, nekaterih planinskih društev iz okolja, kar pomeni, da
               tisti, ki združujejo planince, ne vidijo v tem zakonskem predlogu takšnih določil, ki
               bi jih pripeljala k temu, da bi odrekli podporo zakonskemu predlogu. Mislimo, da prva
               pripomba vlade sodi bolj k nekemu drugemu, žal, tudi še ne sprejetemu zakonu. Kakšna
               naj bodo temeljna organizacijska načela planinskih društev, je pravzaprav stvar
               zakona o društvih. Kdo bo dobil koncesijo za skrbnika planinskih poti v javnem
               interesu, pa je stvar koncesijskega razpisa, po katerem bo sklenjena koncesijska
               pogodba, z njo pa tudi podrobnejša določila o obveznostih. Prav tu se verjetno skriva
               pravi vzrok za zavračanje zakona. Vlada v Planinski zveza Slovenije ne vidi zase
               sprejemljivega sogovornika, čeprav je to zveze društev, ki se lahko pohvali z
               dolgoletno in uspešno tradicijo. Kako se dobi status društva v javnem interesu, se pa
               tudi ve. Seveda pa je drugo vprašanje, ali je res treba pri tem urediti enotno
               organizacijo, ne samo planinstva, ampak tudi pohodništva. Videti je, da vlado bolj
               zanimajo druge stvari. Skrb za planinske poti, njihovo vzdrževanje in označevanje pa
               je zanjo drugotnega pomena. Kako sicer razumeti, da bo pripravila zakon, ime je
               pomembno, o planinstvu in planinskih poteh. Očitek temu zakonu pa je, da ni vključil
               pohodništva.</p>
               <p>Ne vidimo razloga, da ne bi moglo biti pohodništvo ustrezno vključeno, če je to res
               takšen problem. Ne vidimo pa, da bi bilo pohodništvo definirano kako drugače, kot je
               definirano planinstvo, vsaj kar zadeva učinke, pomen, vrednote ali funkcije, ki jih
               imata obe dejavnosti. Tudi iz mnenja zakonodajno-pravne službe, pripombe ima na osem
               členov od 46, nismo razbrali tako hudih pomanjkljivosti, da bi bilo treba zakon
               zavrniti.</p>
               <p>Ko sem dobila v roke predlog za dopolnila in utemeljitve k njim, kjer je bilo jasno
               napisano, da predlogi amandmajev nastajajo na pripombe zakonodajno-pravne službe in
               da s tem tudi odpravljajo temeljne pomisleke, sem pričakovala, da se bomo na odboru
               za kulturo, šolstvo in šport lotili dopolnjevanja predloga zakona, še zlasti, ker je
               na odboru običajna praksa, da s številnimi dopolnili odpravljamo pripombe pravnih
               strokovnjakov. Ne nazadnje, vlada je v svojem mnenju zapisala, da so cilji in namen
               pravi. Očitno ni bil pravi samo predlagatelj, to pa pomeni, da dobiva zavračanje tega
               predloga politično konotacijo. Hvala.</p>
            </sp>
            <sp xml:id="SDZ4-Redna-12-2005-12-20.sp141">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Nove Slovenije. Poslanka
               Marjetka Uhan, izvolite.</p>
            </sp>
            <sp xml:id="SDZ4-Redna-12-2005-12-20.sp142">

               <speaker>MARJETKA UHAN:</speaker>

               <p>Hvala lepa, predsedujoči. Lepo pozdravljena predstavnika vlade, poslanke in poslanci.
               Predlog zakona o planinskih poteh govori o označevanju, vzdrževanju in graditvi
               planinskih poti ter o nemotenem gibanju uporabnikov po njih. V Novi Sloveniji nas je
               zmotilo kar nekaj členov v tem zakonu, med drugim najbolj 4. člen, kot tudi 5. člen,
               kjer se predlagatelji lotijo občutljive teme, to je lastninske pravice. V predlaganem
               zakonu piše, da mora lastnik zemljišča dovoliti neškodljiv prehod in dopustiti
               nemoteno vzdrževanje planinskih poti. Predvsem nas moti prisila, namesto sporazumen
               dogovor med lastniki in planinci. Ni definirano, kdo je odgovoren za varnost
               pohodnikov pred domačimi živalmi in divjimi zvermi. Planinske poti prečkajo pašnike.
               Verjetno bi morali to ograditi lastniki zemljišč, kar povzroča dodatne stroške.
               Lastniki običajno ne nasprotujejo prehodu, vendar ne kar povprek, preko parcele,
               ampak po možnosti ob kraju parcele. Zato se nam zdi, da ne moremo sprejemati zakona
               brez sporazumnega dogovora med lastniki in planinci.</p>
               <p>V naslednjem členu pa se govori, da imajo lastniki zemljišč pravico do zmanjšane
               osnovne katastrskega dohodka z odmero davka. Oceno naredi ministrstvo za prostor. To
               je svojevrstna ureditev, ki v drugi zakonodaji ne obstaja. To pomeni, da bi se na
               osnovi ocene ministrstva za okolje odpisali davki na osnovi katastra, za površine,
               namenjene planinskim potem.</p>
               <p>Sprašujemo se tudi, ali sploh sodi omenjeni zakon pod ministrstvo za kulturo, šolstvo
               in šport. Predlagatelji vidijo planinstvo zgolj kot šport, uživanje v naravi, vzgoje
               odnosa do narave. Vsekakor je to res, vendar množični pohodi v gore sami naravi bolj
               škodujejo, kot koristijo, predvsem, ko to postane modna muha in tekmovalnost med
               ljudmi, ko pa v gore pridejo še kolesarji in motorna kolesa, pa tudi ogrožanje same
               varnosti pohodnikov in sprevračanje gora, planin v izživljanje strasti. Vsekakor
               manjka v zakonu vloga lokalne skupnosti, kamor sodijo planinske poti, če ne drugega,
               pohodne postaje, kjer se začno planinske poti. Običajno še tako osveščeni pohodniki
               ne pridejo na začetek poti peš, ampak z avtomobili in jih puščajo ob vznožju. Vse to
               nalaga lokalni skupnosti dodatno vlaganje v infrastrukturo. V zakonu se omenjajo
               zgolj planinska zveza in planinska društva, njihov pomen in vloga. Tudi tam, ko se
               govori o podeljevanju koncesije za vzdrževanje planinskih poti. Pozablja se na primer
               na gornik. Sprašujemo se, ali bodo posamezni koncesionarji lahko opravili vso to
               vlogo, tudi markacije, vzdrževanje poti, vodenje in tako dalje. Namesto številnih
               manjših društev, ki so do sedaj vedno opravljala te naloge. V zakonu je predvideno
               povečanje financiranja za namen planinstva iz 9 na 20 milijonov za markaciste,
               vzdrževanje poti, ne pa tudi za druge finančne posledice omenjenega zakona, med
               drugim tudi za posledice 5. člena in še katerega.</p>
               <p>V Novi Sloveniji ne bomo podprli zakona zaradi omenjenih pripomb. Vsekakor pa se bo
               potrebno s to materijo spopasti in jo celovito urediti v prihodnosti. Hvala lepa.
            </p>
            </sp>
            <sp xml:id="SDZ4-Redna-12-2005-12-20.sp143">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev stališča poslanke skupine Slovenske ljudske
               stranke. Poslanec Mihael Prevc, izvolite.</p>
            </sp>
            <sp xml:id="SDZ4-Redna-12-2005-12-20.sp144">

               <speaker>MIHAEL PREVC:</speaker>

               <p>Hvala za besedo, predsedujoči. Spoštovana predstavnika vlade, spoštovane kolegice in
               kolegi!</p>
               <p>Na odboru za kulturo, šolstvo in šport smo se soočili s predlogom zakona o planinskih
               poteh, ki ga je v obravnavo predložila skupina poslank in poslancev, s prvopodpisanim
               Rudolfom Mogetom. V obrazložitvi členov je bilo s strani predlagatelja rečeno, da se
               z zakonom planinstvo opredeljuje kot splet športnih, rekreativnih, gospodarskih in
               kulturnih dejavnostih, povezanih z gorsko naravo, in da planinstvo kot takšno
               predstavlja eno temeljnih vrednot in identitet slovenskega naroda. To področje v
               Sloveniji še ni pravno urejeno. Prav tako naj bi se s predlogom povečala varnost
               obiskovalcev našega gorskega sveta ter skrb za varstvo narave. Predlog zakona tudi
               vlada ne podpira, predvsem iz razloga, ker zakon ne ureja razmerij med planinskimi
               društvi in planinsko zvezo Slovenije in ne razrešuje temeljnega vprašanja, kdo od
               planinskega društva lahko nastopa kot skrbnik planinskih poti.</p>
               <p>Tudi v Slovenski ljudski stranki smatramo, da predlog zakona ni primeren za nadaljnjo
               obravnavo. Predlog žal ne ureja razmerja med planinskimi društvi in Planinsko zvezo
               Slovenijo. Povsem neprimerno pa so v zakonu urejena tudi koncesijska razmerja, kjer
               so lokalne skupnosti povsem prezrte. Lokalne skupnosti bi morale biti ena izmed
               strank koncesijske pogodbe. Z določitvijo pogojev za koncesionarja so manjša
               planinska društva postavljena v neenakopraven položaj, saj se zaradi neizpolnjenih
               pogojev sploh ne bodo mogli prijaviti na razpis za skrbnika določene planinske poti
               kljub temu, da za to pot trenutno vzorno skrbijo. Prav tako je v predlogu zakona
               povsem nejasna in nedoločena ureditev lastninskih razmerjih z lastniki zemljišč, po
               katerih potekajo planinske poti. Kot nadomestilo zakon predvideva le pravico do
               zmanjšanja osnove katastrskega dohodka za odmero davka, ne pa tudi primerne
               odškodnine. Prav tako ni primerna predlagana ureditev financiranja, saj se celotno
               breme prenaša na državo, pri čemer sredstva v državnem proračunu za leto 2006 in 2007
               niso zagotovljena. V Slovenski ljudski stranki smo mnenja, da je zakon, ki bi urejal
               področje planinstva in pohodništva, nujno potreben, zato apeliramo na vlada, da v
               okviru medresorskega sodelovanja pripravi predlog zakona, ki bi na področju
               planinstva in pohodništva določil tudi naloge in pristojnosti. Prav tako je z zakonom
               treba urediti varstvo obstoječih in graditev novih planinskih poti, pogoje za njihovo
               varno in pravilno uporabo, ter še posebej financiranje. Hvala lepa. </p>
            </sp>
            <sp xml:id="SDZ4-Redna-12-2005-12-20.sp145">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na stališče poslanske skupine Slovenske nacionalne stranke, kolega
               Bogdan Barovič, izvoli.</p>
            </sp>
            <sp xml:id="SDZ4-Redna-12-2005-12-20.sp146">

               <speaker>BOGDAN BAROVIČ:</speaker>

               <p>Hvala lepa, podpredsednik. Še dobro da nimamo pred sabo zakona, pa bi ga vložil jaz.
               Reklo bi mu se zakon o metuljih, imel bi en člen in bi pisalo, metulji smejo leteti.
               Sem prepričan, da ga koalicija ne bi sprejela. Iz političnih razlogov ali iz
               česa.</p>
               <p>Zakon o planinskih poteh je neprimeren. Seveda je primerno, da imamo zadnjo pravno
               ureditev celo že iz leta 1933, in to iz Dravske banovine. Da milijon in pol Slovencev
               obišče planinske domove, je nepomembno. Da je 15% Slovencev planincev, je nepomembno.
               Pomemben je odnos planinskega društva s planinsko zvezo. Planinci še vedno hodijo v
               hribe, sami markirajo, sami urejajo poti, pa ne glede na to, da ni urejenega odnosa.
               Meter zemlje, ki naj bi jo nekdo dal, da gre lahko planinec v hribe! Veste, vsi se
               rodimo, živimo, tako dolgo, kakor nam je dano, kolikor skrbimo za zdravje, in ko
               umremo, imamo samo luknjo meter krat dva metra, ampak ničesar ne moremo s sabo
               odnesti v tisto luknjo. In zdaj, če je skrb meter zemlje, ki gre po zasebni lastnini,
               kljub temu, da zakon ureja odškodnino za to, potem bomo res daleč prišli. Da je
               planinstvo ponos slovenstva, da je šport, rekreacija, gospodarstvo, humanitarna
               dejavnost, raziskovalna dejavnost, kulturna dejavnost, turistična dejavnost,
               športno-rekreativna dejavnost, to je nepomembno. Seveda je nepomembno, zato ker je
               vlagatelj Rudi Moge pa sopodpisnik, na primer, Barovič. Ni res, kar ste trdili, da se
               vozijo kolesa in tako naprej, motorji, avtomobili, zato ker v tem zakonu jasno piše,
               da na markiranih planinskih poteh tega zakon ne bo dovoljeval. Tako da si ne
               izmišljevati. Slovenci imamo velik ponos, ki se mu reče Knafeljčeva markacija. Seveda
               tudi to ni nič pomembno. Bodo prišli Hrvati ali pa Evropejci, pa bodo imeli svoje
               markacije, potem bomo pa frajerji in gospodje. In bo vlada naredila krasen zakon o
               planincih. Lepo vas prosim! Še marsikaj bi vam povedal, pa se mi zdi tako neumno!
               Kako lahko govorite, da zakon ni primeren, da je neusklajen, lastninsko neurejen! Da
               niso urejeni odnosi med planinskimi društvi in planinsko zvezo. Ljudje delajo, ali je
               zakon ali pa ne. Mi želimo tisto, kar delajo, uzakoniti. Določiti ljudi, ki bodo
               odgovorni. Določiti ljudi, ki bodo skrbeli za markirane in planinske poti. Ne pa
               govoriti, da tega zakon ne ureja. Zakon to ureja, če ga boste prebrali. Zakaj pa
               vlada, če ima tak resen namen, da želi narediti nov zakon, zakaj ni dala amandmajev
               na ta zakon? Saj amandmaji bi bili trije, lastninske pravice, ureditev odnosov med
               društvi in planinsko zvezo, pa sploh ne vem, kateri bi bil še tretji. Zakaj ni dala
               amandmajev, in bi bil zakon danes s sprejetimi amandmaji vlade ali pa koalicijske
               strani lahko sprejet. Po eni strani smo polni besed o zdravem življenju, prepovedi
               kajenja, prepovedi te, prepovedi one, prepovedi četrte, varčevanje na področju
               zdravstva, skrb za lastno telo, potrebno je skrbeti za rekreacijo, po drugi strani je
               pa bogokletno ubogih 11 milijonov, ki bi jih bilo potrebno, 11 milijonov sem rekel,
               samo 11 milijonov tolarjev, je pa velik problem, ki bi jih bilo potrebno dati in
               pomagati planincem, ko že tako planinci sami iz svojega žepa vse plačujejo, in
               društva, in planinska zveza tisto malo, kar dobijo. Sramota je. Če ste vojaki, je
               sramota, da takšne neumne komande poslušate, če pa sami razmišljate tako, je pa še
               večja sramota, da ta zakon o planinskih poteh ni primeren, in to iz političnega
               stališča koalicija - pozicija.</p>
            </sp>
            <sp xml:id="SDZ4-Redna-12-2005-12-20.sp147">

               <speaker>PODPREDSEDNIK SAŠO PEČE:</speaker>

               <p>Kolega Barovič, ste zaključili? Hvala za vaše modre misli.</p>
               <p>Nadaljujemo z razpravo. Besedo dajem poslanski skupini DeSUS. Kolega Rezman.</p>
            </sp>
            <sp xml:id="SDZ4-Redna-12-2005-12-20.sp148">

               <speaker>VILI REZMAN:</speaker>

               <p>Hvala lepa. Jaz bom začel in tudi zaključil bom. Besede, ki jih izgovarjamo sedaj v
               prid, v podporo temu zakonu, predlogu zakona, se zdi, bodo naletele na gluha ušesa in
               odzvanjajo tudi v precej prazni dvorani. Ni, res ne, ustreznega interesa za to, da bi
               ga podprli, zlasti tisti ne poslušajo, ki so imeli največ objekcij v zvezi s tem
               predlogom zakona. Mi smo pa domnevali, takrat ko smo podpisovali predlog zakona, da
               gre za podpis nečesa, kar je v prid Slovencem, Slovenkam, kar je v prid našim goram,
               kar je v prid planinstvu, naši tradiciji, kar je v prid vsemu tistemu, kar ni nujno
               povezano tudi s strankarsko politiko. Morebiti je bila pa v tem napaka, da nismo
               znali tega tako povezati, namreč s strankami ali s politiko. Podpisanih je namreč kar
               nekaj poslank in poslancev iz petih strank, ki so zastopane v tej dvorani, in od obeh
               manjšinskih poslancev oziroma poslanke in poslanca. Zdelo se nam je, da je to lahko
               res nestrankarski projekt. Ampak zdelo se nam je nekaj, kar nima ustrezne
               korespondence v stvarnosti. Mi sodimo, v poslanski skupini DeSUS, govorim, da je bilo
               vredno prispevati svoja dva podpisa in sodimo, da je vredno premisliti sedaj še
               enkrat in podpreti zakon, ker se ga, kot je bilo že povedano, da še tudi spreminjati.
               Da se ga še izboljševati. Verjetno je imela v mislih to tudi vlada, ko je govorila o
               tem - sedaj bom samo ponovil to v kratkem, kar je kolega pred menoj v dolgem prebral
               - da je namreč pomenil po mnenju vlade zakon, ki bi reguliral področje planinstva in
               pohodništva, je nujno potreben. Ta nujnost se zdi takšna, da kar odložimo to. In
               predlagamo, da bomo ustanovili neko komisijo, ki se bo, ne vem, kdaj, nekoč v
               bodočnosti, verjetno res s tem pričela ukvarjati, ampak sedaj imamo priložnost, da to
               nujnost, ki jo zagotavljamo, tudi implementiramo, da povemo, da smo res za to, da
               tovrstni zakon sprejmemo. Predlagatelji smo razmišljali, ko smo podpisovali ta
               predlog zakona o tem, da je potrebno razvijati zdrav način življenja, da je treba
               ohraniti gore, da je treba znati razumeti in živeti z naravo. Imeli smo v mislih to,
               da se tisti, ki imamo radi planine in ki tja zahajamo, tam celo pozdravimo, se
               nasmejemo, se rokujemo, si pomagamo, nikoli nobenih prepirov, tam je čisto drugače
               kot v parlamentarni hiši. Tukaj se nam marsikdaj zgodi drugače, da kdo srepega
               pogleda gleda mimo naših oči in ni pripravljen na to, da bi ugotovil, ali je možno
               kje le sodelovati, pa kaj dobrega narediti. Preveč smo razcepljeni in tu je bila
               priložnost, da bi pozabili na to razcepljenost, da bi šli v smer, ki bi urejala
               razmere v naših gorah in v planinah, tudi v dolini, če gre za pohodništvo, ampak
               volje, kot kaže, je zmanjkalo. Volja ostaja na zalogo za enkrat kasneje, za neko
               drugo komisijo, za nek drug predlog zakona, za neko drugo bojdašno nujnost. Jaz ne
               bom napredal zdaj vsega tega, kar govori v prid, da bi temu podprli, ob upoštevanju
               tudi pomislekov, ki so bili z vladne strani navedeni. Ampak moj pomislek gre v to
               smer, bilo je že omenjeno, zakaj bi morali zavrniti zakon, ki je v posamičnih delih
               še šibak. Zakaj ga ne bi tam, kjer je šibak okrepili, zakaj ga ne bi izboljšali?
               Zakaj ne bi naredili tako, kot smo pri kakšnem drugem zakonu, od katerega ni ostal
               niti en sam člen neamandmiran? Pa ga je opozicijska stranka predlagala, samo naslov
               in ambicija sta ostala, vse drugo smo spremenili. Pri tem zakonu bi imeli bistveno
               manj za postoriti, pa bi ga lahko tako prilagodili, da bi ga sprejeli vsi, da bi bil
               v korist planinkam, planincem, planinskim potem, našim planinskim domovom in kočam in
               posledično seveda nam vsem.</p>
            </sp>
            <sp xml:id="SDZ4-Redna-12-2005-12-20.sp149">

               <speaker>PODPREDSEDNIK SAŠO PEČE:</speaker>

               <p>Hvala, kolega Rezman. Končali smo s predstavitvijo stališč poslanskih skupin. O
               predlogu sklepa bomo v skladu s časovnim potekom seje zbora odločali danes v okviru
               točke glasovanj, pol ure po končani 17. točki dnevnega reda oziroma najkasneje ob 19.
               uri in 55 minut. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title3">17. TOČKO DNEVNEGA REGA - TO JE NA PRVO OBRAVNAVO PREDLOGA ZAKONA O
                  ODNOSIH REPUBLIKE SLOVENIJE S SLOVENCI ZUNAJ NJENIH MEJA.</title> Ob tem vas
               opozarjam, da je za skupen čas razprave predvidenih 3 ure in 40 minut. Predlog zakona
               je v obravnavo zboru predložila vlada Republike Slovenije. V zvezi s to točko oziroma
               v zvezi s tem zakonom je skupina desetih poslancev, s prvopodpisanim Miranom Potrčem,
               zahtevala, da državni zbor opravi splošno razpravo. Besedo bomo dali predstavniku
               vlade Republike Slovenije, počakali da se usede in pripravi, pozneje bodo sledila
               stališča poslanskih skupin. Prosim predstavnika vlade, če stopi za centralno
               govornico in poda stališče oziroma poročilo.</p>
            </sp>
            <sp xml:id="SDZ4-Redna-12-2005-12-20.sp150">

               <speaker>ZORKO PELIKAN:</speaker>

               <p>Spoštovani gospod podpredsednik, poslanke in poslanci! Poseben pozdrav pa tudi tistim
               predstavnikom in pripadnikom Slovencev v zamejstvu in iz sveta, ki so se nam za
               današnjo posebno priložnost pridružili v državnem zboru.</p>
               <p>Zakon o odnosih Republike Slovenije s Slovenci zunaj njenih meja, ki s prvo obravnavo
               danes začenja postopek sprejemanja v državnem zboru, je zakonski akt, ki ureja odnose
               med slovensko državo in Slovenci, ki živijo v zamejstvu in po svetu. S predlaganim
               zakonom želi vlada Republike Slovenije konkretneje predpisati v 5. členu ustave
               navedeno skrb Republike Slovenije do Slovencev v zamejstvu in po svetu. Zakon določa
               pristojnosti različnih organov Republike Slovenije na tem področju, ureja njihove
               pristojnosti in naloge v zvezi s sodelovanjem s Slovenci zunaj slovenske države na
               področju kulture, tudi kulturne dediščine in založništva, skrbi za ohranjanje znanja
               slovenskega jezika, sodelovanja na področju znanosti in visokega šolstva ter športa,
               pa tudi, kar ni nepomembno, določa skrb za gospodarsko in regionalno sodelovanje.</p>
               <p>Zakon prinaša tudi prepotrebno pravno podlago za optimalnejšo ureditev financiranja,
               delovanja, organizacij pripadnikov slovenskih skupnosti zunaj Republike Slovenije.
               Spomnimo se samo vsakoletnih težav z ocenami računskega sodišča, ki je vedno znova
               ugotavljalo spornost nekaterih postopkov, istočasno pa tudi priznavalo, da težave
               nastajajo predvsem zaradi odsotnosti pravnih podlag.</p>
               <p>V nadaljevanju zakonskega besedila pa so zapisani tudi členi, ki zagotavljajo
               Slovencem brez slovenskega državljanstva, določene pravice in ugodnosti pri
               ohranjanju njihove, torej slovenske kulture in povezanosti z Republiko Slovenijo.</p>
               <p>Repatriacija je v zakonu predvidena kot tista oblika vračanja rojakov, ki jo finančno
               in organizacijsko izvaja Republika Slovenija. Namenjena je predvsem tistim Slovencem
               na tujem, ki so se iz različnih vzrokov znašli v težkih okoliščinah, in tudi tistim,
               ki bi s svojo vrnitvijo v Republiko Slovenijo in hitro integracijo v našo družbo
               pomembno prispevali k skupnemu razvoju in uveljavljanju slovenske države.
               Predlagatelj ima s tem zakonom namen sistemsko urediti področje sodelovanja Republike
               Slovenije s Slovenci v zamejstvu in po svetu. To področje se je doslej urejalo s
               posameznimi določbami iz kar 28 različnih zakonov. Predlagani zakon bo večino zadev
               združil na enem mestu, kar bo za naše rojake po svetu izjemno praktična rešitev,
               istočasno pa tudi jasno izražena skrb Republike Slovenije za njihovo enakovredno
               vključevanje v slovensko družbo. Zavzeta skrb Republike Slovenije do Slovencev v
               zamejstvu in po svetu se je že doslej potrjevala tudi s sprejemom dveh resolucij
               državnega zbora, leta 1996 za Slovence v zamejstvu, leta 2001 pa tudi še za Slovence
               po svetu.</p>
               <p>Sedanji predlog zakona že v svojem prvem delu tudi določa, da bo vlada Republike
               Slovenije za pomoč pri oblikovanju in izvajanju politike do Slovencev v zamejstvu in
               po svetu oblikovala posebni stalni posvetovalni telesi, imenovani svet za Slovence v
               zamejstvu oziroma svet za Slovence po svetu.</p>
               <p>Ob koncu te uvodne predstavitve predloga zakona se želim zahvaliti svojemu
               predhodniku ter kolegicam in kolegom v uradu, ki so s svojim angažiranim delom
               pripomogli, da je predlagano zakonsko besedilo primerno za začetek obravnave v
               državnem zboru.</p>
               <p>Spoštovane poslanke in poslanci! Vabim vas, da predlagano besedilo podprete in ga,
               kjer je to potrebno, dopolnite z amandmaji, da bi končni pravni akt kvalitetno
               izpolnjeval naše skupno temeljno pričakovanje. To pa je, da z različnimi pravnimi in
               organizacijskimi prijemi Slovence zunaj meja slovenske države čim bolje povežemo in
               integriramo v skupno ustvarjalnost slovenskega naroda na vseh področjih družbenega
               življenja. S tem zakonom jim želi Republika Slovenija ponuditi možnost, da bi svoje
               ustvarjalne potenciale lahko kvalitetno razvijali tudi zunaj naše države in jih
               uveljavljali za dobrobit vseh. Hvala lepa za pozornost in z najboljšimi željami.</p>
            </sp>
            <sp xml:id="SDZ4-Redna-12-2005-12-20.sp151">

               <speaker>PREDSEDNIK FRANCE CUKJATI:</speaker>

               <p>Hvala gospodu Pelikanu, državnemu sekretarju na uradu vlade Republike Slovenije za
               Slovence v zamejstvu in po svetu.</p>
               <p>Sledi predstavitev stališč poslanskih skupin. Gospod Davorin Terčon bo predstavil
               stališče poslanske skupine Liberalne demokracije Slovenije. Prosim.</p>
            </sp>
            <sp xml:id="SDZ4-Redna-12-2005-12-20.sp152">

               <speaker>DAVORIN TERČON:</speaker>

               <p>Spoštovani gospod predsednik, spoštovani visoki zbor, predstavniki zainteresirane
               javnosti, dragi rojaki, kolegice in kolegi! Naj uvodoma pozdravim pobudo poslanskih
               kolegov Socialnih demokratov, ki so omogočili današnjo splošno razpravo o temeljnih
               ciljih in namenih, rešitvah in ukrepih, ki jih predlaga vlada v predlogu zakona o
               odnosih Republike Slovenije s Slovenci zunaj njenih meja.</p>
               <p>V poslanskem klubu LDS menimo, da ni prav nobenih razlogov za to, da bi zakon
               sprejemali v naglici in brez temeljitega premisleka o ključnih konceptualnih
               izhodiščih zakonske ureditve že v preteklosti zasnovane politike Republike Slovenije
               do zamejcev in Slovencev po svetu. Poslanski klub LDS bo v razpravi aktivno
               sodeloval. Po svojih močeh zlasti v drugi obravnavi bomo skušali prispevati predvsem
               k temu, da bi državni zbor sprejel zakon, ki bi nagovarjal potrebe, interese in
               pričakovanja tistih, ki naj bi jim bil ta zakon v prvi vrsti namenjen, torej zamejcem
               in Slovencem po svetu. Slovenija je bila sicer že doslej, predvsem na podlagi
               resolucije o položaju avtohtonih slovenskih manjšin v sosednjih državah in o
               migracijski politiki ter o odnosih s Slovenci po svetu skrbela za utrjevanje in
               poglabljanje stikov z zamejci, zdomci in izseljenci na različnih področjih, kot je
               šolstvo, kultura in podobno. Kakorkoli že, pripravo in sprejetje tovrstnega zakona
               načeloma pozdravljamo in podpiramo, vendar menimo, da je treba vladni predlog zakona
               v nadaljnji obravnavi bistveno bolj domisliti, dodelati in spremeniti.</p>
               <p>Nikakor pa se v poslanskem klubu LDS ne moremo strinjati z načinom priprave tega
               zakona, ko zamejskim organizacijam, ki so bile vse doslej aktiven sogovornik vlad v
               Republiki Sloveniji in tudi osrednji nosilec narodnostno-zamejske politike, ni bilo
               omogočeno aktivno sodelovanje pri pripravi tega zakona. To meče zelo čudno luč na
               tiste predvolilne, pa tudi povolilne obljube najvišjih predstavnikov sedanje vlade,
               da bodo delovali transparentno in odločitve sprejemali v dialogu s civilno družbo.
               Obenem želimo opozoriti tudi, da bi bilo treba zakon, kakršen je pred nami,
               sprejemati s kar najširšim soglasjem političnih strank in ne le ob podpori
               koalicijskega glasovalnega stroja.</p>
               <p>V nadaljevanju zakonodajnega postopka bomo tudi v poslanskem klubu LDS predlagali
               dopolnitve zakona, ki bi šle v tej smeri, zato pričakujemo, da bo vladajoča koalicija
               tokrat storila izjemo in zares prisluhnila predlogom za izboljšave, ki so v interesu
               nas vseh, predvsem pa zamejcev in Slovencev po svetu. Besedilo predloga zakona,
               kakršno smo pred kratkim prejeli v parlamentarno proceduro, je konceptualno
               zastarelo, saj ponovno oživlja slovenstvo kot temelj posameznikove identitete. V 21.
               stoletju pa tako rekoč pozablja na temeljne ideje in gradnike evropske skupnosti kot
               sta večkulturnost in medetično sožitje ter uveljavljanje in skrb za kulturne
               manjšine. Predlagani zakon so tudi predstavniki največjih zamejskih organizacij
               označili kot problematičen, ker je konceptualno neprimeren in nekonsistenten,
               predvsem pa ne upošteva dejanskih interesov in pričakovanj avtohtone slovenske
               manjšine v sosednjih državah, saj predlagatelj ni prisluhnil predstavam zamejskih
               organizacij o tem, kakšna naj bi bila vloga organizirane avtohtone slovenske manjšine
               v sosednjih državah. Za poslanski klub LDS so v predlogu zakona sporne predvsem
               rešitve, ki zadevajo sestavo, način imenovanja in delovanja obeh posvetovalnih
               organov, to je Sveta za zamejce in Sveta za Slovence po svetu, način financiranja
               medijev, vlogo in položaj ter pristojnosti Urada za Slovence po svetu, pravice, ki
               izhajajo iz statusa Slovenca brez slovenskega državljana in povsem zastarelo rešitev
               o domu za priseljevanje v primeru repatriiranih oseb.</p>
               <p>Menimo, da potrebujemo več časa, tehten premislek in predvsem široko družbeno
               soglasje za sprejetje krovnega zakona, zato v poslanskem klubu LDS vsaj v delu
               oporekamo vsebini tega zakona, ne oporekamo pa nameri, da bi Slovenija vendarle
               dobila tudi tovrsten zakon. Napovedujemo, da bomo v matičnem delovnem telesu v drugi
               obravnavi predlagali, naj se zavoljo izboljšanja besedila zakona in sprejetja
               rešitev, ki bodo v resnici koristile zamejcem in Slovencem po svetu, opravi tudi
               javna predstavitev mnenj. Pričakujemo, da boste člani odbora to našo pobudo zaradi
               naštetih razlogov podprli. Hvala lepa.</p>
            </sp>
            <sp xml:id="SDZ4-Redna-12-2005-12-20.sp153">

               <speaker>PREDSEDNIK FRANCE CUKJATI:</speaker>

               <p>Hvala gospodu Terčonu. Gospod Samo Bevk bo predstavil stališče poslanske skupine
               Socialnih demokratov. Prosim.</p>
            </sp>
            <sp xml:id="SDZ4-Redna-12-2005-12-20.sp154">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! V poslanski skupini Socialnih
               demokratov menimo, da je zakon o odnosih s Slovenci zunaj njenih meja potrebno
               sprejeti. Prav zaradi tega smo predlagali tudi splošno obravnavo zakona. Z vidika
               državniškega odnosa in politike do tega vprašanja si moramo prizadevati, da bi zakon
               sprejeli soglasno in ne s preglasovanjem. Strokovnjaki ocenjujejo, da je v začetku
               21. stoletja okrog 170.000 zamejskih Slovencev, ki živijo na tradicionalnem
               poselitvenem ozemlju neposredno za državno mejo Republike Slovenije. Okrog 100.000 v
               Italiji na Tržaškem, Goriškem in v Videmski pokrajini, v Avstriji, na Koroškem in
               Štajerskem okrog 40.000, v Porabju na Madžarskem okrog 5.000 in nekaj 1000 vzdolž
               slovensko hrvaške meje. Zunaj matične domovine oziroma zunaj meja slovenskega
               etničnega ozemlja živi več kot 350.000 izseljencev in njihovih potomcev, v tej
               številki so zajeti vsi, ki se še zavedajo etičnega izvora. Po ocenah iz leta 2001 je
               v zahodnoevropskih državah živelo več kot 60.000 Slovencev. V ZDA in Kanadi okrog
               150.000, v Južni Ameriki okrog 30.000, od tega 25.000 v Argentini in v Avstraliji
               ravno tako okoli 25 tisoč, okoli 40 tisoč jih živi na območju nekdanje Jugoslavije,
               največ, dobrih 22 tisoč, na Hrvaškem. Vzroki selitve so bili ekonomski, iskanje
               boljšega zaslužka in socialna varnost, politični, na primer beg pred preganjanjem,
               želja po politični verski in idejni svobodi in številni drugi osebni razlogi. Skupno
               torej izven meja matične domovine živi okrog pol milijona oziroma več kot 20% Slovenk
               in Slovencev, od tega jih ima 60 tisoč slovensko državljanstvo. Ustava Republike
               Slovenije v 5. členu določa, da država skrbi za avtohtone slovenske narodne manjšine
               v sosednjih državah, za slovenske izseljence in zdomce ter pospešuje njihove stike z
               domovino, ter da lahko Slovenci brez slovenskega državljanstva uživajo v Sloveniji
               posebne pravice in ugodnosti. Vrsto in obseg teh pravic in ugodnosti določa zakon.
               Država in njeni organi so zadolženi, da skrbijo za Slovence po svetu in v
               zamejstvu.</p>
               <p>Sodelovanje s Slovenci in Slovenkami po svetu poteka na številnih področjih, saj gre
               za ustavnopravno področje, ki ga urejata ustava Republike Slovenije in poslovnik
               državnega zbora, 28 področnih zakonov in dva pomembna dokumenta, ki ju je državni
               zbor sprejel s konsenzom, in sicer resolucija o položaju slovenskih avtohtonih
               manjšin v sosednjih državah in resolucija o odnosih Slovenci po svetu. Poleg teh dveh
               resolucij se na Slovence v zamejstvu in po svetu nanašata tudi deklaracija o zunanji
               politiki, resolucija o strategiji nacionalne varnosti ter resolucija o migracijski
               politiki Republike Slovenije. Omeniti velja tudi deklaracijo o podpori uveljavljanju
               zaščite slovenske manjšine v Italiji. Številni mednarodni sporazumi si prizadevajo
               okrepiti položaj Slovencev v zamejstvu in po svetu in urejajo njihov položaj ter
               omogočajo reševanje določenih vprašanj. Med njimi so najpomembnejši avstrijska
               državna pogodba, katere 7. člen se še vedno ne izvaja v celoti, ozimski sporazumi, pa
               sporazum o zagotavljanju posebnih pravic slovenske narodne manjšine v Republiki
               Madžarski in madžarske narodne skupnosti v Republiki Sloveniji. Posredno pa se na
               Slovence v zamejstvu in po svetu nanašajo tudi vsi drugi sporazumi med Slovenijo in
               državami, v katerih živijo. Iz tega je jasno razvidno, da na tem področju ni veljala
               pravna praznina, s tem zakonom le stvari združujemo na enem mestu. Interes in
               odgovornost držav, da skrbijo za svoje rojake v tujini, nista sporna z gledišča
               različnih obstoječih dvostranskih in multilateralnih sporazumov in dokumentov o
               položaju in zaščiti narodnih manjšin, kot sta okvirna konvencija Sveta Evrope o
               varstvu narodnih manjšin in evropska listina o regionalnih in manjšinskih jezikih ter
               drugi dokumenti.</p>
               <p>Organizacija Združenih narodov in OVSE. Verjetno bi bili dvostranski sporazumi, ki bi
               omogočali, da se države same dogovorijo o urejanju zaščite narodnih manjšin pa tudi o
               uresničevanju obveznosti, najboljši način za urejanje manjšinskih vprašanj med
               državami, vendar lahko iz prakse vidimo, da se žal nekateri izmed njih ne izvajajo v
               celoti. Ravno zaradi tega razloga je potreben celostni zakon, vendar mora zakon dobro
               reševati celotno problematiko, saj je bil podoben zakon sprejet na Madžarskem leta
               2001, ki je naletel na številne kritike nekaterih mednarodnih institucij, kot so
               visoki komisar za manjšine, organizacija za varnost in sodelovanje v Evropi, Beneška
               komisija pri Svetu Evrope in stališče Evropske komisije. Ena od bistvenih
               pomanjkljivosti predloga zakona, ki je danes pred nami, je utrjevanje institucionalne
               vloge vladnega urada za Slovence v zamejstvu in po svetu, kakršno ima danes.
               Slovenska manjšinska koordinacija je predlagala, da bi skrb za manjšine prevzel
               minister brez listnice ali da bi se urad vrnil pod okrilje zunanjega ministrstva.
               Manjšinske zadeve se nanašajo na več resorjev: na gospodarstvo, kulturo, šolstvo, in
               bi se morala obravnavati tudi na sejah vlade. Žal moram ugotoviti, da se vlada ni
               odločila, da bi ustanovila takšno ministrstvo in s tem tudi pokazala njen odnos do
               tega vprašanja. Dejstvo, da se je doslej v dobrih desetih letih zamenjalo že 14
               državnih sekretarjev za Slovence v zamejstvu in po svetu, je dovolj zgovoren
               podatek.</p>
               <p>V nadaljevanju še nekaj splošnih pripomb. Sporen je lahko 10. člen, ki vsiljuje
               manjšini oblike predstavništva. Zakon nadalje izrecno govori o sodelovanju na
               področju kulture in skrbi za ohranjanje slovenskega jezika, zato ni razumljiva
               odločitev, da je pristojno ministrstvo izgubilo možnost za odločanje o sredstvih za
               kulturne projekte, ali pa, da je to isto ministrstvo za kulturo ukinilo nameravani
               obvezni knjižnični izvod za slovenske knjižnice v zamejstvu. Sporne so lahko tudi
               tiste določbe, ki so diskriminatorne do državljanov v Sloveniji, kot na primer
               vpisovanje na visokošolske zavode pod ugodnejšimi pogoji in podobno.</p>
               <p>Posebej bi problematiziral sistem financiranja zamejskih organizacij, ki se je
               skoncentriral na uradu brez pomembnejšega sodelovanja krovnih zamejskih organizacij
               in slovenske manjšinske koordinacije. Prav tako tudi ukinitev samostojnih
               proračunskih postavk za Slovensko izseljensko matico, Slovenski svetovni kongres in
               društvo Slovenija v svetu. Če bo taka praksa financiranja tudi po sprejetju tega
               krovnega zakona, potem to ne bo dobro in bo pomenilo politizacijo in diskriminacijo
               določenih krovnih zamejskih organizacij ter postopno ukinitev slovenske izseljenske
               matice, ki je bila ustanovljena leta 1951 in se je prav letos po zaslugi odločitve
               vlade znašla v najbolj nezavidljivi situaciji doslej. Pripombe imamo tudi na sestavo
               sveta za Slovence po svetu kot posvetovalnega organa vlade Republike Slovenije. Od
               devetih članov naj bi bili kar trije iz Južne Amerike, od tega dva iz Argentine, iz
               Avstralije pa samo eden, čeprav na obeh celinah živi enako število izseljencev. V
               javnosti se je pojavilo že kar nekaj odzivov na vračanje Slovencev v domovino oziroma
               repatriacijo in z njo povezanimi finančnimi posledicami tega zakona. Republika
               Slovenija mora namreč nuditi brezplačno nastanitev toliko časa, da si lahko uredi
               potrebno dokumentacijo in poišče ustrezno zaposlitev. V tem času se ji tudi omogoči
               brezplačno prehrano in zdravstveno oskrbo. Če repatriirana oseba prihaja iz kriznih
               območij, se ji odobri potrebna obleka in žepnina, tako kot to predvideva zakon za
               azilante. Nujno je, da se repatriiranim osebam in njihovim svojcem v prvem obdobju po
               preselitvi oziroma do ureditve njihovega položaja odobri začetna finančna podpora ter
               socialna in zdravstvena varnost. Bo pa potrebno s podzakonskim aktom urediti, kdaj v
               neki državi, kjer živijo Slovenci, navajam, "vlada huda politična ali drugačna kriza,
               ne pa to odločitev prepustiti uradnikom zunanjega ministrstva." Predlog zakona o
               odnosih Republike Slovenije s Slovenci zunaj njenih meja je vsekakor dobrodošel, saj
               celostno ureja vprašanje tako zamejcev kot izseljencev in zdomcev, ki živijo po
               svetu. Predlagal bi, da bi komisija, ki skrbi za to področje v državnem zboru skupaj
               z vsemi parlamentarnimi poslanskimi skupinami pripravila ustrezne amandmaje za drugo
               obravnavo tega zakona in ga skupaj z vlado poslala v proceduro. V poslanski skupini
               Socialnih demokratov želimo, da bi zakon sprejeli s konsenzom, in da ne bi prišlo do
               preglasovanja ter politične konfrontacije na tako pomembnem vprašanju. Najlepša
               hvala.</p>
            </sp>
            <sp xml:id="SDZ4-Redna-12-2005-12-20.sp155">

               <speaker>PREDSEDNIK FRANCE CUKJATI:</speaker>

               <p>Najlepša hvala gospodu Bevku. Gospod Anton Kokalj bo predstavil stališče poslanske
               skupine Nove Slovenije. Prosim.</p>
            </sp>
            <sp xml:id="SDZ4-Redna-12-2005-12-20.sp156">

               <speaker>ANTON KOKALJ:</speaker>

               <p>Začetek priprave zakona o odnosih Republike Slovenije s Slovenci zunaj njenih meja
               sega že v leto 1994. Zakon je bil sicer vložen v zakonodajno proceduro, ni pa bilo
               politične volje za njegov sprejem. Aktualni predlog je bil predstavljen javnosti v
               začetku letošnjega oktobra. Zakon temelji na dveh resolucijah, in sicer iz leta 1996,
               resolucija o položaju avtohtonih slovenskih manjšin v sosednjih državah in iz leta
               2002, resolucija o odnosih s Slovenci po svetu. Pomembno pa je, da je to prvi krovni
               zakon za področje Slovencev v zamejstvu in po svetu. Do sedaj se je to področje le
               parcialno urejalo v posameznih zakonih, na primer zakon o volitvah v državni zbor.
               Zakon je urad za odnose Slovenci v zamejstvu in po svetu, ki deluje v okviru
               ministrstva za zunanje zadeve, pripravljal v sodelovanju s tako imenovanim SLOMAK-om,
               Slovenska manjšinka koordinacija. Po navedbah urada naj bi zunaj Slovenije živelo
               skoraj pol milijona Slovencev, kot je bilo danes že povedano, od katerih naj bi jih
               imelo približno 60 tisoč slovensko državljanstvo. V zamejstvu naj bi prebivalo 150
               tisoč Slovencev, v 60. in 70. letih 20. stoletja naj bi šlo na delo v tujino 50 tisoč
               Slovencev, to so zdomci in izseljenci <stage xml:id="SDZ4-Redna-12-2005-12-20.stage13">(Nemčija, Avstrija, Švica, Švedska, Francija in
               Belgija)</stage>.</p>
               <p>Bistvene zadeve, ki jih prinaša zakon. Bistvena stvar je, da je to prvi konkretni
               pravni akt za to področje. Ureja pristojnosti in naloge slovenskih organov glede
               sodelovanja s Slovenci zunaj meja, od kulturnega do gospodarskega sodelovanja.
               Opredeljuje in natančneje se določa vloga urada, dobiva operativno vlogo, odloča komu
               in zakaj se bodo namenila sredstva, nadzoruje njihovo porabo ter koordinira
               ministrstva, ki delujejo z manjšinami. Res je, da je bilo s strani nekaterih
               organizacij, zamejskih in Slovencev zunaj meja, predlagano, da bi imeli ministra brez
               listnice, ki bi vodil ta urad. Glede na to, da je zakon v prvem branju, predlagam
               tudi sam oziroma v imenu naše poslanske skupine, da se o tem predlogu še naprej
               pogovarjamo, seveda v okviru možnosti, ki jih trenutna zakonodaja omogoča oziroma v
               časovnem okviru, ki bi ga trenutna zakonodaja lahko omogočila. Ustanovljena sta sveta
               za Slovence v zamejstvu in svet za Slovence po svetu. To je stalno posvetovalno telo
               vlade, ki ga sestavljajo predstavniki državnih organov, institucij in političnih
               organizacij ter organizacij civilne družbe iz Republike Slovenije in zamejstva. Člane
               imenuje predsednik vlade, svet sodeluje pri oblikovanju, izvajanju politike ter
               strategije na področju skrbi za Slovence v zamejstvu in po svetu. Tudi tukaj je treba
               premisliti, kako naj bo ta Svet za Slovence v zamejstvu in po svetu čim bolj
               učinkovit organ in bo poskušal upoštevati oziroma bo čim bolj upošteval predloge
               krovnih organizacij manjšin kot tudi drugih organizacij izven meja naše Slovenije.
               Svet bi moral voditi sam predsednik vlade.</p>
               <p>Gospodarsko sodelovanje je urejeno tako, da se ustanovi posebno posvetovalno telo,
               razvojno-poslovni svet za Slovence v zamejstvu in po svetu. Za zamejce je takšen
               organ nujen, saj je prisotnost slovenskega kapitala s strani naše manjšine, ki živi v
               Italiji, zelo majhna. Tu je poudarjeno, da ima Italija močno vlogo v slovenskem
               bančnem prostoru, naš bančni sistem pa tam zelo majhno.</p>
               <p>Druga pomembna zadeva, ki jo ureja predlagani zakon, je pravna podlaga za
               financiranje, ki bo nadgrajena z uredbo vlade. Do sedaj je bilo financiranje možno
               samo na podlagi zakonodaje, ki je določala izvrševanje proračuna Republike Slovenije,
               kar je povzročalo težave, saj je bila pogosto ta zakonodaja preohlapna in je določala
               samo tista pravila, ki so skupna vsem proračunskim uporabnikom, in je premalo
               upoštevala specifiko financiranja te dejavnosti. Zaenkrat se tudi niso izpolnili
               predlogi po tem predlogu v prvem branju, kjer je bilo določeno, kolikšen del
               državnega proračuna naj bi bil namenjen za financiranje tega. Morda bi bilo dobro v
               nadaljevanju postopka to razmisliti tudi glede na predlog, ki je bil konkretno dan na
               0,12 promila državnega proračuna. Seveda pa je pozitivno, da so določeni kriteriji za
               dodeljevanje finančne pomoči manjšinskim organizacijam. Pomembno je, da ta predlog
               prinaša tudi priznan status in s tem povezane pravice Slovencev brez slovenskega
               državljanstva. Do sedaj so bili obravnavani kot tujci.</p>
               <p>Urejena je repatriacija, kot je bilo že omenjeno. Priseljevanje Slovencev v domovino
               organizira in financira Republika Slovenija, kadar v državi, v kateri živijo, vlada
               huda politična kriza in drugačna kriza, in če lahko priseljeni Slovenci doprinesejo k
               razvoju ter uveljavitvi Republike Slovenije. Merila presoja ministrstvo za zunanje
               zadeve. Repatriacija se financira iz proračuna in drugih virov. Pomoč se dodeli za
               eno leto, njena višina pa je primerljiva s tisto za begunce, vendar se pomoč za
               begunce izplačuje tri leta. Če bi se, hipotetično, vrnilo 20 družin oziroma 100 oseb,
               bi to pomenilo 28 milijonov in pol. V proračunu za leto 2006 je v ta namen predviden
               samo en milijon, v proračunu za leto 2007 pa dva. Razlog je v tem, da glede na oceno
               urada kakšnega večjega priseljevanja v tem trenutku ni pričakovati.</p>
               <p>Izpostavljeno je tudi vprašanje predstavništva zamejcev in Slovencev po svetu v
               državnem zboru. Vemo, da je bila predstavljena ideja, da bi imeli dva predstavnika v
               državnem zboru, kar pa pomeni določene postopke, predvsem, po mnenju nekaterih
               strokovnjakov, spremembo ustave. Komisija državnega zbora za sodelovanje s Slovenci v
               zamejstvu in po svetu je sprejela sklep, s katerim se predlaga, da naj bi ta dva
               predstavnika v državnem zboru dobila status opazovalcev. Menimo, da je treba predloge
               resno proučiti, predvsem z vidika realnega zastopanja tako velikega števila
               Slovencev, ki živijo zunaj meja Slovenije. Vemo, da se organizacije zunaj naših meja
               zavzemajo za neko kompromisno rešitev. V naši poslanski skupini si bomo zelo aktivno
               prizadevali, da bi v nadaljnjem postopku obravnave tega zakona poskušali najti neko
               kompromisno rešitev, ki bi lahko bila izvedljiva tudi v nekoliko daljšem časovnem
               obdobju, če bi trenutna zakonodaja ne omogočala kratkoročne rešitve.</p>
               <p>Poslanska skupina Nove Slovenije bo vsekakor predlog zakona podprla. Kot pa sem
               rekel, bomo aktivno sodelovali v nadaljnji obravnavi in poskušali doseči maksimalno
               ugoditev predlogom, ki jih predlagajo organizacije izven meja Slovenije.</p>
            </sp>
            <sp xml:id="SDZ4-Redna-12-2005-12-20.sp157">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kokalju. Mag. Janez Kramberger bo predstavil stališče poslanske
               skupine Slovenske ljudske stranke. Prosim.</p>
            </sp>
            <sp xml:id="SDZ4-Redna-12-2005-12-20.sp158">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Lep pozdrav državnemu sekretarju, predsedniku
               koordinacije SLOMAK, gospodu Pavšiču. Kolegice in kolegi!</p>
               <p>Slovenska ljudska stranka ima pozitiven odnos do Slovencev zunaj Republike Slovenije
               in se vseskozi prizadeva za ukrepe, ki prispevajo k ohranjanju in h krepitvi
               slovenstva v tujini. Zato podpira predlog prvega sistemskega zakona o odnosih
               Republike Slovenije s Slovenci zunaj njenih meja, ki ga je vlada Republike Slovenije
               11. oktobra tega leta vložila v zakonodajni postopek. Predlog je začel nastajati že v
               komisiji za odnose s Slovenci v zamejstvu in po svetu, v njenem prejšnjem mandatu.
               Med sopredlagatelji prvega predloga zakona, ki zaradi nenaklonjenosti nekaterih
               političnih opcij, do tega vprašanja ni bil sprejet, je bil tudi naš član iz Slovenske
               ljudske stranke v takratni komisiji. Sedanja vladajoča koalicija je pokazala
               politično voljo, da se področje Slovencev v zamejstvu in po svetu naposled zakonsko
               uredi. Zato je s svojim predlogom želela poudariti pomen Slovencev, ki živijo zunaj
               njenih meja, za slovensko državo. Slovenci v zamejstvu in po svetu za Republiko
               Slovenijo niso pomembni le zaradi patriotskega domoljubnega čuta, ampak lahko ob
               primernem odnosu do Slovencev v zamejstvu in po svetu, dejansko prispevajo k
               intenzivnejšemu sodelovanju med državami na različnih področjih, vključno z
               gospodarskim sodelovanjem. Nekateri rojaki odlično poznajo zakonodajo države, v
               kateri živijo, ter razmere in druge pogoje, ki so temeljni za plodno meddržavno
               sodelovanje. Zakonska ureditev problematike je poleg pomena, ki ga daje Republika
               Slovenija, pomembna tudi iz povsem pravnega vidika, da se sprejme ustrezna pravna
               podlaga za dejavnosti, ki že potekajo.</p>
               <p>V uvodnem delu predloga zakona so jasno opredeljeni razlogi za sprejem zakona, pri
               čemer bi na tem mestu izpostavil, zaradi pomanjkanja pravne osnove predvsem težave
               organov Republike Slovenije, ki so pristojni za izvajanje nalog na področju
               sodelovanja s Slovenci v zamejstvu in po svetu. Podzakonski pravni akti, ki
               opredeljujejo določene naloge, na primer financiranje, tako ne morejo biti sprejeti
               zaradi pomanjkanja pravne osnove. Namen predlog zakona je med drugim tudi povečati
               transparentnost in preglednost pri financiranju struktur Slovencev v zamejstvu in po
               svetu ter s tem učinkovito in optimalno porabo proračunskih sredstev. Predlog zakona
               je sistemski in se opredeljuje do vseh Slovencev, ki živijo zunaj matične domovine, s
               čimer se želi doseči pravično in enakopravno obravnavo Slovencev z različnim
               statusom, Slovencev v zamejstvu ali po svetu z državljanstvom ali brez njega in
               podobno. To je tudi eden izmed razlogov, da se je pripravil širši in celovitejši
               predlog zakona od zakona, kot ga narekuje 5. člen ustave Republike Slovenije, ki le
               napotuje na sprejem zakona o Slovencih brez slovenskega državljanstva.</p>
               <p>Predlog zakona zelo okvirno opredeljuje različna področja sodelovanja Slovenije s
               Slovenci zunaj njenih meja: kulturo, ohranjanje slovenskega jezika in izobraževanje,
               znanost in visoko šolstvo, izvajanje finančne podpore, gospodarsko in regionalno
               sodelovanje, status Slovenca brez slovenskega državljanstva ter repatriacijo oziroma
               vračanje. Področne zakonodaje pa bodo v skladu z razvojem določene problematike
               določeno področje uredile podrobnejše.</p>
               <p>Slovenska manjšinska koordinacija SLOMAK je predlog zakona pred njegovim
               posredovanjem v medresorsko usklajevanje podprla. S tem je bil potrjen interes za
               oblikovanje še intenzivnejšega in pravno urejenega odnosa do Slovencev v sosednjih
               državah. Nekatere rešitve, ki jih SLOMAK podpira, so v postopku medresorskega
               usklajevanja izpadle. Slovenska ljudska stranka in sam kot predsednik komisije za
               odnose s Slovenci v zamejstvu in po svetu si bom v naslednji fazi zakonodajnega
               postopka prizadeval za ponovno vključitev tistih rešitev v predlog zakona, ki so se
               na osnovi izkušenj potrdile kot utemeljene. Izpostavil bi predvsem naslednje.
               Podpreti gre nedvomno rešitev uvedbe ministra brez listnice za Slovence v zamejstvu
               in po svetu, ali pa rešitev, da sodi urad v ponovno sestavo ministrstva za zunanje
               zadeve. Sedanja rešitev se je kljub sicer dobremu namenu vlade, da se da področju
               večjo težo, izkazala kot manj učinkovita. Podpreti velja tudi nekatere druge predloga
               SLOMAK-a, ki so v zvezi z ustanovitvijo sveta za Slovence v zamejstvu in po svetu,
               kot na primer rešitev, da se lahko taksativno naštejejo pristojnosti sveta. Tudi
               Slovence po svetu so pri pripravi zakona zastopale slovenske izseljenske organizacije
               v Republiki Sloveniji, kot na primer Slovenija v svetu in Svetovni slovenski kongres,
               kar kaže na to, da so bile potrebe Slovencev po svetu dejansko upoštevane. Primerjava
               obeh zakonskih predlogov, ki jih državni zbor v prejšnjem mandatu ni sprejel, s
               sedanjim predlogom kaže na to, da rešitve, ki so bile za sprejem zakona najbolj
               sporne s strani sicer tedanje pozicije, sedanji predlog zakona ne vsebuje. Del
               prejšnje opozicije oziroma del prejšnje koalicije je namreč zavračal določene rešitve
               predloga zakona, kot sta na primer pravica do vstopa v Republiko Slovenijo brez
               vstopnega vizuma in pravica do izjemne pokojnine starejšim repertiiranim osebam, ki
               so pomembno prispevale k ohranjanju slovenstva ter neobstoj kriterijev za dokazovanje
               narodnosti. V sedanjem predlogu je z evropsko zakonodajo usklajena pridobitev tudi
               nekaterih drugih pravic, na primer pridobitev lastninske pravice na zemljiščih in
               nepremičninah ter pravica do prednosti pri zaposlitvi. Dodatni predlogi posameznih
               resorjev za ureditev posameznih področji so bili prav tako upoštevani. Tako je mogoče
               ugotoviti, da rešitve, ki so bile za nekatere politične opcije razlog, da se zakon ne
               sprejme, v sedanjem predlogu več ni. To je dodatni argument, da se naposled v čim
               večjem in političnem soglasju vseh opcij zakon sprejme. Protiargument je bil tudi
               sprejem madžarskega statusnega zakona, ki je uredil odnose Republike Madžarske do
               svoje manjšine v sosednjih državah. Madžarskega statusnega zakona ni mogoče enačiti s
               slovenskim predlogom, ki v nobeni določbi ne posega v notranje zadeve tujih držav in
               tako ni v nasprotju z evropsko zakonodajo. Primerjalni pregled ureditev odnosov
               nekaterih tujih držav v Evropski uniji, na primer Italije, Francije in Irske, do
               diaspor kaže intenzivnejši in odločnejši pristop teh držav do svojih rojakov po
               svetu. Te države se namreč še bolj zavedajo doprinosa, ki ga lahko imajo njihovi
               rojaki po svetu za razvoj države. V Slovenski ljudski stranki mislimo, da ni potrebna
               javna predstavitev mnenj, ker je bila javna predstavitev opravljena v prejšnjem
               mandatu. Slovenska ljudska stranka zaradi pomena, ki ga daje področju Slovencev v
               zamejstvu in po svetu ter zaradi navedenih argumentov, da se področje zakonsko uredi,
               odločno podpira sprejem predloga zakona. Hvala lepa.</p>
            </sp>
            <sp xml:id="SDZ4-Redna-12-2005-12-20.sp159">

               <speaker>PREDSEDNIK FRANCE CUKJATI:</speaker>

               <p>Hvala gospodu Krambergerju. Gospod Boštjan Zagorac bo predstavil stališče poslanske
               skupine Slovenske nacionalne stranke. Prosim.</p>
            </sp>
            <sp xml:id="SDZ4-Redna-12-2005-12-20.sp160">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Za razliko od mojih predhodnikov se bom
               predvsem osredotočil na tiste stvari, ki nas v Slovenski nacionalni stranki pri
               obravnavanju zakonske materije motijo. Zakon, ki je pred nami, bi lahko gledali z
               dveh vidikov. Prvi vidik je tisti, ki ga je vlada morala narediti, to je to, da je
               tak zakon oblikovala, saj s tem izpolnjuje ustavne obveznosti za skrb za Slovence v
               zamejstvu in po svetu. Zagotovila je jasne in čvrste pravne podlage za sodelovanje s
               Slovenci zunaj meja Republike Slovenije. Moram reči, da dobršni del omenjenega zakona
               je dober in ga bi bilo vredno podpreti, če se ne bi potem pojavil tisti drug del v
               oči bodajoč del. Cilji zakona, kot so že mnogi predhodniki pred mano povedali, je
               predvsem ureditev odnosov Republike Slovenije s Slovenci v zamejstvu in po svetu,
               utrjevanje narodne zavesti in narodne identitete, pospeševanje medsebojnih stikov ter
               krepiti sodelovanje na področjih, kot so kultura, vzgoja in izobraževanje, znanost,
               gospodarstvo, zaposlovanje. Zakon Slovence deli na dve skupini: Slovenci v zamejstvu
               in Slovenci po svetu. Delitev Slovencev glede na državljanski status, obe slovenski
               narodnosti z državljanstvom Republike Slovenije, osebam slovenske narodnosti s
               statusom Slovenca brez slovenskega državljanstva. Vse to so strani zakona, ki bi jih
               bilo vredno podpreti.</p>
               <p>V eni točki zakon uvaja finančno in drugo pomoč Slovencem, ki se želijo repatriirati.
               Zadeva sama po sebi mogoče niti ni tako nasprotujoča, dokler ne pogledamo finančnih
               posledic zakona, ki ga obravnavamo. Za repatriacijo se ustanovi nova proračunska
               postavka, ki se bo polnila iz javnih in zasebnih virov. Prav ti zasebni viri so
               tisti, ki takoj bodejo v oči, in utemeljeno se lahko vprašamo, kateri so ti zasebni
               viri, ali to niso nekateri viri, ki so jih nekatere politične stranke v svoji
               predvolilni kampanji že imele moč uporabljati, sploh če pogledamo sestavo sveta, od
               kod prihajata po dva člana in od kod prihaja po en član. Recimo, v primeru vrnitve
               stotih ljudi, kar pomeni približno 20 družin, znaša enoletna pomoč Republike
               Slovenije tem osebam 28 milijonov in pol slovenskih tolarjev. Da pa vlada s tem ne
               misli resno, da s tem zakonom ne misli tako resno, kot smo danes tu slišali, pa lahko
               primerjamo finančno pomoč, ki jo imajo begunci v Republiki Sloveniji. Ti so deležni
               finančne pomoči s strani državnega proračuna tri leta, zamejci, ki se bodo vračali v
               Republiko Slovenijo, eno leto. Da pa je ta neresnost vlade vidna še bolj in še bolj v
               oči bodeča. Veste, koliko časa dobivajo slovenski brezposelni finančno nadomestilo s
               strani vlade Republike Slovenije oziroma državnega proračuna? Šest mesecev! Šest
               mesecev! In naj mi nekdo razloži to dvoličnost vlade pri tem zakonu! Na eni strani
               spremljanje ustavne zahteve, da se to področje uredi, na drugi strani pa neki
               privilegiji, pa ne vemo niti komu, niti zakaj in niti čemu so si zaslužili takšne
               privilegije. Takšne neresnosti v Slovenski nacionalni stranki ne moremo podpreti.
               Hvala.</p>
            </sp>
            <sp xml:id="SDZ4-Redna-12-2005-12-20.sp161">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospod mag. Franc Žnidaršič bo predstavil stališče poslanske
               skupine Demokratične stranke upokojencev Slovenije. Prosim.</p>
            </sp>
            <sp xml:id="SDZ4-Redna-12-2005-12-20.sp162">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, kolegice in kolegi, ostali prisotni! Predlog zakona bo naša
               poslanska skupina z veseljem podprla, ker meni, da je skrajni čas, da ga lahko
               obravnavamo in končno sprejmemo kot celovito rešitev odnosov in sodelovanja matične
               domovine s svojimi rojaki v zamejstvu in po svetu.</p>
               <p>Nobenega dvoma ni, da gre zahvala, da je pred nami ta zakon, gospodu poslanskemu
               kolegu Francu Pukšiču, ki je velik del svojega časa v uradu za Slovence po svetu
               posvetil pripravi in oblikovanju tega predloga. Zakon je namenjen v resnici
               zagotavljati sicer deklarirano skrb naše države za rojake, glede na to, da je bila
               praksa pogosto drugačna in s prevelikimi nihanji in pomanjkljivostmi odvisna od
               različne volje in pogledov vsakokratnih odgovornih. V tem smislu bi kazalo v
               prihodnje okrepiti samostojnost in povečati kompetence urada za Slovence po svetu, da
               bi lahko neodvisno od volje drugih uresničeval svoje poslanstvo in naloge.</p>
               <p>Pri oblikovanju vsebine zakona je predlagatelja vodila želja, da bi posamezne rešitve
               presegle v pogodbi o Evropski skupnosti določene zahteve po ohranjanju in spoštovanju
               zgolj jezikovne in kulturne raznolikosti, čemur je v predlogu zakona v veliki meri
               zadoščeno. V zakonu je pravilno določeno, da so Slovenci po svetu in v zamejstvu
               enakovreden del enotnega slovenskega naroda in da je Republika Slovenija matična
               domovina vseh Slovencev zunaj njenih meja in država zaščitnica avtohtonih slovenskih
               narodnih skupnosti v sosednjih državah. Določeni so nosilci sodelovanja, vsebina in
               način financiranja, ki naj bi zagotavljal preglednost in stabilnost. Statusne določbe
               omogočajo razlikovanje med onimi rojaki, ki imajo slovensko državljanstvo in onimi,
               ki je nimajo. Poglavje o repatriaciji podrobno ureja to vprašanje, ki utegne biti
               vedno pogosteje dejansko pomembno in mislimo, da je prav, da ga zakon ureja.</p>
               <p>Zakon bo brez dvoma zavezujoč, uresničeval ga bo urad za Slovence po svetu in v
               zamejstvu. Ker so z zakonom določene številne naloge in obveznosti nekaterih
               ministrstev, pa bi bilo njihovo delovanje in potrebno sodelovanje lažje uresničevati,
               če bi urad spremenili v ministrstvo, z ministrom brez listnice. Politiko sodelovanja
               s Slovenci po svetu in v zamejstvu po sprejetju zakona ne bi smeli nič več prepuščati
               osebnim pogledom ali volji posameznih ministrov, ki bi utegnili zviška gledati na
               sekretarja v uradu, ne glede na njegov trud in prizadevanja po uresničitvi z zakonom
               določenih obveznosti.</p>
               <p>Vsekakor bo naša poslanska skupina zakon podprla s potrebnimi spremembami in
               dopolnitvi, z upanjem, da bo sprejet z največjo stopnjo soglasja vseh parlamentarnih
               strank, saj bi le tako ohranili obraz pred našimi rojaki, ki jim je zakon namenjen.
               Hvala lepa.</p>
            </sp>
            <sp xml:id="SDZ4-Redna-12-2005-12-20.sp163">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod Miro Petek bo predstavil stališče poslanske skupine
               Slovenske demokratske stranke. Prosim.</p>
            </sp>
            <sp xml:id="SDZ4-Redna-12-2005-12-20.sp164">

               <speaker>MIRO PETEK:</speaker>

               <p>Hvala za besedo gospod predsednik, pozdravljeni vsi v dvorani državnega zbora
               Republike Slovenije.</p>
               <p>Slovenska demokratska stranka bo podprla zakon o odnosih Republike Slovenije s
               Slovenci zunaj njenih meja. Za ta zakon je bil že skrajni čas in obžalujemo, da
               doslej ni bilo prave politične volje, da bi odnose s Slovenci v zamejstvu in po svetu
               uredili že veliko prej. Že 5. člen ustave določa, da Slovenija skrbi za avtohtone
               slovenske narodne manjšine v sosednjih državah, za slovenske izseljence in zdomce ter
               pospešuje njihove stike z domovino. Druga alineja 5. člena ustave Republike Slovenije
               pravi, navajam, "Slovenci brez slovenskega državljanstva lahko uživajo v Sloveniji
               posebne pravice in ugodnosti. Vrsto in obseg teh pravic in ugodnosti določa zakon."
               Toda zakona vse od leta 1991, ko smo sprejeli ustavo, pa do danes nismo uspeli
               sprejeti. Ob stotinah in stotinah zakonov, ki so bili v tem času sprejeti v tem
               državnem zboru, v preteklosti ni bilo toliko politične volje, da bi sprejeli zakon,
               ki bi urejal odnose s Slovenci zunaj njenih meja. Teh je po nekaterih ocenah kar pol
               milijona, kar je bilo danes tukaj že večkrat omenjeno. Poleg ustave, ki govori o
               Slovencih v zamejstvu in po svetu, sta bili doslej sprejeti dve pomembni resoluciji.
               To je resolucija o položaju avtohtonih slovenskih manjših v sosednjih državah, pisalo
               se je leto 1996, ko je bila sprejeta ta resolucija, druga resolucija, pa je o odnosih
               Slovenci po svetu, bila je sprejeta leta 2002. Na krovni zakon pa bo potrebno
               počakati do leta 2006. Zamujena so torej bila mnoga leta, Slovenci v zamejstvu in po
               svetu pa so upravičeno lahko dobili občutek, kot da niso del tega narodovega telesa.
               Zaradi takšnega odnosa do Slovencev v zamejstvu in po svetu, ki je bil značilen za
               preteklo obdobje, pa Slovenija ni uspela izkoristiti tisti človeški in socialni
               kapital, ki je prisoten med Slovenci v zamejstvu in po svetu. V Evropski uniji velja
               načelo, da urejanje manjšinske problematike zdomstva in izseljenstva sodi v
               pristojnost posameznih držav. Na ravni EU so le direktive, ki prepovedujejo, denimo,
               rasno diskriminacijo. So pa tudi resolucije, ki narekujejo državam, da ohranjajo
               identiteto, jezikovno raznolikost in kulturo, zato mora suverena država preseči nivo,
               ki ga določajo razne deklaracije in resolucije Evropske unije, in to področje kajpak
               ustrezno pravno urediti.</p>
               <p>Po ocenah SDS je dobro zastavljen 6. člen, ki govori o tem, da je skrb za zamejce in
               Slovence po svetu bistveni del slovenske zunanje politike. Urad in naša
               državnozborska komisija pa sta temeljna nosilca sodelovanja med Republiko Slovenijo
               in Slovenci v zamejstvu in po svetu, o čemer govori 12. člen. Dobro je tudi, da zakon
               določa posvetovalna telesa vlade, to je Svet za Slovence v zamejstvu. V ta svet svoje
               predstavnike imenujejo tudi predstavniki narodnostnih manjšin v vseh štirih državah,
               kjer obstaja slovenska manjšina. Svet za Slovence po svetu pa je posvetovalno telo
               pri vladi, v katerem sodelujejo predstavniki izseljencev, zdomcev po svetu in Evropi.
               Na drugi strani pa si lahko država Slovenija veliko obeta tudi od razvojnega sveta za
               gospodarsko sodelovanje s Slovenci po svetu, ki je predviden v 44. členu. Mnogi
               Slovenci po svetu so uspeli in so pomembni igralci v globalnem gospodarskem svetu.
               Javni zavod RTV Slovenija dobiva s tem zakonom nov značaj. RTV Slovenija kot
               institucija javnega pomena je dolžna zagotoviti obveščenost Slovencev v zamejstvu in
               po svetu o dogajanjih v Sloveniji. Po tem zakonu je dolžna brezplačno zagotoviti
               spremljanje satelitskega programa RTV Slovenija v državah, kjer je seveda to mogoče.
               Torej brez naročnine oziroma prispevka bodo lahko spremljali program RTV Slovenija
               naši zdomci, izseljenci in naši predstavniki manjšin, zato je toliko bolj pomembno,
               da RTV Slovenija na novo postavi in usmisli svoj program. To je, da dobi ustrezno
               mesto kakovosten informativni program ter kulturno-umetniški program, to je program z
               domačo slovensko produkcijo. Ostale vsebine lahko dobijo Slovenci v zamejstvu in po
               svetu na drugih kanalih, kvalitetne vsebine, pomembne za nacionalno identiteto in
               slovenstvo doma in po svetu, pa lahko ponudi le nacionalna televizija.</p>
               <p>Po naši oceni je dobro, da zakon ureja tudi status Slovenca brez državljanstva, ki ga
               lahko dobi oseba, ki je slovenskega rodu in mu ni bilo odvzeto državljanstvo. Takšen
               status omogoča dostop do knjižnic, nudi ugodnejše pogoje pri šolanju, vpisih na
               fakulteto in podobno. In končno. Prav je, da uredimo repatriacijo to je tisto
               priseljevanje Slovencev v domovino, ki ga financira in organizira Republika
               Slovenija. To je v tistih primerih, kadar je v neki državi, kjer živijo Slovenci,
               huda kriza ali nevarnost. S tem je ponujena možnost, čeprav po naši oceni ta čas ne
               gre pričakovati, da bi se tega Slovenci po svetu posluževali ravno množično. Primeren
               je tudi čas statusa repatriirane osebe, ki lahko traja tja do petnajst mesecev.</p>
               <p>Poslanska skupina SDS podpira zakon o odnosih Republike Slovenije s Slovenci zunaj
               njenih mejah. Hvala lepa.</p>
            </sp>
            <sp xml:id="SDZ4-Redna-12-2005-12-20.sp165">

               <speaker>PREDSEDNIK FRANCE CUKJATI:</speaker>

               <p>Hvala gospodu Petku. S tem smo zaključili predstavitev stališč poslanskih skupin.
               Sledi splošna razprava poslank in poslancev. Besedo ima mag. Majda Potrata. Prosim.
            </p>
            </sp>
            <sp xml:id="SDZ4-Redna-12-2005-12-20.sp166">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana predstavnika vlade, spoštovane
               poslanke in poslanci!</p>
               <p>Predlog zakona o odnosih Republike Slovenije s Slovenci zunaj njenih meja, je zakon,
               ki mu na načelni ravni ni mogoče oporekati, če za izhodišče jemljemo 5. člen
               slovenske ustave. Je pa treba pogledati nanj kritično in se vprašati, ali je v svojih
               predlaganih rešitvah v resnici tudi dovolj dorečen in ali ne gre res samo za urejanje
               odnosov, kar je na koncu mogoče razumeti kot olajšavo za tistega, ki živi v Republiki
               Sloveniji, je pa vprašanje, ali je to tudi dovolj dobra rešitev za tistega, ki živi
               zunaj meja Republike Slovenije. Ob tem poudarjam, da je ideja o enotnem slovenskem
               kulturnem prostoru že dolgo sprejeta, znana in uresničevana. Zaradi tega tudi nisem
               spregledala nejevolje nekaterih pripadnikov slovenskih narodnih skupnosti v Italiji,
               v Avstriji, na Madžarskem in na Hrvaškem, ki ne želijo biti poimenovani z izrazom, ki
               je sedaj v zakonu uporabljen, to je zamejci. Gre tudi za različno poimenovanje, ko
               govorimo o pripadnikih narodnih skupnosti italijanske in madžarske v Sloveniji. O
               teh, ki so pa slovenskega porekla, pa govorimo kot o zamejcih, posebej ko govorimo o
               1. maju leta 2004 in o Evropski uniji, ko tudi pojem tujec dobiva drugačno
               konotacijo, kot jo je imel v prejšnjih položajih.</p>
               <p>Zato se mi zdi v uvodnem besedilu silno pomembno opozorilo na ekonomski interes za
               učenje slovenščine, ko je za dvig nacionalne samozavesti v teh delih, kjer živijo
               Slovenci zunaj meja Republike Slovenije, zelo pomembna primerjalna prednost ravno ta,
               da obvladajo jezik, ki je v Evropski uniji postal eden od uradnih jezikov. K
               vprašanju jezika se nameravam še vrniti, bi pa rada iz tega uvodnega dela opozorila
               samo na eno zadevo še. Je namreč med cilji, načeli in poglavitnimi rešitvami zapisano
               tudi tole: Državniški oziroma nacionalni pristop, političnostrankarski, ideološki,
               konfesionalni ali dnevnopolitični pristopi k sodelovanju med Republiko Slovenijo in
               Slovenci zunaj njenih meja niso dovoljeni. To je na načelni ravni lepo slišati, je pa
               mogoče iz pripovedovanja Slovencev, ki živijo v drugih državah, slišati tudi drugačne
               izkušnje in bi bilo dobro razmisliti o tem, ali je res prav, da so vsa določila, ki
               se nanašajo na financiranje organizacij, v rokah vlade. Govorim zdaj seveda že o
               členih, izvajanje finančne podpore. Mislim na 47. člen in na nadaljnje člene, kjer je
               postopek razdeljevanja sredstev prepuščen vladi Republike Slovenije, ki to naredi z
               uredbo. Gre namreč za to, da so pri razdeljevanju, piše tukaj, upoštevane analize,
               ocene, strategija ter interesi Republike Slovenije, no, na drugem mestu so pa potem
               tudi potrebe, interesi, ocene ter predlogi Slovencev zunaj Republike Slovenije. Če so
               to predlogi, potem bi način razdeljevanja sredstev lahko bil urejen drugače, kajti
               53. člen tega predloga zakona, če ga berem kumulativno, najdem v njem nekatere
               kontradiktornosti. Merila, ki so našteta, pa so lahko izrazito arbitrarne narave. Se
               mi zdi, da je tole, kar je povezano z izvajanjem finančne podpore, potrebno resnega
               premisleka, posebej še, ker je bilo tako mimogrede v kakšnem od stališč poslanskih
               skupin tudi slišati, da vsi subjekti Slovencev zunaj meja Slovenije k pripravi tega
               predloga zakona niso bili pritegnjeni. Zato se pridružujem tistim, ki menijo, da bi
               bila javna predstavitev mnenj ob tem predlogu vendarle umestna, posebej še, če je ta
               zakonski predlog v marsičem drugačen od tistega, ki v prejšnjem mandatu ni dobil
               podpore.</p>
               <p>Zdaj bi se dotaknila samo še prej nakazanega problema jezika, tako kot ga vidim v tem
               zakonu. V 68. členu piše, da lahko uveljavljajo vse tri kategorije Slovencev po
               svetu, "pravice iz tega zakona je mogoče uveljavljati izključno v slovenskem jeziku".
               Opozorila bi, da je v 37. členu, kjer je govora o znanosti in visokem šolstvu,
               posebej poudarjeno sodelovanje rojakov, torej tistih, ki se lahko izkažejo in so
               mogoče drugi ali tretji rod izseljencev, za katere se ve, da ne znajo več slovenščine
               v taki meri, da bi lahko uveljavljali pravice, torej bi se lahko vključevali v
               izvajanje ključnih nalog na področju znanstvenoraziskovalnega in izobraževalnega
               sodelovanja. Moj pomislek gre še v eni smeri: lepo bi bilo, če bi za znanost, za
               visoko šolstvo in za slovenščino bili vedno tako zavzeti, tudi kar zadeva nas same,
               mislim tukaj, v Sloveniji. Na kaj merim? Tu sem s sabo prinesla tri vabila na
               gledališke predstave iz avstrijske Koroške. In moram reči, da so to vabila, ki so
               dvojezična, v večini primerov, in da tam vidim zapisana imena nastopajočih v
               pravopisni praksi, za katero se zavzemam, da bi bila vpeljana tudi v državi
               Sloveniji. To se pravi, da bi imeli pravico uporabljati sičnike in šumnike, kar
               nekateri za drobnjakarstvo štejejo. Ampak ta čas, ko se na Koroškem bojijo za
               dvojezične table, ta čas, ko v slovenskem šolskem berilu lahko berejo mladi v
               Sloveniji odlomek iz Vinograda rimske cesarice Alojza Rebule, ki tudi govori o
               slovenskih napisnih tablah, je prav, da se zavedamo specifike slovenskega jezika in
               da s svojimi striktnim odnosom do pravopisnih norm slovenščine dajemo moč tudi
               Slovencem na Koroškem, na avstrijskem Koroškem, pa tudi v Italiji, ki se borijo za
               pravico imeti zapisano svoje ime s slovenskimi črkami abecede in da ne bi bilo treba
               poslušati mnenj številnih naših rojakov, ki pravijo, da poskrbijo za to, da je
               elektronska pošta, ki jo posredujejo iz drugih držav taka, da je prilagojena
               slovenskemu pravopisu, ko pa dobijo odgovor iz Republike Slovenije, pa se specifika
               slovenske abecede izgubi. To samo toliko v razmislek, ukazati nekomu, da ima rad
               slovenski jezik, je nemogoče. Mislim, da s svojim zgledom, s svojo skrbnostjo in s
               spodbujanjem, predvsem pa s spoštljivim odnosom do slehernega jezikovnega okolja,
               lahko dosežemo tisto, česar ni mogoče predpisati z zakonom. Hvala lepa.</p>
            </sp>
            <sp xml:id="SDZ4-Redna-12-2005-12-20.sp167">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat, imate besedo.</p>
            </sp>
            <sp xml:id="SDZ4-Redna-12-2005-12-20.sp168">

               <speaker>JOŽEF HORVAT:</speaker>

               <p>Hvala za besedo, gospod predsednik, spoštovane kolegice poslanke, kolegi poslanci,
               spoštovana predstavnika vlade. Republika Slovenija je z ustavo v 5. členu določila,
               da država skrbi za avtohtone slovenske narodne manjšine v sosednjih državah, za
               slovenske izseljence in zdomcev ter pospešuje njihove stike z domovino ter da lahko
               Slovenci brez slovenskega državljanstva uživajo v Sloveniji posebne pravice in
               ugodnosti. Vrsto in obseg teh pravic in ugodnosti določa zakon, ki ga imamo danes na
               mizi, to je zakon o odnosih Republike Slovenije s Slovenci zunaj njenih meja. Država
               in njeni organi so zadolženi, da skrbijo za Slovence po svetu in v zamejstvu,
               sodelovanje s Slovenci in Slovenkami po svetu poteka po več področjih. Predlog in
               sprejemtje zakona izhaja iz dejstva, da precejšen del, po nekaterih podatkih celo ena
               četrtina, slovenskega naroda živi zunaj meja Republike Slovenije. Vlada s predlaganim
               zakonom kaže trden namen, da pripomore k ohranjanju slovenske identitete, jezika,
               kulture in kulturne dediščine ter spodbuja kulturno rast med Slovenci izven njenih
               meja. Pričujoči zakon ima več ciljev, prvenstveno naj bi služil ureditvi odnosov
               Republike Slovenije s Slovenci v zamejstvu in po svetu. Pomagal pa naj bi tudi
               utrjevati narodno zavest in narodno identiteto, pospeševati medsebojne stike ter
               krepiti sodelovanje na področjih, kot so kultura, vzgoja in izobraževanje, znanost,
               gospodarstvo, zaposlovanje, socialne dejavnosti, regionalno povezovanje in zunanja
               politika. Poleg interesa za krepitev slovenske zavesti in identitete poudarja zakon
               tudi ekonomski interes za učenje slovenščine kot enega od uradnih jezikov Evropske
               unije.</p>
               <p>Spoštovane kolegice in kolegi, skrajni čas je tudi, da z zakonom ali še na kakšen
               drug način končno izrečemo priznanje in zahvalo vsem Slovencem izven Republike
               Slovenije, ki si prizadevajo ohranjati slovenstvo in ki so pripomogli tudi k
               priznanju Republike Slovenije po njeni osamosvojitvi.</p>
               <p>Po moji oceni je predlagano besedilo zakona dobra osnova za nadaljnjo obravnavo in
               prepričan sem, da bomo z eventualnimi dopolnitvami sprejeli kvaliteten zakon, ki bo
               urejal, po mojem mnenju, zelo pomembno področje. Hvala lepa.</p>
            </sp>
            <sp xml:id="SDZ4-Redna-12-2005-12-20.sp169">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Presečnik. Ga ni. Gospod Aurelio Juri. Ga ni. Franc
               Žnidaršič ni. Gospa Mojca Kucler Dolinar izvolite, imate besedo.</p>
            </sp>
            <sp xml:id="SDZ4-Redna-12-2005-12-20.sp170">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav predstavnikom urada, spoštovanim kolegom poslancem in
               kolegicam poslankam! Predlagani zakon je daleč prepozno prišel na mize tega državnega
               zbora in treba je povedati, da je vsak predlog, ki začenja urejati to področje,
               boljši kot nič. Tako tudi ta zakon prav gotovo postavlja in predstavlja zelo velik
               korak naprej, čeprav danes je slišati iz opozicijskih vrst nekoliko nekonstruktivno
               zaletavanje v posamezne člene zakona. Glede na to, da je to prvo branje, imamo tako
               ali tako možnost, da ga poskušamo, kolikor se ga da, izboljšati. Rada bi predvsem
               nanizala nekaj poudarkov, ki v najširšem smislu kažejo na občutljivost in pomembnost
               te zakonske materije.</p>
               <p>Mislim, da nikdar ni dovolj poudarjeno, da je v zadnjih 100 letih živelo v tujini od
               15% do 20% našega naroda. To je od 300.000 do 400.000 ljudi, po nekaterih širših
               razlagah celo do pol milijona. Moram nam biti jasno, da pri diaspori ne gre za nekaj
               slučajnega, pač za stalni dejavnik, ki ga je treba upoštevati in mu najti tudi pravo
               mesto. Čas je, da zdomcem ne postavljamo več vprašanj, kaj bo z njimi čez 10, kaj bo
               z njimi čez 20 let, temveč se vprašamo mi vsi, kaj hočemo, da se zgodi z našo
               diasporo danes. Sami namreč ne bodo zmogli. Ta pogled mora zajeti in prepričati tudi
               narodno glavnino, torej nas same, sicer tudi takšen spodbuden koncept, kot je zakon,
               ne bo uresničljiv. In seveda bo ta predlog zakona k temu v veliki meri pripomogel.
               Stoletja smo Slovenci poznali izseljevanje kot edini način migracije. Čas je torej,
               da se začnejo tudi tokovi obračati v drugo smer, med drugim tudi zaradi
               prebivalstvene politike. Zato me veseli, da zakonski predlog začenja urejati tudi to
               področje, moramo se zavedati, da tak pretok ljudi z razmeroma minimalnimi stroški
               adaptacije predstavlja tudi možnost bogatega pretoka storitev najrazličnejših osebnih
               kvalitet in kapitala. Če vsepovsod poudarjamo globalizacijo in multikulturnost, je to
               še toliko bolj pomembno, da jo poudarimo danes ob razpravi o tem zakonu. Časi z
               zastraženo državno mejo so vendarle mimo, da svet postaja ena sama vas, ni več
               metafora, in prav lahko se zgodi, da v kratkem ne bo več razlike med biti Slovenci,
               biti Slovenec pod Ljubljanskim gradom ali biti Slovenec na Manhatanu. In v takem
               primeru je treba skrbeti za povezanost na čim več nivojih, da ne bomo postali
               Neslovenci, tako na tujem kot doma. Pri vsej stvari v Sloveniji, če gledamo v širšem
               smislu kot država, kot narod znotraj matičnih meja, radi spregledujemo nekaj
               bistvenega. Premalo nas zanima, kaj naši rojaki pričakujejo, kaj doživljajo, moramo
               jim torej bolj prisluhniti. Ne smemo pozabiti, da so zaradi naše petdesetletne
               realnosti totalitarizem doživljali tudi Slovenci na tujem. Posledice tega še niso
               odpravljene. Nekatere ustanove, ki so se sončile pod prejšnjim sistemom, so delovale
               izrazito v ideološkem ključu, narodnostna komponenta je bila porinjena vstran in
               morda tudi zato današnji odzivi iz vrst SD-ja, da nekako jim ni ljubo, če bo o
               razdelitvi sredstev odločala vlada na podlagi meril, ki jih bo določila v svojem
               aktu. Narodnostna komponenta pa je zelo pomembna in tudi zaradi tega, ker je bila
               nekje odsotna. Iz tega izhaja vrsta zapletenih odnosov v slovenskih skupnostih po
               svetu. In ti odnosi so danes potrebni diagnoze in pa tudi sanacije. Ne smemo kratko
               malo reči, da se ne bomo ukvarjali s starimi zamerami in podobne fraze.</p>
               <p>Iz omenjenega izhaja beseda z veliko težo, našim rojakom so bile storjene krivice in
               tudi te nas obvezujejo. Da imajo te besede težo, lahko dokazujem z odnosom do
               Slovencev po svetu, ki ga beležimo med ljudmi. Kdo si upa trditi, da je bil v 15
               letih tranzicije v tem smislu narejen velik korak naprej, v smislu mentaliteta. Tudi
               kjer je razumevanje, je bolj ko ne na ravni emocij. Ob realnih potrebah, od socialnih
               do ekonomskih, je najpogostejši refleks - ja, kaj bi pa ti spet radi. Torej smo v
               mnogočem še čisto na začetku. Te stvari naštevam zato, ker se mi zdi, da bo šele s
               pozitivno mentaliteto lahko zakon tudi zaživel tako, da bo dosegel cilje, zaradi
               katerih je bil vendarle napisan in pripravljen in ga imamo danes pred seboj, da ne bi
               ostal le mrtva črka na papirju brez prosperitete v stvarni in življenjski
               interpretaciji.</p>
               <p>Danes bomo storili korak naprej, če bomo ta predlog zakona podprli, ga skušali še
               nekoliko izboljšati. Sama ga bom podprla. Hvala lepa.</p>
            </sp>
            <sp xml:id="SDZ4-Redna-12-2005-12-20.sp171">

               <speaker>PREDSEDNIK FRANCE CUKJATI:</speaker>

               <p>Hvala. Gospod Battelli, imate besedo.</p>
            </sp>
            <sp xml:id="SDZ4-Redna-12-2005-12-20.sp172">

               <speaker>ROBERTO BATTELLI:</speaker>

               <p>Hvala lepa, gospod predsednik. Jaz v načelu in tudi sicer podpiram projekt
               sprejemanja zakona o celoviti ureditvi odnosa Slovenije do Slovencev v zamejstvu in
               Slovencev po svetu. Mislim, da je to nujno in dobro. Prav tako upam, da bo ta zakon
               na koncu tak, da bo upošteval predvsem subjektiviteto Slovencev v zamejstvu in po
               svetu in da bo vzpostavil mehanizme, ki so učinkoviti in s tem tudi prožni, kajti
               zagotavljam vam, da so situacije, ki jih doživljajo pripadniki manjšin ali pa
               izseljenskih skupnosti, mnogokrat izjemno občutljive in skorajda nevralgične. In
               torej taka prožnost je po moje nujna. Želel bi si, da tak zakon ne bo izhajal iz
               države v smislu, da zadovolji lastne potrebe države, ampak da država zadovolji
               potrebe teh ljudi, kateremu je zakon namenjen.</p>
               <p>Prav tako se mi zdi nesmiselno trditi, da v preteklosti poleg narodne konotacije ta
               politika ni imela tudi ideološke, to je nesporno v mojem videnju stvari. Upam pa, da
               se to ne bo spremenilo na način, da bo ta odnos se preselil iz vsiljevanja ene
               ideologije v vsiljevanje druge in da smo tu lahko toliko zreli, da se takim stvarem
               izognemo.</p>
               <p>Zdaj me pa zanima, ker se mi zdi to relevantno tudi glede na določene polemike, za
               katere sigurno urad ve in so se sprožile v zadnjem času na Obali, pa bi rad od vlade
               zaradi tega dobil nekaj odgovorov na naslednja vprašanja. Torej, prej je bilo rečeno,
               da je Slovencev v Italiji 100 tisoč, in želim vedeti od vlade, ali je to res. Od teh
               100 tisoč, me zanima, koliko Slovencev v Italiji ima slovensko državljanstvo - to je
               gotovo podatek, ki ga ne morete skrivati in za katerega tudi ne morete reči, da ne
               veste za njega. Potem me zanima, koliko Slovencev iz Slovenije dnevno dela v Italiji
               skozi vsa ta leta - kar je tudi podatek, ki se ga da zlahka dobiti, ima ga
               ministrstvo za delo, ti ljudje tudi po mednarodnem sporazumu ali protokolu z Italijo
               uživajo določeno zaščito, kar je seveda prav in koliko je od teh skozi leta pridobilo
               stalno bivališče v Italiji. Glede na to, da imate zaključno besedo kot vlada na
               koncu, upam, da boste do takrat lahko na to odgovorili. To se mi zdi koristno tudi
               zato, da se, kako bi rekel, ozračje malo sprosti, predvsem na Obali, glede na
               določene polemike, ki se stalno pojavljajo in ki jih zagotovo dobro poznate. Hvala.
            </p>
            </sp>
            <sp xml:id="SDZ4-Redna-12-2005-12-20.sp173">

               <speaker>PREDSEDNIK FRANCE CUKJATI:</speaker>

               <p>Hvala gospodu Battelliju. Gospod Sok, izvolite, imate besedo.</p>
            </sp>
            <sp xml:id="SDZ4-Redna-12-2005-12-20.sp174">

               <speaker>ALOJZ SOK:</speaker>

               <p>Hvala za besedo. Moram reči, da smo se s to problematiko enkrat v bližnji preteklosti
               že srečali. Takrat zakon o Slovencih po svetu v državnem zboru ni bil sprejet. Kljub
               temu da imamo v 5. členu, mislim, da v 5. členu, ustave jasno zapisano, kaj so
               človekove pravice, kaj so pravice manjšin v Sloveniji in kaj so pravice, da moramo
               varovati tudi pravice Slovencev v zamejstvu in Slovencev po svetu. No, danes smo,
               hvala bogu, v prvem branju in mislim, da smo na tej poti, da bomo prvič sprejeli
               konkreten akt za to področje, nek zakon, ki bo pravzaprav začel formalnopravno
               urejati to področje. Vendar sam mislim, da bi bilo treba ta zakon zastaviti nekoliko
               bolj ambiciozno. Dejstvo, da ugotavljamo, da pravzaprav četrtina narodovega telesa
               živi izven meja matične domovine in da je v Sloveniji prišlo do neke spremembe na
               političnem prizorišču, da je v tem trenutku na oblasti desna politična opcija, ki je
               vseskozi na ta problem Slovencev v izseljeništvu gledala drugače, kot je to bilo ves
               čas po vojni. To je resnica, pa če jo priznamo ali ne. Kajti dejstvo je, da je
               pravzaprav komunistična oblast ustvarila to situacijo, da je danes slovenstvo
               marsikje v svetu v prenekateri državi, kjer sicer najverjetneje, če bi bile razmere
               doma drugačne, Slovencev ne bi bilo ali pa vsaj ne v tako velikem številu. Danes
               lahko zapišemo takšen ali drugačen zakon, ampak ko gledam primerjalne rešitve v uvodu
               tega zakona, kako so to uredile države, ki imajo prav tako kot Slovenija velik del
               svojega prebivalstva v tujini, so tukaj dani primeri za Francijo, kjer piše, da imajo
               Francozi, ki živijo izven Francije, svoje predstavnike v francoskem senatu, za
               Italijo, kjer vemo, da v italijanski parlament po novem zakonu bodo volile svoje
               predstavnike, da bodo imeli v najvišjem organu svoje poslance. Potem je tukaj Irska,
               kjer piše, da imajo vrsto delovnih teles, ki so prisotni za vprašanja Irca po svetu,
               organizirane v okviru zunanjega ministrstva. Poseben zakon za to področje ima
               Madžarska. Sedaj bomo imeli tudi mi, ampak jaz mislim, da bi morala biti, tako kot
               sem že prej nakazal, ambicija tega zakona širša, večja. Mislim, da bi morali doseči
               en kompromis in tudi mi začeti v Sloveniji razmišljati o tem, da bi vendarle
               Slovencem zagotovili, Slovencem, ki živijo po svetu, zagotovili mesto v najvišjem
               organu, to je v slovenskem državnem zboru ali če hočete, slovenskem parlamentu. Tako
               kot smo Slovenci zgledno to rešili za obe narodnostni manjšini, tako madžarsko kot
               italijansko, bi bil čas, da to uredimo tudi za Slovence, živeče po svetu.</p>
               <p>Zavedam se, da bi bilo v tej smeri potrebno razmišljati o spremembi ustave, ker imamo
               zapisano v ustavi sestavo državnega zbora, vendar - ker je volja, tam je tudi pot. In
               če bi to želeli, potem mislim, da bi bilo potrebno najti z opozicijo konsenz in
               začeti na tem tudi delati. Do tega časa pa je treba maksimalno to zadevo urediti na
               takšen način, da bodo Slovenci v zamejstvu in po svetu imeli stalna predstavništva v
               okviru parlamenta in v okviru slovenske vlade, tako kot tudi sami to predlagajo in v
               Novi Sloveniji se za to močno zavzemamo.</p>
               <p>Tudi dejstvo in pa želja Slovencev, predvsem ki živijo v zamejstvu, da bi status
               sekretarja za Slovence po svetu dvignili na nivo ministra brez listnice ali pa
               kakorkoli, na nivo ministra, ni nekaj, kar bi bilo neuresničljivo, če si to želimo.
               Želja v Novi Sloveniji je, da bi se to dejansko zgodilo. Po tem zakonu o vladi, ki ga
               imamo, so vse možnosti izčrpane. Vendar zakon o vladi ni nekaj, česar ne bi mogli v
               tem parlamentu tudi ustrezno popraviti. Za časa Demosa smo ministra za Slovence po
               svetu že imeli. Torej, s tem seveda ne trdim, da tega področja ne more pokrivati
               državni sekretar, vendar če državnega sekretarja dvignemo na nivo ministra, potem je
               to neka povsem drugačna pozicija. Kajti v kolikor bi ta funkcija bila ministrska
               funkcija, potem je minister po funkciji član vlade in vsa odprta vprašanja, ki jih pa
               ni malo, če se hočemo resno lotiti vprašanja repatriacije, je treba potem reševati na
               takšnem nivoju. Sicer bo v zakonu ostalo nekaj zapisano, možnost bo dana, ampak za ta
               namen resnično ne bomo potrebovali večjih sredstev, kot so sedaj predvidena, kajti do
               vračanja Slovencev v domovino ne bo prišlo. Vsi vemo, da se ni tako enostavno vrniti,
               da je za vrnitev treba marsikaj postoriti. In glede na to, da imamo probleme v
               demografski politiki in da se pravzaprav Slovenija spogleduje s tem problemom in ga
               poskuša na nek način reševati, bi bilo prav, da v prvi vrsti ustvarimo možnosti, da
               se ti, ki so nekoč iz ekonomskih ali političnih razlogov odšli iz naše domovine,
               sedaj na nek način, če to želijo, tudi vrnejo. Vrnejo pa se seveda, kot sem že
               povedal, lahko, v kolikor bomo doma ustvarili ustrezne pogoje. Samo tako, povabiti
               jih, vsekakor ne bo dovolj, treba bo storiti veliko več od tega. V prizadevanju, da
               bi se to razrešilo, bi takšno ministrstvo na tem področju bil tisti prvi in pravi
               korak v tej smeri oziroma v smeri za uresničevanje tega cilja.</p>
               <p>V Novi Sloveniji smo takšnim rešitvam naklonjeni in bomo potem tudi v drugem branju
               tega zakona poskušali s svojimi predlogi tvorno sodelovati. In če bo volja tako
               vladajoče koalicije kot opozicije takšna, sem prepričan, da lahko ta zakon še v
               marsičem do končnega sprejetja v državnem zboru izboljšamo. Hvala lepa.</p>
            </sp>
            <sp xml:id="SDZ4-Redna-12-2005-12-20.sp175">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Gospod Branko Grims, imate besedo.</p>
            </sp>
            <sp xml:id="SDZ4-Redna-12-2005-12-20.sp176">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Danes se zagotovo splača ponoviti tisto
               določilo 5. člena slovenske ustave, ki daje pravico Slovencem brez slovenskega
               državljanstva, da uživajo v Sloveniji posebne pravice, in seveda določa, da te
               pravice določi zakon. Zanimivo je, da to določilo ni staro eno leto. To določilo je
               staro toliko kot moderna slovenska ustava. Staro je torej v tem trenutku približno
               trinajst let. Zato sprašujem danes vse, ki so nekateri tudi že zelo kritično
               razpravljali, pa so teh trinajst let greli stole v tej dvorani, zakaj niso tega
               ustavnega določila prelili v življenje; zakaj niso tega ustavnega določila prelili v
               ustrezen zakon; zakaj so trdovratno zavračali vsak korak, ki je šel v tej smeri, tudi
               čisto konkretne predloge tovrstnih zakonov, ki jih iz političnih interesov, ker jim
               to ni bil politični interes. Prejšnjim vladam LDS-a je bil, recimo, političen interes
               prioriteta celo, da so povečali profit igralnicam, zato so sprejeli poseben zakon po
               hitrem postopku, kot da gre za neko naravno katastrofo. Šlo je za povečanje profita
               igralnicam, ampak zato da bi pa storili nekaj konkretnega za Slovence po svetu, a to
               pa ne. Zakaj? Zato, ker so imeli status, ki ga še danes vedno znova poskušajo tudi v
               tem državnem zboru oživljati tisti, ki so v tem trenutku postali zelo glasni, ker če
               nekomu stopiš na rep, malo zacvili. Ker namreč poskušajo to oživljati s pomočjo
               kulturnega boja. Tisto, kar so v minulih 50-ih letih prikazovali kot preganjanje
               takega in drugačnega sovražnika, enkrat je bil razreden, doma je bil notranji, vedno
               je imelo to skupno, da je šlo za vrednote, za tiste občečloveške vrednote, ki so
               sicer temelj evropske civilizacije, in so jih ti trdovratno preganjali in iztrebljali
               skupaj z njihovimi razrednimi nosilci. Tudi to se spet danes pojavlja v tem državnem
               zboru. Vsi tisti, ki sedajle zelo veliko predlagate, da bi to pravice še razširili -
               tudi jaz osebno sem za to, da se razumemo -, ampak veste, največ bi k temu pripomogli
               tudi za tiste Slovence po svetu, ki danes nimajo državljanstva in so bodisi tisti
               sami ali pa njihovi otroci, tistih, ki so se morali umakniti pred vulgarnim, divjim,
               norim nasiljem, ki je zavladalo po drugi svetovni vojni, žal na slovenskih tleh, da
               prenehajo s to taktiko. Vsaka seja državnega zbora zadnje mesece izzveni v
               spodbujanju kulturnega boja - s strani LDS in SD, dajmo kar direktno povedati. Ob
               vsaki temi se vedno privleče slovensko cerkev pa vrednote pa ne vem kaj še vse in
               potem se veselo začne...</p>
            </sp>
            <sp xml:id="SDZ4-Redna-12-2005-12-20.sp177">

               <speaker>PREDSEDNIK FRANCE CUKJATI:</speaker>

               <p>Gospod Grims, o zakonu prosim.</p>
            </sp>
            <sp xml:id="SDZ4-Redna-12-2005-12-20.sp178">

               <speaker>MAG. BRANKO GRIMS:</speaker>

               <p>Saj se vračam nazaj na zakon, gospod predsedujoči.</p>
               <p>Sedaj se tukaj poskuša s tem zakonom urediti razmerja, ki bi omogočala ohranitev
               slovenstva, slovenstva kot vrednote, slovenskega naroda, če hočete, katerega velik
               del je iz teh in tudi iz nekaterih drugih razlogov, ki so bili bolj ekonomski
               pogojeni, v tujini. Menim, da je ta zakon veliko prepozen. Veliko je prepozen zato,
               ker je bilo več desetletij ne samo izgubljenih, ampak je šlo več desetletij v
               popolnoma napačni smeri, vse do sprejema nove slovenske ustave. Takrat se je to
               bistveno spremenilo, ampak potem je bilo še izgubljenih trinajst let, vse doslej, ko
               se ni hotelo na zakonski ravni tega problema niti priznati niti se z njim soočiti,
               kaj šele ga urediti. Spomnil bi vas, da ne gre samo za tiste konkretne zakone, ki so
               bili zavrnjeni, o katerih je bila danes že beseda, bili so tudi predlogi, recimo, ko
               je šlo za večinski volilni sistem, da bi se tem ljudem priznalo, da tudi oni sami
               izvolijo dva predstavnika - točno isti predlog, ki ga danes v neki drugi obliki zopet
               ponujamo državnemu zboru. Vendar takrat se je to sprejelo na nož, poslalo na ustavno
               sodišče, ugotovilo, da bi bilo za treba spremeniti ustavo, ampak te volje pa ni bilo,
               ravno nasprotno. Šlo je potem, kot vsi vemo, v neko povsem drugo smer, v smer, ki
               daje večjo moč političnim strankam in če hočete tudi ideološkem boju, manjšo moč pa
               poslancem kot osebam in manjšo težo stvarem, o katerih razpravljamo. Kajti, to je
               posledica tudi volilnega sistema in na to se velikokrat, žal, pozablja.</p>
               <p>Sedaj je zakon na nek način kompromis, je odziv tistega, kar Slovenija zmore
               politično in materialno v tem trenutku. Jaz osebno bi si želel, da je tega še več,
               predvsem pa bi si želel, da seveda o tem zakonu dosežemo čim višjo stopnjo soglasja,
               ker je to tudi majhen konkreten korak, da se preseže vse tisto, kar nas je po
               nepotrebnem ločevalo in oviralo v našem skupnem razvoju, v našem narodnem razvoju in
               prizadevanju, da živimo čim boljše življenje in skupaj napredujemo na najboljši možen
               način. Kaj konkretnega pa za to lahko storite, sem pa dejal že prej. Eno konkretno
               dejanje, ki ga lahko storite, še preden je ta zakon dokončno sprejet, da nehate z
               vsemi elementi kulturnega boja, ki jih non stop vsiljujete v tem državnem zboru. Tudi
               na tej seji je bilo že veliko tega storjenega. Hvala lepa.</p>
            </sp>
            <sp xml:id="SDZ4-Redna-12-2005-12-20.sp179">

               <speaker>PREDSEDNIK FRANCE CUKJATI:</speaker>

               <p>Hvala gospodu Grimsu. Gospod Rezman. <stage xml:id="SDZ4-Redna-12-2005-12-20.stage14">(Se odpoveduje.)</stage> Gospod Kramberger, izvolite.
            </p>
            </sp>
            <sp xml:id="SDZ4-Redna-12-2005-12-20.sp180">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Kolegice in kolegi! Dovolite, da ponovno izrazim
               zadovoljstvo, da lahko danes tukaj govorimo o tem zakonu. Tisti, ki so zakon pisali,
               jim gre seveda zahvala. S temi in podobnimi vprašanji smo se v državnem zboru večkrat
               srečevali tako ali drugače. Upam, da ne bo ta zakon ponovno v te prostore prinesel
               politične delitve. Nekako se moramo zavedati vsi skupaj, ki sedimo tukaj, te
               odgovornosti, da morda vsak v svojih hotenjih stopimo korak nazaj, da bomo potem
               lahko vsi skupaj stopili dva naprej.</p>
               <p>Nedvomno ta zakon lahko gledamo tudi, če ga gledamo v širšem kontekstu, tudi kot
               korak k spravi, katera še ni narejena v slovenskem nacionalnem oziroma narodnem
               korpusu. Mislim, da, kot pravim, je dolžnost nas vseh, da to gledamo tako in da ta
               prevelika čustva na nek način tudi brzdamo. Kaj bi prinesla javna predstavitev? Bojim
               se, da bore malo. Vsi vemo, kaj moramo narediti, in s tistimi zaključki, ki jih bomo
               vsak po svoje doprinesli ali vplivali prek koga drugega, da ga bo na tej javni
               predstavitvi podajal takšna ali drugačna izhodišča, ne bodo kaj prida doprinesla k
               temu.</p>
               <p>Omenjen je bil neprimeren terminus "zamejci". Res je to na nek način ponesrečen
               terminus, ampak v zakonu se uporablja "Slovenci zunaj meja" ali "avtohtona narodna
               skupnost zunaj meja Republike Slovenije". In tisti, kateri mislite, da bil drugi
               izraz boljši, ni nobenega razloga, da ga ne bi tekom samega postopka tudi
               sprejeli.</p>
               <p>Kar se pa tiče ministra brez listnice za ta vprašanja, pa bi želel pritegniti tistim,
               kateri mislite, da je to potrebno. Ni nujno, da ta minister nastopi svoje delo že v
               tem mandatu, lahko je to za naslednji mandat. Seveda je pa tudi v slovenskem prostoru
               en cel kup takšnih vprašanj, katere bi lahko naložili temu ministru. Tukaj mislim na
               probleme naše manjšine v Sloveniji, naših manjših avtohtonih, etničnih skupnosti,
               demografskih vprašanj, integracijskih vprašanj, katerih se bo morala tudi slovenska
               politika tudi sistematično lotiti, in to so vprašanja, s katerimi bi se lahko
               ukvarjal ta minister.</p>
               <p>Torej, jaz sem optimist in tudi v komisiji, naši komisiji za odnose Slovencev v
               zamejstvu in po svetu, bomo posebno pozornost posvetili temu vprašanju in želim, da
               bi ta zakon sprejeli v prvih mesecih prihodnjega leta in da bi tisto, kar bi se
               moralo zgoditi že vsaj pred desetimi leti, da bomo to uspeli v naslednjem letu. Hvala
               lepa.</p>
            </sp>
            <sp xml:id="SDZ4-Redna-12-2005-12-20.sp181">

               <speaker>PREDSEDNIK FRANCE CUKJATI:</speaker>

               <p>Hvala gospodu Krambergerju. Besedo ima gospod Pukšič. Prosim.</p>
            </sp>
            <sp xml:id="SDZ4-Redna-12-2005-12-20.sp182">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, predstavnika vlade, predstavniki
               Slovencev v zamejstvu prav lep pozdrav! Ne bo prvič, torej v tem parlamentu že drugič
               govorimo o zakonu o Slovencih, ki živijo izven meja Republike Slovenije. Nobena
               naglica ne bo, ko bo ta zakon sprejet, ampak strinjam se s tistimi, ki so
               ugotavljali, da je daleč predlogo trajalo, da je do tega prišlo. Dejstvo je, da nas
               je na ta zakon napotovala ustava, potem že 1996. leta tudi resolucija, leta 2002
               ponovno resolucija, no in leta 2004 je zakon prvič zagledal luč sveta v tem
               parlamentu. Zato se ob tej priliki vsem tistimi strokovnimi sodelavcem tako iz urada
               kot iz te hiše, iz parlamenta in iz ostalih ministrstev za strokovno delo resnično
               iskreno zahvaljujem.</p>
               <p>Jaz sem prepričan in delim mnenje z nekaterimi ministri te vlade, ki so na vladnem
               usklajevanju dali nekako oceno k temu zakonu, da bo to eden izmed najpomembnejših
               zakonov, ki jih bo sprejela ta vlada, in to je po mojem tudi res. Kolegice in kolegi,
               ni res, da pri tem zakonu ni sodelovalo tako slovenstvo v zamejstvu kot Slovenci po
               svetu. Jaz se bom še k temu delu kasneje nekoliko vrnil. Torej, sodeloval je SLOMAK,
               koordinacija slovenskih manjšin v zamejstvu, sodelovali so Slovenci po svetu preko
               civilne družbe in nekateri direktno preko elektronske pošte, preko tudi srečanja, ki
               je bilo tudi letos in prejšnja leta organizirano tu v parlamentu. Res pa je, da je ta
               zakon romal v vladno proceduro in to moram jasno in glasno poudariti in potrditi,
               usklajen s slovensko manjšinsko koordinacijo in uradom za Slovence v zamejstvu in po
               svetu. Usklajen je in še enkrat poudarjam moji kolegici to, torej usklajen. Res je,
               da smo se na uradu kar precej časa in s predstavniki manjšine o tem usklajevali, da
               vse ni bilo in ni moglo biti upoštevano, da pa vendarle tisto, ko smo poslali v
               vladno proceduro letos v juniju, je bilo s slovensko manjšinsko koordinacijo
               usklajeno. Po tem ko je prišel iz resorskega usklajevanja ministrstev kot izdelek
               vlade in je priromal v parlament, je seveda doživel nekatere spremembe. Z nekaterimi
               od teh sprememb se tudi osebno nisem strinjal, tako se tudi urad ni, vendar posledica
               seveda tega je bila tudi, če hočete, moj odstop, ker pač nekaj ne morem narediti v
               nasprotju s tem, kar mislim, da je dobro; dobro za Slovence v zamejstvu in po svetu
               in dobro za Slovenijo.</p>
               <p>Zakon je, takšen kot je, dober. Zakon, takšen kot je, se bo seveda lahko v
               parlamentarni proceduri še dopolnil. Če se bo dopolnil z določenimi področji, ki so v
               medresorskemu in vladnemu usklajevanju izpadla, bi bilo to najboljše, najboljše za
               tiste, za katere je zakon napisan in za Republiko Slovenijo. Zakon se seveda predvsem
               razlikuje v treh segmentih. Eden od teh segmentov je kdo vodi urad. Da bi urad naj
               vodil minister brez listnice, je bilo zapisano že v resoluciji leta 1996. Takrat je
               to resolucijo pripravila bivša, zdaj že bivša sekretarka v uradu in takrat je bila -
               torej ti, ki so pripravili - nosilka iz poslanske skupine Liberalne demokracije. V
               zakonu, ki je bil pripravljen leta 2004, smo tudi zapisali, da urad vodi minister
               brez listnice. In to, kar sem prej dvakrat potrdil, da je bil zakon usklajen tudi s
               slovensko manjšinsko koordinacijo, je pisalo v 15. členu, da urad vodi minister brez
               listnice, v 98. členu, v prehodnih določbah je bilo zapisano, da se to uveljavi na
               pravi naslednji novi vladi. Tako je šlo v tej smeri, da bi zadeve vendarle prešle na
               višji rang, kot so bile vseskozi do sedaj. Dejstvo je, da vodenje urada iz pozicije,
               kakšna mu je bila dodeljena vseskozi od takrat, ko pač Demosa več ni na oblasti - ker
               ko je bil Demos, je tudi ta urad vodil minister brez listnice - je težko in po mojem
               prepričanju je nujno potrebno na tej poziciji zadeve spremeniti. Spremeniti pa zato,
               da bo od tega imeli največ Slovenke in Slovenci, ki živijo zunaj, in Republika
               Slovenija. Na ta način bi seveda tudi na izvršilni veji oblasti nekdo vedno bdel tudi
               nad ne samo odnosi Republike Slovenije do sosednjih držav, ampak tudi nad odnosi
               sosednjih držav do slovenske manjšine, ki tem živi.</p>
               <p>Moja ocena je, da je odnos sosednjih držav do slovenske manjšine tako v Italiji, na
               Koroškem in Madžarskem - torej, če bi ga ocenjeval od 1 do 10 bi ga ocenil z 1, torej
               negativen; torej najslabši, kot je sploh mogoče.</p>
               <p>Poglejte, kolegice in kolegi. Ni opravičila, da 5 let sprejeti zakon v Italiji, tako
               imenovani zaščitni zakon, ne stopi v veljavo oziroma se je položaj slovenske manjšine
               v tem delu še poslabšal tako na materialnem kot seveda na institucionalnem in seveda
               na vseh ostalih področjih. Ni sprejemljivo, da se več kot 28 let ne realizira tisto,
               kar je zapisano tako v 7. členu avstrijske državne pogodbe; to, kar je zapisano tudi
               v odločbah ustavnega sodišča itd., v zvezi z topografijo. Seveda, ni sprejemljivo, da
               se meddržavni sporazum iz leta 1992 med Madžarsko in med Republiko Slovenijo ne
               uresničuje reciprocitetno, tako kot je bil zapisan. Žal Republika Madžarska tudi ne
               izvaja tistih osnovnih nalog, ki bi jih morala, kot je, recimo, sklic mešane komisije
               itd., kaj šele vse ostalo. Zato sem zaradi neizvajanja zaščitne politike že v
               prejšnjem mandatu kot predsednik komisije za Slovence v zamejstvu in po svetu in tudi
               sedaj do nedavnega, ko sem pač bil državni sekretar na tem področju za Slovence v
               zamejstvu in po svetu, zelo jasno in odločno opozarjal tako zunanjo politiko v
               prejšnjem mandatu in seveda tudi sedaj, da je potrebno te stvari pripeljati na točko,
               da se bodo začele reševati, ne pa samo na verbalni ravni.</p>
               <p>Eden izmed soustvarjalcev tega zakona iz manjšine, iz koordinacije je zapisal takole,
               to je ocenil kot nekako politična ocena zakona o odnosih s Slovenci zunaj njenih
               meja. Ta ocena je nastala potem, ko se je zakon vrnil iz vladnega usklajevanja v
               parlamentarno proceduro. Načeloma se Republika Slovenija strinja in zavzema za
               pravice slovenske manjšine v sosednjih državah, si prizadeva za uresničevanje
               mednarodnih pogodb, podpira subjektiviteto in avtonomnost slovenske manjšine v
               sosednjih državah in tako dalje. Ta načela pa ne smejo motiti prijateljskih odnosov s
               sosednjimi državami. Zato predstavnik urada za Slovence v zamejstvu in po svetu ne
               more biti član vlade, saj bi zunanjo politiko Republike Slovenije stalno bremenil z
               neizpolnjevanjem zaščitnega zakona v Italiji, z neizpolnjevanjem 7. člena avstrijske
               državne pogodbe, z neizpolnjevanjem slovensko-madžarskega sporazuma in tako dalje.
               Urad naj skrbi za razdelitev podpor, ki jih Republika Slovenija namenja kulturnemu
               delovanju Slovencev zunaj Republike Slovenije. Skratka, seveda se s takšno oceno
               strinjam in mislim, da jo je treba preseči. Poslanke in poslanci smo tisti, ki zakon
               sprejmemo ali ne, ravno tako tudi amandmaje, in verjamem, da bo prišlo do pozitivnih
               amandmajev in dopolnitev zakona v tej smeri.</p>
               <p>Samo še stavek ali dva v zvezi s financiranjem. Rad bi rekel naslednje. Kolegice in
               kolegi, na tem področju je vladala anarhija, popolna anarhija! To je pokazalo tako
               računsko sodišče kot ministrstvo za finance, proračunska kontrola. Eni in drugi so
               zahtevali, da se na tem področju naredi red. Ta red smo vpeljali v lanskem letu in
               tudi z razpisom v letošnjem letu, sem prepričan, da se bo nadaljeval.</p>
               <p>Vladna služba za zakonodajo je jasno povedala, da ni možno sprejeti nobenega
               pravilnika za sistem financiranja in urediti financiranje, ker ni krovnega zakona;
               torej, ker ni zakonske podlage. In ker tega, kolegice in kolegi, ni bilo, je iz
               anarhije financiranja, ki je šlo po nekih sklopih, bilo možno tudi ta sredstva
               izkoriščati in uporabljati v neprave namene. Gospod Bernard Sadovnik si je v decembru
               leta 2002 nakazal več kot 6.000 evrov za poplačilo potnih stroškov brez dokazov in
               dokazil. Ta isti gospod Bernard Sadovnik si je leta 2001 vzel kredit iz sredstev, ki
               so za ohranjanje slovenske kulture, jezika in identitete, v višini 100.000
               avstrijskih šilingov, z dobo vračanja 25 mesecev, brez obresti. To je ugotovila,
               hvala bogu, kontrola urada za Slovence v zamejstvu in po svetu, ko je šla v
               pregledovanje teh zadev. Zato nekateri očitki z nekaterih strani, ki so danes leteli
               v zvezi s financiranjem, niso točni in ne poznate pač konkretnih podatkov. Jaz sem to
               sedaj namerno javno in jasno povedal. S sprejetim zakonom ter z vladno uredbo ali
               kakšno drugo, če bi urad vodil minister brez listnice, bo tudi to preprečeno.</p>
               <p>Kar se pa tiče financiranja civilne družbe, pa smo tudi naredili velik korak naprej,
               saj bo od sedaj naprej financiranje sledilo na osnovi programov in dela. Nihče
               ničesar ne bo ukinil, ukinili se bodo tisti, ki ne bodo delali v interesu ohranjanja
               slovenskega jezika, slovenske kulture in slovenske identitete. Ukinili se bodo tisti,
               ki so prek tega denarja tudi v civilni družbi financirali svoje privatne projekte in
               svoja častna konzulska opravila za neke tuje države v naši instituciji, to se je
               dogajalo v Slovenski izseljenski matici med drugim.</p>
               <p>Kolegice in kolegi! Jaz vas pozivam, da zakon sprejmemo, da ga podpremo in da tiste
               malenkosti, ki so izpadle v vladnem usklajevanju, nadomestimo in dopolnimo z
               amandmaji. Sam bom z velikim veseljem podprl ta predlog zakona. Hvala lepa.</p>
            </sp>
            <sp xml:id="SDZ4-Redna-12-2005-12-20.sp183">

               <speaker>PREDSEDNIK FRANCE CUKJATI:</speaker>

               <p>Hvala gospodu Pukšiču. Gospod Terčon, imate besedo.</p>
            </sp>
            <sp xml:id="SDZ4-Redna-12-2005-12-20.sp184">

               <speaker>DAVORIN TERČON:</speaker>

               <p>Hvala, gospod predsednik. Torej kar precej iztočnic mi je dal tudi kolega Pukšič
               sedaj z razpravo, to moram povedati.</p>
               <p>Kot prvo, bi rekel, spoštovani gospod predsednik slovenskega parlamenta, da upam, da
               se bo uresničila vaša obljuba, ki ste jo dali zamejcem oziroma slovenski manjšini,
               Slovencem po svetu, ko ste rekli, da ni mogoče sprejeti zakona, ki ni usklajen s
               slovensko manjšino. Toliko za iztočnico.</p>
               <p>Sedaj, nekaj pomislekov sem slišal, konkretno s strani kolega Krambergerja, tudi
               glede instituta javne predstavitve mnenj, katerega smo mi napovedali, da bomo
               predlagali. Ta naša pobuda izhaja iz ugotovitve, da zakon ni bil v potrebni meri
               usklajevan in usklajen s slovensko manjšino oziroma s Slovenci po svetu. Kolega
               Pukšič je sicer rekel, da je to bilo usklajevano in da so potrebni le neki manjši
               popravki. Jaz sem na začetku rekel, da pričakujem, da bo tako pomembna materija, ker
               je v zakonu napisano, da bomo imeli državniški odnos do te materije, sprejeta tudi
               državniško, torej z nekim konsenzom političnih strank v tem parlamentu. In tukaj
               povem, da če ne bo prišlo do korenitih sprememb, da ne računati na ta konsenz. In bo
               pač to zakon vladajoče koalicije, ki bo veljal, dokler bo vladajoča koalicija, ki se
               prej ali slej zamenja. In če želite poslušati sami sebe, potem kar poslušajte sami
               sebe. Jaz ponavadi poslušam tudi vas, ampak poslušal sem tudi zamejce pa Slovence po
               svetu in oni so mi povedali, da to ni usklajeno, da v bistvu so bili samo neki
               lepotni popravki, in če imate dober namen, dovolite javno predstavitev mnenj, da bo
               cela slovenska javnost tukaj pred parlamentom slišala zamejce in Slovence po svetu,
               kaj si mislijo o temu zakonu in ali je to usklajeno.</p>
               <p>Primorske novice, 14.10., predsednik SLOMAKA, koordinacije slovenskih koordinacij, ki
               zajemajo nekako 90%, če ne več, organiziranosti Slovencev v zamejstvu, pravi v
               odgovoru: "Slovenska manjšinska koordinacija je že v fazi nastajanja zakona dala
               kopico predlogov, ne samo kopico predlogov, oblikovali smo celo naš predlog zakona,
               dali smo ga uradu za Slovence po svetu, vendar ga ni sprejel. Ko pa smo prebrali
               sedanji predlog zakona, smo ugotovili, da je vlada upoštevala zelo malo določil,
               zajetih v našem osnutku. Kaj to pomeni? To pomeni, da nas v ključnih trenutkih ne
               upoštevajo dovolj." In eno od pripomb, bistvenih pripomb na ta zakon, je, da manjšina
               oziroma organizacija Slovencev izven Slovenije, niso subjekt, niso partner. Nikjer
               nič ne predlagajo, nikjer nič ne sodelujejo, razen v svetih, kjer pa izključno
               pravico imenovanja ima predsednik vlade in seveda koordinacija z njimi. Tu se
               postavlja vprašanje, se pravi, predsednik vlade bo imenoval tistega, ki mu bo "pasal"
               in bo rekel, da je to usklajeno in potem bo to to. To nima samo ta varovalka, to ima
               še celo eno zakonsko varovalko, ki, gospod Pukšič, vas prosim, da mi jo obrazložite.
               Prosim, recimo, pri svetu za zamejce. Jaz verjamem, da ni dobro, da se zamejci med
               sabo sprejo, pa vendar vemo, da se mnogokrat, tako kot se mi, da imajo svojo
               organiziranost, da jo imamo tudi mi, naša državniška naloga je pa, da najdemo eno
               rešitev, ki bo konsistentna in ki bo zagotavljala neodvisen vpliv in sodelovanje z
               zamejci in Slovenci po svetu, ne glede na vladajočo koalicijo, če hočemo, da bo to
               nekaj časa držalo.</p>
               <p>In spoštovani kolega Pukšič, vi sta zapisali oziroma vlada, da v svetu za Slovence v
               zamejstvu so štirje predstavniki Slovencev iz avtonomne dežele Furlanije-Julijske
               krajine, štirje predstavniki zamejcev iz Koroške in dva iz dežele avstrijske
               Štajerske. Se pravi, če držijo tiste številke, ki so bile danes omenjene, je za eno
               četrtino slovenskega telesa, pa ne, da se bi preštevali, napram trem četrtinam, imamo
               razmerje 6 proti 4 v korist tistih, ki jih je manj. Torej, to je neka
               nekonsistentnost, ki je ne more noben zdrav razum razumeti. Vi morate narediti neko
               zastopstvo, ki bo reprezentativno. Če je manjšina partner - in vsi govorite, da jo
               boste upoštevali -, zakaj ne daste vsaj predlagateljske možnosti manjšini oziroma
               organizacijam slovenske manjšine, ki jih bi potem predsednik vlade sprejel ali pa ne.
               In če sprašujete po pripombah, ki so jih zamejci dali, oni so predlagali še več, res
               da so predlagali dva zakona, posebej za zamejce, posebej za Slovence po svetu, kar je
               diskutabilno tudi z vidika racionalnosti, predlagali so, da ne bi bil svet ampak
               strateški svet, kjer bi bilo dejansko partnerstvo med slovensko državo in zamejci, da
               bi direktno predlagali svoje predstavnike v ta strateški svet. Jaz sem predlagal eno
               vmesno stopnjo, da vsaj predlagateljstvo gre v roke slovenskih organizacij v
               zamejstvu, ne pa, da je odvisno samo od arbitriranja vsakokratnega predsednika vlade.
               Saj to se mu bo vrnilo oziroma se bo vrnilo vladi kot bumerang. Torej, če bi šli
               secirati zakon po posameznih elementih, bi videli, da je teh nedoslednosti, teh
               nepravilnosti, tega nedržavniškega pristopa eno veliko morje. Če obljubljate torej,
               da bodo partnerji in da sodelujejo, potem morate podpreti javno predstavitev mnenj,
               potem je treba poslušati njihov glas in potem je treba vključiti elemente tudi
               njihova soodločanja, če je manjšina partner. Edino tako bomo prišli do zadovoljive
               rešitve in zaradi Slovencev, ki so naši rojaki, ki so na tujem, in zaradi našega
               parlamenta, tudi zaradi mene, če hočete, kot enega, ki gledam z drugim očmi, kot
               gledate vi, in mi ni vseeno, kaj se na tem področju dogaja.</p>
               <p>Še nekaj bi omenil. Slovenci v Italiji imajo krovni zakon, kateri se res ne izvaja v
               zadostni meri. Veseli smo, da so inštrumenti, ki prepuščajo lokalnim oblastem
               uveljavljanje tega zakona in v nekaterih kritičnih momentih, kot je mesto Trst,
               recimo, ne prihaja do realizacije tega zakona. In smo upravičeno lahko nezadovoljni.
               Ampak sedaj na deželni ravni - treba je upoštevati, kakšno vlogo ima pri njih dežela,
               ker ima tudi zakonodajno možnost, to so dežele, ki so približno velikosti več ali
               manj, kot Slovenije tudi lahko, tudi naša sosednja je z majhnim odstopanjem -
               sprejemajo tudi poseben zakon za slovensko manjšino. V tem deželnem svetu sedi 5
               deželnih svetovalcev slovenske narodnosti. In krovne organizacije so dobile ta zakon
               in ga kreirajo v Italiji, ga kreirajo na deželnem nivoju. Vprašali so jih, kakšna je
               vaša skrb za Slovence po svetu? Samo da se šopirimo, da se hvalimo, kako je pri nase
               vse lepo urejeno za manjšine in da je sosednja dežela v državi Italiji upoštevala in
               jih pritegne v soodllčanje, mi, ki pa tako skrbimo, pa jih niste niti poklicali
               zraven, da bi soodločali. Krovna organizacije bodo po mojih informacijah celo vnesene
               v zakon na nivoju dežele Furlanije-Julijske krajine. Pri nas jih pa niti v pravi meri
               ne upoštevajo.</p>
               <p>Treba je reči, da ima zakon dosti načelnih stališč. Ena od takih je tudi, recimo, RTV
               programi. Mi imamo poseben zakon. Že takrat sem opozarjal, da samo z zakonom se ne da
               doseči dosegljivosti za Slovence v zamejstvu slovenskih programov. To je samo
               napisana beseda. Nihče se ni ukvarja s pretvorniki, ki so na njihovem ozemlju, nihče
               se ni ukvarjal s tem, da bo RTV zahtevala posebno plačilo za vsebine, ki jih imajo in
               tako naprej. Zato imamo danes zakon, ki je dosti bolj rigorozen za to področje, kot
               pa ta krovni zakon, pa še zmeraj ne vidimo slovenskega programa. Pisec - nekaj v
               zakon zato, da je napisano, in se šopiriti, kako smo mi ne vem kaj naredili, to ne
               pomaga nič. Treba je narediti konsistenten zakon.</p>
               <p>Danes so v pogovorih Slovenci in Slovenci po svetu opozorili predvsem na tri stvari
               in sem jih v večji meri že omenil. Eno je njihova subjektiviteta in vloga, ki jo v
               zakonu morajo dobiti. Imajo koordinacijo, imajo krovne organizacije, ki so priznane,
               razen, če se bo delalo financiranje tako, kot se je delalo v preteklem letu, ko so
               bili izločeni, ko je nastal škandal, ko so dobili manj sredstev kot prej, ko se jim
               očita, kaj uporabljajo za potne stroške - pri tem, prosim, jaz dopuščam možnost, da
               so kakšne zlorabe -, ampak možno bi bilo tudi kakšnemu bivšemu državnemu sekretarju
               očitati, kako je župan in državni sekretar in kje je kdaj v službi in tako naprej. Tu
               je prostor za špekulacije, jaz se ne bi spuščal v to.</p>
               <p>Ampak kar se tiče tega financiranja, vemo, da ni bilo zadovoljivo, vemo, da je bilo
               polno polemik, vemo, da so nezadovoljni z njim. In ko smo hoteli letošnji proračun
               popraviti, ste vsi govorili in eno uro smo ugotavljali, da ne berete prav, da ne
               beremo ali berete prav zakona, ker je imel res indeks 19% za Slovence po svetu,
               vendar je bil ta indeks v 19% predvsem za birokracijo v Ljubljani, na pa za njih. In
               to je bilo tudi sprejeto. Če bomo potem tako delali, potem lahko sprejmemo tudi tak
               zakon. Ampak tak zakon ne bo državniški zakon, ki bi imel konsenz, kar je na tem
               področju potrebno za nek državniški odnos in državniško politiko.</p>
               <p>Eno sem rekel, je subjektiviteta, drugo je problematika, ki se tiče samih svetov,
               nekaj sem že o tem povedal pri imenovanju in tako naprej, kar bi veljalo razmisliti -
               to so pripombe predvsem zamejskih organizacij - in tretja je seveda tudi vloga urada.
               Mene so obvestili, nekoč je bil že minister brez listnice: dogovorite se za enega
               ministra brez listnice, kot ga nekatere države že imajo, ali pa dajte ta urad spet
               nazaj pod zunanje ministrstvo, ker tako, kot je sedaj, ne gre. Da je to nek ne bodi
               ga treba, čeprav imamo na drugi strani neko podpisano koalicijsko pogodbo, ki daje
               pomembno mesto tudi zamejcem in tudi sprejemu tega zakona konec koncev.</p>
               <p>Posebna zgodba je tudi repatriacija in ustanavljanje doma za priseljevanje. Poglejte,
               jaz mislim, da naši rojaki na tujem ne živijo v takih razmerah, da bi se morali
               posluževati ukrepov, ki veljajo za bojne razmere, potem ko "pljuskne" val beguncev v
               neko držav, zaradi stanja. To je na koncu koncev tudi malo omalovažujoče do njih,
               treba se je izmisliti neke evropske primerljive, sodobne kategorije pomoči, da se
               bodo vrnili domov lahko in da jim bo tukaj omogočena predvsem njihova prosperiteta,
               če bodo seveda tako želeli, ne pa, da barantamo s temi kategorijami, kot je dom za
               priseljevanje, da ne rečem, begunska taborišča, kar je na koncu koncev, kot sem
               rekel, že podcenjevanje.</p>
               <p>Kar se tiče medijev, ne vem, zakaj so v zakonu omenjene te možnosti pomoči samo
               tiskani mediji. V sodobnem svetu, ko so različne oblike komuniciranja in medijska
               sporazumevanja in prenašanja, bi bilo potrebno, da se tudi druge oblike medijskega
               prostora podprte, da so tudi na področju finančnih pomoči, ne samo neke
               organiziranosti sveta ali kateregakoli že organa zamejske organizacije in
               organizacije Slovencev po svetu subjekt.</p>
               <p>Jaz pričakujem, da bo v nadaljevanju obravnave zakona vendarle prišlo do njenega
               umirjenega gledanja na to področje. Imamo novega državnega sekretarja, jaz mu želim
               obilo uspehov. Upam, da bo na koncu zagledal luč sveta izboljšan, kvaliteten, sodoben
               zakon, ki bo na koncu koncev tudi plod enega zadovoljstva s strani Slovencev, ki jim
               je ta zakon namenjen in tudi konsenza v tem državnem zboru. Hvala lepa.</p>
            </sp>
            <sp xml:id="SDZ4-Redna-12-2005-12-20.sp185">

               <speaker>PREDSEDNIK FRANCE CUKJATI:</speaker>

               <p>Hvala, gospodu Terčonu. Za repliko se je javil gospod Kramberger. Izvolite.</p>
            </sp>
            <sp xml:id="SDZ4-Redna-12-2005-12-20.sp186">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Kolegu Terčonu bi želel ugovarjati v tistem delu, ko
               se je spraševal glede smiselnosti javne predstavitve.</p>
               <p>Jaz sem prej v svoji razpravi, upam, da jasno povedal, da najbrž po 10-ih letih, od
               kar bi že ta zakon moral biti sprejet, ne vem, ne vidimo nobenega smisla, da bi sedaj
               opravljali še javno predstavitev mnenj za to vprašanje.</p>
               <p>Naša komisija je v tem letu veliko časa posvetila tudi koordinaciji teh vprašanj in
               tudi zbiranju mnenj. Tudi urad je k temu veliko prispeval. Ta zakon je dejansko
               nastal tudi v soglasju, kot je kolega Pukšič prej povedal, s koordinacijo SLOMAK in z
               drugimi civilnimi organizacijami, ki zastopajo Slovence po svetu. Sedaj, kolegice in
               kolegi, imamo veliko možnosti, da lahko v tej parlamentarni proceduri ta zakon
               nadgradimo in mu damo takšno podobo, kot si želimo. Ko bo čas za to, bo naša komisija
               kot zainteresirano delovno telo opravila široko razpravo in povabila tako
               predstavnike Slomaka kot predstavnike civilnih organizacij. In mislim, da bo potem
               kolegica Kuclerjeva, ki bo najbrž to dobila kot matično delovno telo, temu posvetila
               posebno pozornost. In to, da bomo razpisali javno predstavitev mnenj, vidim zgolj kot
               zavlačevanje. Vsi vemo, kaj moramo storiti, in skupaj z manjšino kot subjektom
               mednarodnega prava, in tudi država Slovenija je subjekt pri tem vprašanju, moramo
               narediti tisto, kar bi morali že zdavnaj. Hvala.</p>
            </sp>
            <sp xml:id="SDZ4-Redna-12-2005-12-20.sp187">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Školč.</p>
            </sp>
            <sp xml:id="SDZ4-Redna-12-2005-12-20.sp188">

               <speaker>JOŽEF ŠKOLČ:</speaker>

               <p>Spoštovani predsednik, poslanke in poslanci! Če to razpravo posluša nek neuk
               poslušalec, ki dalj časa ni živel v Sloveniji, potem bi se mu verjetno zazdelo
               oziroma bi dobil vtis, da je šele ta koalicija in gospod Pukšič tisti, ki so odkrili
               zamejce, in tisti, ki so odkrili Slovence, ki živijo po svetu. Sam bi le spomnil, da
               so se določene stvari dogajale tudi v teh petnajstih letih in veliko stvari se je
               dogajalo tudi pred petnajstimi leti, tako v povezavi s Slovenci po svetu kot v
               povezavi z zamejskimi strukturami. Recimo, spomnil vas bom na neko zadevo, ki jo vsaj
               tisti, ki zadnja leta spremljate dogajanje, ki se dogaja redno v Kobaridu, to je
               srečanje kulturnikov, gospodarstvenikov, šolnikov, duhovnikov, politikov z obeh
               strani meje, in to srečanje je doživelo že več kot 30 izdaj. Na naši strani ga
               pripravljajo trije župani, prej pač eden, z druge strani prihajajo ljudje ne glede na
               politična in nazorska prepričanja. O kakšnem posebnem šikaniranju in kulturnem boju,
               kot se sugerira vsaj v primeru sodelovanja zamejcev iz Benečije in Onejcev, kot oni
               pravijo s Tolminske, ni. Tistim, ki ne vedo, da so določeni dokumenti že bili -
               recimo, gospod Grims -, odgovarjam, da je državni zbor v sodelovanju s praktično
               vsemi reprezentančnimi organizacijami Slovencev v zamejstvu v vseh državah več kot
               leto dni pripravljal resolucijo in jo tudi sprejel v letu 1996. To komisijo je takrat
               vodila kasnejša konzulka v Trstu, gospa Jadranka Šturm, in poskrbela, da ni prihajalo
               do izključenosti nobene organizacije in da je bil na koncu tekst sprejemljiv za vse
               organizacije v zamejstvu in če se prav spomnim, ker sem bil takrat predsednik
               državnega zbora, tudi za vse poslanske skupine v tem državnem zboru. Zakaj to
               pripovedujem? Ker je to model, kako se lahko te stvari rešujejo, o tem je tudi
               govoril kolega Terčon.</p>
               <p>Da so se stvari dogajale, ne glede na to, ali je bil zakon ali ne, vam bom povedal na
               enem drobcu, recimo ministrstva za kulturo, ki sem ga vodil od leta 1996 do leta
               2000. Mi smo takrat nadaljevali in izčistili posebne razpise za te segmente. V
               komisijah so sodelovali tudi predstavniki zamejcev, vloge so bile javno objavljene,
               razpis je bil transparenten, sredstva za to so se povečala, nezadovoljstva večjega ni
               bilo. Računsko sodišče je vsa leta zapored poslovanje ministrstva za kulturo označilo
               za pozitivno, kar je bila velika redkost takrat in je, kot slišim, še dandanes, če
               kdo misli, da je red naredil šele on. Ravno tako smo, ne glede na zakon, imenovali
               ljudi v različne komisije, v upravne odbore, v svet za kulturo, v upravni odbor
               Prešernovega sklada in tako naprej z različnih strani meje. Odprto politiko do
               zamejcev je možno voditi tudi na osnovi resolucije in zagotovo bi jo bilo mogoče
               voditi še lažje, če bi ta zakon bil. Če bi pa, bom rekel, politiki te stvari delali
               odgovorno, verjetno bi lahko tudi brez zakona marsikaj postorili.</p>
               <p>Dogajale so se tudi druge stvari. V Sobotni prilogi Dela ste lahko tako brali o
               položaju v Italiji. Subjektivna ocena posameznikov z druge strani meje in
               predstavnikov zamejskih organizacij je, da je k razpadu finančne in gospodarske mreže
               v veliki meri prispevala tudi slovenska politika. Posebej omenjajo vlogo slovenske
               desnice. O tem se velja tudi spraševati. To so realnosti, ki se dogajajo z zakonom
               ali brez. Dobro je, da vemo, da kulturni boj in drugi boji, jaz nimam težav s temi
               vrstami diskusij, pač tečejo, ne glede na to, kdo in kdaj, kje zaseda kakšen položaj.
               Ampak vrnimo se k zakonu. Jaz glede na to, da gospoda Pukšiča poznam že dalj časa, mu
               moram verjeti na besedo, da gre za dober zakon. Pripominjam pa, da zagotovo ne more
               biti boljši, če je on sodeloval pri njegovi izdelavi, in tudi razumem vse tiste, ki
               pravijo, da je neustrezen, ker slabo rešuje določene probleme. Oglašajo pa se
               predvsem tisti, o tem je govoril gospod Terčon, ki se jih to na koncu zares dotika.
               Po mojem niti ni, bom rekel, osrednje vprašanje, kako se imenuje funkcionar, ki vodi
               oziroma koordinira politiko do zamejcev in ljudi, ki živijo v daljnih deželah. Lahko
               je minister brez listnice, lahko je direktor, lahko je državni sekretar. Kot boste
               gledali skozi zgodovino, boste videli, da so bili ljudje, ki se jih to tiče, različno
               zadovoljni z ljudmi, ki so to počeli. Predvsem pa je bilo važno, da so bili ti ljudje
               pošteni in odprti, da so znali polagati račune za svoje odločitve. Če je koaliciji
               danes do tega, da na to mesto imenuje ministra brez listnice, ima idealno možnost.
               Namesto gospoda Damjana lahko recimo imenuje gospoda Pelikana za ministra brez
               listnice. Zakon o vladi to omogoča. Če je za vas to, bom rekel, ključno vprašanje.
               Očitno ni. Vrnimo se k temu, važno je, da se vodi odprta politika do teh organizacij,
               ne glede na svetovni nazor. In razumem in vas tudi spodbujam k temu, da ste malo
               rezervirani do duhovnega očeta tega dokumenta, ker ne nazadnje, poglejte, 31. člen
               zakona govori o tem, da bo Republika Slovenija podpirala glasila, reprezentančna, za
               obveščanje Slovencev, ki živijo na vseh koncih sveta. Da bo dala denar tistemu
               časopisu, ki je reprezentančen. Na razpisu v preteklem letu je po odločitvi gospoda
               Pukšiča zmagal časopis oziroma časopisna hiša, ki je nihče v zamejstvu, še manj v
               Avstraliji, Argentini, Kanadi itn., ne pozna. Kje je tukaj sedaj ta transparentnost
               in kje je sedaj tukaj to spoštovanje določb, ki jih sam predlaga v zakon? Tega ni.
               Je, bom rekel, neka sveta preproščina in mogoče še kaj hujšega, volja, da lahko ureja
               vse s politično močjo, ne da bi spoštoval razmere, ki so različne med Slovenci v
               Avstriji, med Slovenci v Italiji, med Slovenci na Hrvaškem, da ne govorimo o
               Gradiščanskem in še bolj, o tistih, ki raztreseni živijo na vseh celinah. Zato velja
               podpreti to javno predstavitev mnenj in potrpeti še kakšen mesec, da pridemo do
               boljših odločitev.</p>
            </sp>
            <sp xml:id="SDZ4-Redna-12-2005-12-20.sp189">

               <speaker>PREDSEDNIK FRANCE CUKJATI:</speaker>

               <p>Hvala, gospodu Školču. K repliki se je javil gospod Pukšič. Proceduralno, gospod
               Jerovšek. Izvolite.</p>
            </sp>
            <sp xml:id="SDZ4-Redna-12-2005-12-20.sp190">

               <speaker>JOŽEF JEROVŠEK:</speaker>

               <p>Gospod predsednik, jaz se čudim, da niste gospoda Školča za nizkotne napade na
               gospoda Pukšiča opozorili. Mogoče niste pozorno poslušali, ampak z zelo perfidnimi
               metodami ga je trikrat zelo, po mojem mnenju zelo nesramno želel ponižati. Hotel je
               na nek način podvomiti v njegove intelektualne sposobnosti.</p>
            </sp>
            <sp xml:id="SDZ4-Redna-12-2005-12-20.sp191">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, kakšen je vaš proceduralni predlog...</p>
            </sp>
            <sp xml:id="SDZ4-Redna-12-2005-12-20.sp192">

               <speaker>JOŽEF JEROVŠEK:</speaker>

               <p>...sveta preproščina in tako naprej, je hotel žaliti. Jaz sem razočaran nad takšnim
               obnašanjem in želim, da okorite kolega Školča, ker tukaj poslušajo predstavniki
               slovenske manjšine, krovnih organizacij in se dejansko ne spodobi, da se na takšen
               načini izključuje, stigmatizira poslanca, ki je vso svojo energijo v nekem določenem
               obdobju usmeril v to, za vsestranski razcvet zamejstva, Slovencev v zamejstvu in po
               svetu. Hvala lepa.</p>
            </sp>
            <sp xml:id="SDZ4-Redna-12-2005-12-20.sp193">

               <speaker>PREDSEDNIK FRANCE CUKJATI:</speaker>

               <p>Hvala, gospod Jerovšek. Gospod Pukšič, ste se prijavili za repliko. Izvolite.</p>
            </sp>
            <sp xml:id="SDZ4-Redna-12-2005-12-20.sp194">

               <speaker>FRANC PUKŠIČ:</speaker>

               <p>Hvala lepa, gospod predsednik. Želel bi gospodu Školču povedati dve stvari. Prvič,
               nisem odkril Slovencev v zamejstvu in po svetu, ampak sem odkril in naredil tisto,
               kar njegova Liberalna demokracija 12 let na oblasti ni naredila.</p>
               <p>In drugo sporočilo, ki mu ga pošiljam, gospod Školč ni vreden, da bi mu repliciral na
               nizkotne napade, ki jih je izrekel o meni. Hvala.</p>
            </sp>
            <sp xml:id="SDZ4-Redna-12-2005-12-20.sp195">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek. Izvolite.</p>
            </sp>
            <sp xml:id="SDZ4-Redna-12-2005-12-20.sp196">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsednik, kolegice in kolegi.</p>
               <p>Zakon o odnosih s Slovenci po svetu in zamejstvu je dolžnost tega državnega
               parlamenta iz časov, ko je ta dolžnost bila jasno zapisana v 5. členu slovenske
               ustave. Tukaj v 5. členu so snovalci slovenske ustave zapisali, "Slovenci brez
               slovenskega državljanstva lahko uživajo v Sloveniji posebne pravice in ugodnosti".
               Varstvo in obseg teh pravic in ugodnosti določa zakon. Snovalci slovenske ustave so
               se zavedali s pogledom v prihodnost in tudi v preteklost, da je pomembno, da skrbimo
               za vsako kapljo slovenske krvi, da skrbimo za vse tiste, ki še čutijo korenine
               slovenstva v svojih družinah, v svoji identiteti in da ohranjamo zavest, nacionalni
               ponos in slovensko identiteto. Žal, se to ni zgodilo. Žal je dejansko bila še vedno v
               veliki meri na delu politika političnih delitev. In ni bila na delu odprta politika,
               kot smo pravilno slišali tudi od mojega predhodnika, pa bi morala biti na delu na tem
               področju. In v takšnih razmerah so Slovenci v zamejstvu in po svetu, kljub temu, bi
               rekel, tvorno sodelovali z matico in v prelomnem času slovenskega osamosvajanja
               storili izredno veliko za uveljavitev in mednarodno priznanje slovenske države.</p>
               <p>In, žal, po tistem času nismo izkoristili tudi s takšnim zakonom tega kipenja,
               brstenja slovenskega nacionalnega ponosa v našem zamejstvu in po svetu. Zaradi tega
               je po mojem mnenju nekaj že zamujenega. Sedaj je skrajni čas, da se tvorno opredelimo
               do tega zakona, ki je po mojem mnenju napisan dobro, ki je po mojem mnenju zajel
               celokupno problematiko Slovencev. Zaradi tega tudi jaz pričakujem, da bom sprejet z
               aklamacijo in sem razočaran nad tako kritičnimi ali včasih nizkotnimi pristopi k
               reševanju problematike oziroma dikcije tega zakona.</p>
               <p>S tega mesta bi se v tem trenutku želel zahvaliti dvema velikima Slovencema iz
               zamejstva, ki sta ogromno prispevala k uveljavljanju Slovencev in slovenstva za
               mejami naše domovine in ki letos, eden je že prenehal, drugi končuje vodenje krovnih
               organizacij v Avstriji oziroma Italiji. Gre za Jožeta Wakouniga, dosedanjega
               predsednika narodnega sveta Koroških Slovencev. Zahvaljujem se mu za izredni
               nacionalni patriotizem, za trdno slovenstvo in pokončno slovenstvo, da je zavrnil
               tudi teze, da lahko na Koroškem Slovenci tudi obstajajo kot krovna znamenitost
               oziroma da je slovenski jezik lahko samo folklorna značilnost ali pa nek okras. Drugi
               je Sergij Pahor, predsednik Sveta slovenskih organizacij, ki po 9 letih letos predaja
               štafetno palico ali predsedstvo svojemu nasledniku. Med drugim je tudi duhovni oče
               srečanj na Dragi, na Občinah. Tema dvema politikoma, enako vsem drugim politikom in
               predsednikom krovnih organizacij, se zahvaljujem za njihovo dosedanje delo. Delovali
               so v obdobju oziroma njihove organizacije, posebno teh dveh predsednikov, so delovale
               v pogojih, ko je bila do njihovih organizacij matica dostikrat mačeha. To so bili
               izredno težki časi, ko se je tudi na njihovih organizacijah lomilo breme ideološkega
               sovraštva in kulturnega boja, kot je bilo tukaj že navedeno. Žal se strinjam, da se
               nekateri tega pristopa kulturnega boja ne morejo znebiti niti v tem državnem zboru.
               Jaz tema dvema velikima voditeljema Slovencev v zamejstvu želim oziroma pravzaprav
               pričakujem, da bosta deležna tudi državnih odlikovanj, ki jih podeljuje predsednik
               države. To je moj predlog predsedniku države.</p>
               <p>Če grem naprej in se vračam k zakonu. Mislim, da se je zakon kar kompleksno lotil
               celokupne problematike in se kar precej ograjujem od neprimernih karakterizacij
               členov, ki govorijo o repatriaciji in vsem, kar se o repatriaciji tukaj govori. Jaz
               sem ponosen, da sem v resolucijo o zunanji politiki prvi uvedel s svojim predlogom
               oziroma vnesel, da je Slovenija dolžna skrbeti in pomagati pri repatriaciji in se ne
               morem strinjati ob nekaterih skoraj žaljivih karakterizacijah, kako je v tem zakonu
               urejeno, kajti na tem področju smo žal Slovenci premalo učinkoviti. Če se ozremo do
               Hrvatov, Židov ali katerih drugih, Madžarov, boste videli, da imajo te zadeve
               bistveno boljše urejene. Jaz sem prepričan, da so se naši snovalci zakona zgledovali
               tudi po teh rešitvah, ki so učinkovite. Zaradi tega ne govoriti, da je to zdaj
               žaljivo do Slovencev, ki se vračajo. Res se lahko strinjam, da so Slovenci mogoče
               nekaj posebnega, vendar ne izključevati tudi tega, da se lahko v državi, kjer živijo,
               zgodijo tudi vojne razmere ali pa izredne razmere. Poznamo argentinski zlom v tistem
               trenutku. Če bi imeli solidno politiko, tudi te institute repatriacije, mislim, da bi
               pridobili nazaj bistveno več Slovencev in bi se jih več vrnilo. Mi potrebujemo
               državljane slovenske krvi z diplomami, z znanjem, z mentaliteto. Bila je takšna
               vladavina v tistem trenutku, da ni bilo tega interesa in se to tudi ni zgodilo.</p>
               <p>In še enkrat, da pospremim ta zakon z željo, da ga morda dopolnimo, izpopolnimo, bi
               si pa res želel, da bi se politika izključevanja izven meja po svetu in tudi znotraj
               tukaj enkrat za vselej končala. Tu v tem zakonu se moramo še posebej zavedati, da vsi
               izhajamo iz istih korenin in da nam je sveta dolžnost ohranjanje slovenske identitete
               in slovenstva. Hvala lepa.</p>
            </sp>
            <sp xml:id="SDZ4-Redna-12-2005-12-20.sp197">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jerovšku. Besedo ima gospa Širca. Izvolite.</p>
            </sp>
            <sp xml:id="SDZ4-Redna-12-2005-12-20.sp198">

               <speaker>MAJDA ŠIRCA:</speaker>

               <p>Hvala lepa. Danes je 20. december 2005 in slišimo že drugič v tem državnem zboru, da
               smo v letu nič. Dopoldne pri imenovanju ministra brez listnice, kandidata, je bilo
               rečeno, da do danes se nismo zavedali ne potrebe po razvoju, ne globalizacijskih
               procesov, ne ekonomskih nujnosti, danes pa pri razpravi o tem predlogu zakonu pa se
               srečujemo z idejami o tem, da na tem področju, na področju Slovencev, ki živijo zunaj
               meja Republike Slovenije, ni bilo narejeno nič. Nihče ni za njih skrbel, ni bilo
               razpisov, ni bilo televizije, ni bilo ščitenja jezika, ni bilo resolucije o položaju
               avtohtonih slovenskih manjšin, kot da ni bilo področnih zakonov, ki se ukvarjajo s to
               problematiko. To je seveda neprimeren pristop in menim, da še več, da pristop, ki ga
               prinaša ta zakon, ne bo ustvaril boljših razmer.</p>
               <p>Ustavimo se še pri poglavju repatriacije. Kdo bo lahko tisti, ki se bo priselil v
               domovino, katerega organizacijo in financiranje bo prevzela Republika Slovenija?
               Seveda lahko bo tisti, ki živijo v državah, kjer vlada huda politična in drugačna
               kriza ter Slovenci in Slovenke, ki lahko prispevajo k razvoju ter uveljavitvi
               Republike Slovenije. Kaj pa ostali? Kateri? Ali imamo samo tiste, ki imajo interes,
               se pravi tiste, ki so boljši, ki so v prvem in drugem razredu? Kako bodo ti ljudje
               dokazovali 63. člen, kako bodo ti ljudje dokazovali, da bodo dobili status za
               Slovenca brez državljanstva Republike Slovenije? Prosilci bodo morali dokazati, da
               znajo slovensko, dokazilo o članstvu in aktivnostih v slovenskih organizacijah.
               Katerih? Pisno dokazilo o njegovih zvezah z Republiko Slovenijo. Ali z elektronsko
               pošto, z dosjeji, z letalskimi kartami? In pisno izjavo, da ne pripadajo društvom,
               političnim strankam in drugim organizacijam, ki nasprotujejo mednarodnopravnim,
               ustavnim in zakonitim pravicam Slovencev v zamejstvu. Se pravi, že spet se srečujemo
               s selekcijo.</p>
               <p>Ker mi primanjkuje časa, se bom na hitro sprehodila še skozi druge predloge. Ni res,
               da so se predstavniki zamejskih organizacij strinjali s predlogom zakona. Enostavno
               ni res. Nasprotovali so mu do zadnjega, posredovali so svoje pripombe, niso bili
               uslišani. To pač tako je. Mogoče bodo v nadaljevanju. Konec koncev, gospod Pukšič,
               sami ste dejali, da ste zaradi sprememb zakona odšli od tam. Tudi ta položaj urada,
               kot si ga je zaželel predsednik vlade Janez Janša, je doživel na žalost preveč
               turbolenc. Najprej se je spremenil, je prišel pod pokroviteljstvo samega predsednika
               vlade iz zunanjega ministrstva, češ, kako se mu bo sedaj njegov pomen povečal. Pa se
               mu ni. Ravno obratno, se mu je zmanjšal. Ne samo, da štiri mesece ni bil imenovan vaš
               odstop, ne samo da je od julija do decembra deloval brez predstojnika, tudi sami
               zamejci so imeli ocene, da ni prišlo do izboljšanja. Potem svet za Slovence v
               zamejstvu. Kolega Terčon ga je primerno razdelal, kako bo svet neoperativen. Svet, ki
               naj bi se enkrat v letu sestavil po ključu imenovanja, ki je zelo čuden in
               neprimeren, tudi ne bo učinkovit. Sestava sveta je milo rečeno nenavadna.
               Predlagatelji povsem namerno spregledujejo dejansko realno stanje organiziranosti
               zamejcev v štirih sosednjih državah.</p>
               <p>Naprej, če preskočim zelo na hitro. Pravice in ugodnosti pri statusu Slovenca brez
               državljanstva Republike Slovenije in celotno poglavje repatriacije je vprašljivo.
               Pravice in ugodnosti, ki izhajajo iz predloga zakona, so sporne zaradi izenačevanja
               statusa s pravicami in dolžnostmi državljanov Republike Slovenije. Res sicer je, da
               ustava v 50. členu jasno piše, da Slovenci brez državljanstva lahko uživajo posebne
               pravice in ugodnosti, katerih vrsto in obseg določa zakona. Vendar pa s posebnimi
               pravicami in ugodnostmi verjetno niso mišljene takšne, ki bi privilegirale kategorijo
               Slovencev nasproti slovenskim državljanom. In tu pride do problema in do konflikta z
               obstoječo zakonodajo. Sedaj mi ni treba natančno razdeliti tega vprašanja. Danes je
               bilo večkrat slišati, kaj bi bilo, če bi bil minister brez listnice, gospod Pelikan,
               lahko zasedel, kot je predhodni sogovornik dejal, mesto gospoda Damjana. Kaj pa, če
               bi gospod Damjan zasedel mesto gospoda, recimo, fiktivnega ministra brez listnice, o
               katerem je bilo tudi govora v državnem svetu, kaj bi se zgodilo? Glejte, kaj se zgodi
               pri poglavju repatriacije. Ti občani in občanke lahko pridejo do brezplačnega
               zdravstvenega zavarovanja, pridejo do tistega doma za priseljence, ki bi bil neko -
               kako je bilo rečeno? - taborišče, jaz mislim geto, pridejo pač lahko do nekih
               določenih bonitet. Nič hudega. Konec koncev, številne države so to naredile,
               Berlusconi je to naredil, naredil je tudi, mislim, da pokojni predsednik Tudžman, da
               je ljudi, ki so se razpršili po svetu, poskusil vrniti nazaj in omogočil neke
               privilegije. Ampak te kategorije oziroma načini, kako se - ne smem reči privilegiji,
               ugodnosti oziroma neke prednosti -, kako se te prednosti dosegajo, pa so sporni. In
               če bi bil Damjan, ki se jezi, da prihajajo v vrtec ljudje oziroma otroci, ki jih
               vozijo starši z mercedesom, potem, kaj bi rekel na take kriterije, kjer ni določeno,
               kdo, zakaj in na kakšen način lahko participira na določene ugodnosti, ki jih ta
               zakon prinaša. Poleg tega upam, mislim, da je bilo danes nekaj namignjeno v tem
               smislu, kako bo repatriacija popravila demografsko sliko Slovencev. Mislim, da eden
               izmed izjavljavcev na to temo res ni mislil resno. Hvala.</p>
            </sp>
            <sp xml:id="SDZ4-Redna-12-2005-12-20.sp199">

               <speaker>PREDSEDNIK FRANCE CUKJATI:</speaker>

               <p>Hvala, gospe Širci. K repliki se je javil gospod Pukšič. Izvolite.</p>
            </sp>
            <sp xml:id="SDZ4-Redna-12-2005-12-20.sp200">

               <speaker>FRANC PUKŠIČ:</speaker>

               <p>Navedba gospe Širce je bila netočna, da urada ni vodil predstojnik. To ni točno. Kot
               državni sekretar sem vodil urad do 30. novembra letošnjega leta, s 1. decembrom je pa
               funkcijo nastopil novi državni sekretar. Tako da urad ni bil niti ene minute brez
               predstojnika.</p>
            </sp>
            <sp xml:id="SDZ4-Redna-12-2005-12-20.sp201">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Petek. Ni replike na repliko, gospa Širca.</p>
            </sp>
            <sp xml:id="SDZ4-Redna-12-2005-12-20.sp202">

               <speaker>MIRO PETEK:</speaker>

               <p>Hvala lepa. Kot je bilo že v današnji razpravi nekajkrat omenjeno, ta zakon prihaja z
               veliko zamudo in zelo pozno. Očitno je bilo treba vmes zamenjati vlado, da smo dobili
               ta zakon na mizo. Pri tem je treba pozdraviti vse prizadevanje nove vlade in tudi
               kolega Pukšiča, da smo dobili na mizo ta zakonski osnutek.</p>
               <p>Na tem mestu je bil večkrat omenjen 5. člen slovenske ustave in dejstvo je, da je
               slovenstvo in položaj Slovencev zunaj meja Slovenije ustavna kategorija. Zanimivo pa
               je, da je v teh 12-ih, 13-ih letih, da so vsi poizkusi bili obsojeni na neuspeh,
               vemo, da so z zakonskimi pobudami poskušali dr. Jože Pučnik, dr. Janez Podobnik, pred
               leti je bil med prvopodpisanimi, ki so vložili tovrstni zakon, Ivo Hvalica, poskušal
               je dr. Dular in še bi lahko naštevali. Sam bi rekel, da je ta zakon pomemben tudi
               zaradi tega, da Slovenci, ki živijo zunaj naših meja, ne bi dobili občutek, da so
               slovenski državi v napoto, kot da so neko breme, ko država mora iz proračuna
               financirati njihovo športno, kulturno, gospodarsko in še kakšno dejavnost. Na nek
               način bi ti ljudje tudi s tem zakonom lahko spoznali, da ima Slovenija resne namene
               in da so nam lahko v veselje in v ponos. V preteklosti se je velikokrat govorilo, da
               so manjšine most med narodi. Meni gre ta sintagma rahlo na živce, ker konec koncev se
               po mostovih hodi in če kdo po tebi hodi, to seveda ni prijetno, zato bi raje rekel,
               da so Slovenci zunaj meja Slovenije žlahtna vez z matično državo. Hvala.</p>
            </sp>
            <sp xml:id="SDZ4-Redna-12-2005-12-20.sp203">

               <speaker>PREDSEDNIK FRANCE CUKJATI:</speaker>

               <p>Hvala, gospodu Petku. Gospod Bevk, imate besedo.</p>
            </sp>
            <sp xml:id="SDZ4-Redna-12-2005-12-20.sp204">

               <speaker>SAMO BEVK:</speaker>

               <p>Hvala lepa, gospod predsednik za besedo. Spoštovani kolega Grims je prej dejal, da so
               nekateri 13 let greli to dvorano in da so trdovratno zavračali vse zakone, ki so bili
               predlagani.</p>
               <p>Jaz sem poslanec deveto leto, tretji mandat član komisije za Slovence v zamejstvu in
               po svetu, od njene ustanovitve leta 1997 dalje, in trdim, da to ni res. Komisija je
               vse doslej delala s konsenzom. Leta 1996 in leta 2002 sta bili s konsenzom sprejeti
               obe resoluciji, prva resolucija o Slovencih onkraj meja Republike Slovenije in potem
               še resolucija o Slovencih po svetu. Sprejetih je bilo, kot je bilo danes že večkrat
               povedano, 28 različnih zakonov, ki urejajo to problematiko oziroma se dotikajo tega
               pomembnega področja, ustavnega področja. Je pa res, da tik pred volitvami lani ni bil
               sprejet opozicijski poslanski zakon na to temo, ker je imela vlada veliko pripomb. Je
               pa vlada obljubila, tako kot vlada danes obljublja, kadar so v proceduri poslanski
               zakoni, da bo pripravila celovito rešitev, pa je žal prej prišlo do oktobrskih
               državnozborskih volitev in je pač nova vlada sedaj prišla s tem zakonom.</p>
               <p>Kolega Grims nas je danes tudi pozval, naj nehamo s kulturnim bojem. Ne vem, s kom se
               je prepiral v tem državnem zboru, imam občutek, da če nima nasprotnika, si ga
               enostavno izmisli. Ta zakon oziroma to področje, ki ga ta zakon ureja, je idealna
               priložnost za politizacijo, pa smo se temu zavestno izognili. Če ste poslušali, sem
               zakon v imenu poslanske skupine Socialnih demokratov izrecno podprl, seveda pa sem
               imel tudi nekaj pomislekov in pripomb in sem jih povedal, kar je najbolj normalno v
               parlamentarni razpravi in ni torej nič posebnega.</p>
               <p>Poslanska skupina Socialnih demokratov je v vseh teh letih negovala državniški
               princip do tega vprašanja in tega področje zavestno nismo politizirali. Ne vem, zakaj
               se danes toliko govori in ponavlja sintagma "kulturni boj" iz enih in iz drugih ust
               sredine tega državnega zbora.</p>
               <p>Jaz bi še enkrat povedal, da bomo ta zakon danes, ko je splošna obravnava, tudi
               podprli, da bo tudi z našimi glasovi dobil zeleno luč za nadaljevanje tega postopka.
               Bomo pa vsekakor povedali svoje pripombe tudi v drugi obravnavi. Hvala lepa.</p>
            </sp>
            <sp xml:id="SDZ4-Redna-12-2005-12-20.sp205">

               <speaker>PREDSEDNIK FRANCE CUKJATI:</speaker>

               <p>Hvala, gospodu Bevku. Besedo ima gospod Gulič. <stage xml:id="SDZ4-Redna-12-2005-12-20.stage15">(Ne želi.)</stage> Gospod Tanko, čas je
               potekel. Besedo ima še predstavnik vlade. Izvolite, gospod Pelikan. Ja, gospod Gulič,
               ali ste se zbudili?</p>
               <p>Dovolite, gospod Pelikan, bo še gospod Gulič govoril.</p>
            </sp>
            <sp xml:id="SDZ4-Redna-12-2005-12-20.sp206">

               <speaker>ALEŠ GULIČ:</speaker>

               <p>Se opravičujem, gospod predsednik, nisem slišal. Moram povedati, da bo Liberalna
               demokracija Slovenija zakon podprla zaradi tega, ker se nam, pa tudi meni osebno,
               zdi, da je dobro, da gre zakon v proceduro, da se o predmetu, ki ga obravnava,
               govori, da se ga obravnava, da se dopolnjuje, da se krešejo mnenja, sploh pri takem
               zakonu, ki govori vendarle o precejšnjem delu slovenskega prebivalstva, ki živi izven
               meja Slovenije. Sedaj ne mislim samo na zamejske Slovence. Jaz bom uporabil ta izraz
               zamejci, ker se mi zdi čisto ustrezen, slovenski, ena beseda je. Govori tudi o
               zdomcih, govori o izseljencih in o vseh, ki na nek način čutijo, da so Slovenci.</p>
               <p>Problemov, ki pa se odpirajo pri branju tega sorazmerno obsežnega zakona, je pa
               veliko. Danes o vseh ne bi, vendar nekaj zadev pa je takšnih, ki se mi zdijo, da so
               pomembne, mogoče tudi kot odgovori na vse tisto, kar je bilo tukaj danes popoldne
               oziroma sedaj že proti večeru, izrečeno. Namreč to, da Slovenija kot država ni
               skrbela, da zakon ni bil sprejet. To je na nek način res, po drugi strani je pa res
               tudi to, da je Slovenija ves ta čas skrbela za Slovence izven svojim meja, na takšen
               ali drugačen način. Zakona pač ni bilo. Sedaj ga imamo v neki obliki pred seboj in
               sedaj je na nas, da ga vendarle spravimo v takšno podobo, da bomo imeli tukaj znotraj
               parlamenta vendar neko soglasje, vsaj delno soglasje, harmonizacijo, pa predvsem to,
               da bodo tisti, ki jih ta zakon zadeva, zadovoljni. Doslej očitno niso bili kaj zelo.
               In tudi gospodu Pukšiču, ki se je slabo leto trudil, da bi vendarle zadeve uskladil,
               da bi jih spravil v nek določen red, to ni uspelo. Jaz ne mislim zdaj, da je to stvar
               njegove sposobnosti ali nesposobnosti, ampak predvsem tega, da tudi znotraj teh, ki
               so odločali v tem času, ni bilo zadostnega konsenza o tem, kako se takšne zadeve
               rešujejo. Tako bi bilo morda res bolje, da se vendarle ta urad vrne pod ministrstvo
               za zunanjo politiko in tam živi svoje življenje konstruktivno in delujoče. Je pa ena
               stvar, ki me vseskozi na nek način moti in o čemer tudi včasih kaj na naši komisiji
               povem. Namreč ta volja in želja po ohranjanju slovenstva. Tukaj imamo najbrž zelo
               različne poglede, pa zdaj ne mislim znotraj strank, ampak Slovenci, ki živimo tukaj v
               matični domovini, tisti, ki živijo na avstrijskem Koroškem ali v Italiji, in tisti,
               ki živijo preko oceana, ali pa tisti, ki živijo v Nemčiji, na Danskem in kjerkoli so
               že Slovenci. Ohranjanje slovenstva ne sme biti ohranjanje nekega dialektološkega
               fenomena ali pa historičnega fenomena, kot si po navadi predstavljamo, nečesa, česar
               ni več in iz česar potem izvira tudi marsikatero razočaranje, repatriiranih. Namreč,
               Slovenija gre prav gotovo svojo pot in tudi dežele, v katerih Slovenci živijo, gredo
               svojo pot. Tako ne gre za ohranjanje nekega statičnega, diahrono prerezanega položaja
               slovenske kulture, slovenskega bitja in žitja, ampak gre za nekaj, kar je v času
               vpleteno in se razvija. Tisti, ki ste hodili po svetu, veste, da so to veliki
               problemi, ki jih ta zakon niti ne omenja, niti ne upošteva. To so zadeve, ki jih bo
               treba v času med prvim in drugim branjem upoštevati, zato sem tudi za to, da se o tem
               odpre širša in javna razprava. Ne glede na to, da je to bilo že kdaj opravljeno, čas
               in razmere so zdaj spet drugačni. Drugače se gleda na slovenstvo, spremenile so se
               tudi razmere v Avstriji, v Italiji, seveda ti bi prav gotovo sodelovali, pa tudi po
               svetu. In velikokrat pozabljamo na tiste Slovence, ki niso na nek način organizirani
               v teh družbah, pozabljamo na dežele, v katerih so Slovenci zelo individualni in so na
               nek način sami po sebi vezani na matično domovino, se pravi, je njihova volja ta, da
               nas iščejo. Zato je recimo tudi nekaj tako zelo zastarelega v tem zakonu, da se
               podpira samo tiskane medije oziroma njihov tisk. Zadeve so šle naprej, od leta 1984
               imamo računalnike, tam od leta 1987 že teče internet, spletne strani in tako naprej.
               To vse že živi, pa ta zakon, ki naj bi bil moderen in naklonjen vsem, tudi tistim iz
               četrte in pete generacije, pa tega na nek način ne vidi, noče vidite, ampak živi v
               prepričanju neke folklore, ki ostaja nekje za zanamce. To so stvari, ki se mi zdi, da
               jih velja upoštevati. Pri repatriaciji me skrbi tudi to dokazovanje slovenstva. Jaz
               si ne predstavljam čisto natanko, koliko čistokrvnosti bo treba pri tem, kako je s
               tistimi iz mešanih zakonov, mogoče celo recimo kakšnih mulatov ali kreolov in tako
               naprej, ker Slovenci so le šli vsepovsod po svetu. Ti vidiki me zanimajo, ali bo
               dovolj, da se človek počuti Slovenca, če je tam iz pete generacije, pa ga to recimo
               zanima, išče svoje korenine in bi rad pravzaprav poiskal svoj novi svet, novo
               življenje. Vse to bomo na nek način morali upoštevati, razumeti in seveda če smo res
               tako zelo načelni, tudi sprejeti. Hvala lepa.</p>
            </sp>
            <sp xml:id="SDZ4-Redna-12-2005-12-20.sp207">

               <speaker>PREDSEDNIK FRANCE CUKJATI:</speaker>

               <p>Hvala, gospodu Guliču. Gospod Pelikan, izvolite, imate besedo.</p>
            </sp>
            <sp xml:id="SDZ4-Redna-12-2005-12-20.sp208">

               <speaker>ZORKO PELIKAN:</speaker>

               <p>Hvala lepa za besedo, gospod predsednik. Jaz se kot predstavnik vlade kot vodja urada
               zahvaljujem vsem poslankam in poslancem za vaša stališča. Jaz sem pozorno poslušal
               vaše pripombe, tako tiste, ki so bile naklonjene, pohvalne, kot tudi tiste, ki so
               opozarjale na določene odprte zadeve v tem besedilu zakona. Ta vaš interes nekako
               potrjuje interes državnega zbora v tej skrbi za Slovence v zamejstvu in po svetu.
               Moram reči pa, da me je vprašanje poslanca Battellija spravilo v hudo zadrego. Jaz
               razumem to njegovo skrb, ker se zavedam, da so manjšine vedno zelo ranljive. Tudi
               najboljši zakonih ponavadi ne uspejo zadovoljiti potreb, ki jih imajo manjšine.</p>
               <p>Jaz lahko ponovim v odgovor gospodu Battelliju to, kar sem povedal v uvodni
               predstavitvi, da živi po svetu okoli 68 tisoč slovenskih državljanov in da so ocene o
               tem, koliko je pripadnikov slovenske narodne skupnosti v Italiji, v Furlaniji
               Julijski Krajini, zelo različne. Gibljejo se nekje od 70, 80, 85 tisoč, tudi 90
               tisoč, tudi 100 tisoč. Mislim, da so to različni dejavniki, ki na to vplivajo. Prav
               zaradi te ranljivosti manjšinskih skupnosti si želim, da bi bil ta zakon, ki ureja
               odnose med Republiko Slovenijo in Slovenci v zamejstvu in po svetu, da bi bil sprejet
               s kar široko podporo, s širokim konsenzom.</p>
               <p>Gospodu Bevku bi samo nekako pojasnil. V tem svojem prvem stališču poslanske skupine
               je omenil ta prenos sredstev iz ministrstva za kulturo na urad za Slovence v
               zamejstvu in po svetu. Do tega prenosa sredstev je prišlo in mislim, da je to
               pravilna izbira, kajti to so sredstva, ki so jih na ministrstvo za kulturo namenjali
               s pomočjo javnega razpisa Slovencem, za kulturne pobude Slovencev v zamejstvu in po
               svetu. S tem, ko so bila ta sredstva prenešena na urad za Slovence v zamejstvu in po
               svetu, pa so se v bistvu združila v en sam javni razpis, tako da Slovenci zunaj niso
               več dolžni spremljati dveh razpisov na dveh različnih naslovih v Sloveniji, ampak en
               sam. Istočasno pa je tudi ministrstvo za kulturo ohranilo svojo vlogo pri tem, kajti
               v strokovne komisije, ki odločajo o teh vlogah, sta vključena tudi dva predstavnika
               ministrstva za kulturo.</p>
               <p>Urad sprejema z veseljem izrečeno pobudo za sodelovanje pri oblikovanju amandmajev.
               Mislim, da vam je iz mojega posega popolnoma jasno, da bomo vložili maksimalni možni
               napor, da bi z amandmaji uskladili ta zakon tako, da bi bil sprejemljiv za Slovenijo,
               za vas poslance tukaj v državnem zboru kot tudi, da bi prinesel neke priložnosti
               Slovencem v zamejstvu in po svetu. Hvala lepa.</p>
            </sp>
            <sp xml:id="SDZ4-Redna-12-2005-12-20.sp209">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pelikanu. Ker določen čas za razpravo še ni potekel, sprašujem, ali
               želi na podlagi prvega odstavka 71. člena poslovnika še kdo razpravljati. Jih bom
               prebral: Pukšič, Battelli, Jerovšek. Izvolite, imate po 5 minut. Gospod Pukšič.</p>
            </sp>
            <sp xml:id="SDZ4-Redna-12-2005-12-20.sp210">

               <speaker>FRANC PUKŠIČ:</speaker>

               <p>Hvala lepa, gospod predsednik. Ker je bilo med razpravo slišati tudi nekaj o
               opravljenem delu v preteklem letu, predvsem pa glede razpisa v zvezi z revijo, bi rad
               pojasnil naslednje.</p>
               <p>Oceno dela urada v preteklem letu so dale Slovenke in Slovenci, ki živijo zunaj meja.
               Jaz se jim prav od srca zahvaljujem. Ocena, ki je bila, je njihova, ker smo v tem
               uradu delali za, jaz sem velikokrat rekel, zlato slovensko zrnje, kjerkoli že je na
               tej zemeljski obli.</p>
               <p>Kar se pa tiče torej zadnjega projekta razpisa v zvezi s tiskanim medijem pa
               naslednje. Pred dvema letoma, približno leto in pol nazaj, je bil tudi takšen javni
               razpis, na katerem je komisija, ki je bila sestavljena iz urada ministrstva za
               kulturo in ministrstva za šolstvo, izbrala za izdajatelja Družino. Politična
               odločitev, torej v nasprotju z razpisom, ker je bilo zapisano v razpisu, da bo izbran
               tisti, ki bo izpolnjeval najboljše pogoje, ki ga je predlagala komisija, pa so
               ministrica gospa Rihtarjeva, zunanji minister Dimitrij Rupel in takratna državna
               sekretarka Jadranka Šturm Kocjan politično odločili, da bodo to dali nekomu drugemu.
               Revija Slovenija.svet, ki je izhajala leto in pol, sem sicer ob tem delu v zadnjem
               letu ob samo enem obisku Slovencev zunaj, po svetu ob tej priliki povprašal o tej
               reviji in so, da od kar ni Rodne grude, nimajo več časopisa. To pomeni, da kaj dosti
               o tej reviji niso vedeli. Revijo, ki jo je sedaj izbrala komisija, je bila od osmih
               članov, torej izbor sedmih za in eden se je opredelil za neko drugo, pa ne za to, ki
               se sedaj pritožuje. Trije člani te komisije so bili isti, kot so bili pred letom in
               pol. Izbor je bil na osnovi prijave, na osnovi materialnih dokazov ob prijavi, na
               osnovi pogovora štirih najboljših s komisijo in tudi na koncu pred podpisom pogodbe
               na osnovi pogovora s takratnim državnim sekretarjem. Prepričan sem, da je bil izbor
               najboljši, da pa se bo pokazalo samo z delom te revije, ni pa samo v pisni obliki,
               ampak tudi v elektronski oziroma internetni obliki, tako da bo imela svoj portal, ker
               vsega tega do sedaj ni bilo. Upam in želim, da bo dosegla čim večje število Slovenk
               in Slovencev po svetu, saj je pravzaprav njim namenjena.</p>
               <p>Zdaj pa v zvezi s prenosom tega urada nazaj pod zunanje ministrstvo. Moje prepričanje
               je, da bi to bila ena od ponovnih slabih odločitev. V dvanajstih letih se je
               pokazalo, da to ni funkcioniralo, in tudi v tem letu se je pokazalo, pa ne samo v tem
               letu, temveč tudi potreba, sami ste omenjali, 28 področnih zakonov, ki so bdeli in
               bdijo nad temi področji za Slovence v zamejstvu in po svetu. Torej potreba, celostna
               potreba, tudi zaradi gospodarskega povezovanja in razvoja. In prepričan sem, da bi to
               doprineslo tudi k razvoju Slovenije v bodoče. V to sem prepričan, tako kot sem pač že
               zadnjih šest let, kar se s tem aktivno ukvarjam, da je najboljše za Slovenke in
               Slovence, ki živijo zunaj, da vodi urad minister brez listnice. Prepričan sem, da je
               dobro, če se v ta zakon zapiše finančni minimum za funkcioniranje tega in da se
               uvedejo oziroma zapišejo možne davčne olajšave za vse tiste, ki delajo na tem
               področju za ohranjanje slovenstva in slovenske kulture. Za to gre. Hvala lepa.</p>
            </sp>
            <sp xml:id="SDZ4-Redna-12-2005-12-20.sp211">

               <speaker>PREDSEDNIK FRANCE CUKJATI:</speaker>

               <p>Hvala gospodu Pukšiču. Gospod Battelli, imate besedo.</p>
            </sp>
            <sp xml:id="SDZ4-Redna-12-2005-12-20.sp212">

               <speaker>ROBERTO BATTELLI:</speaker>

               <p>Hvala, predsednik. Ne bom kolegicam in kolegom, pa tudi vam ne kradel preveč časa.
               Ampak, poglejte, ob tako občutljivih temah, kajti tu ne gre samo za usodo skupnosti,
               ampak tudi prav za individualne usode in tako naprej, koliko samoreferenčnih razprav
               je bilo, in tudi ob polprazni dvorani. To poudarjam zaradi tega, ker sicer je taka
               tema vedno bila predmet velikih demagoških zanosov. To je ena stvar. Se pravi,
               samoreferenčnost teh razprav in opravičevanje lastnih početij določenih oseb. In
               potem tu zaznavam že spet, pa ne samo o tej temi, ampak vendarle zaznavam pomanjkanje
               osnovnih informacij celotnega zbora za pravilno odločanje. To je sedaj en širši
               problem, ki se je pokazal tu zelo nazorno po mojem skromnem mnenju.</p>
               <p>In tretje, kar sem hotel povedati, je pa to ideologiziranje te politike in
               popravljanje krivic tudi na tem področju. Veste, stalno popravljanje nekih krivic v
               bistvu odtujuje pozornost od pravih problemov ljudi, ki tu in sedaj živijo in morajo
               še imeti možnost dostojno živeti. To odstranjuje pozornost od tega. Zato bo treba
               najti konsenz o tem, da se to neha, ker se ne da z enakimi metodami, ko se jih sicer,
               kako bi rekel, pravilno tudi obtožuje, da so obstajali z enakimi metodami, to
               izpodbiti. Ne da se. Niti na tem področju, niti na kakšnem drugem. Mi moramo najti
               eno zrelost, zadostno zrelost, da s tem prenehamo in da se končno posvetimo reševanju
               problemov, ki obstajajo in ki se vlečejo tudi iz preteklosti, iz zgodovine in tako
               naprej. Ta pogum in to zrelost moramo poiskati na podlagi pravih informacij. Stroka
               nam jih nudi. Problem ni v stroki, problem je v politiki, ki ne sliši, ne dojema,
               noče se spopasti s tem problemom. To sem hotel povedati. Hvala lepa.</p>
            </sp>
            <sp xml:id="SDZ4-Redna-12-2005-12-20.sp213">

               <speaker>PREDSEDNIK FRANCE CUKJATI:</speaker>

               <p>Hvala, gospodu Battelliju. S tem zaključujem razpravo. O predlogu sklepa, da je
               predlog zakona primeren za nadaljnjo obravnavo, bomo v skladu s časovnim potekom seje
               zbora odločali danes v okviru glasovanj čez pol ure, to je ob 19.30 uri. S tem
               prekinjam to točko dnevnega reda, prekinjam sejo zbora, ki jo bomo nadaljevali ob
               19.30.</p>
               <stage xml:id="SDZ4-Redna-12-2005-12-20.stage16">(Seja je bila prekinjena ob 19.02 uri in se je nadaljevala ob 19.31 uri.)</stage>
            </sp>
            <sp xml:id="SDZ4-Redna-12-2005-12-20.sp214">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, spoštovani gospod predsednik vlade, spoštovani
               ministri in sodelavci! Nadaljujemo prekinjeno sejo državnega zbora.</p>
               <p>Prehajamo na glasovanja zbora o predlogih odločitev.</p>
               <p>Preden preidemo na glasovanje, prosim poslanke in poslance, da preverijo delovanje
               glasovalnih naprav, in sicer mora na desni strani vložene kartice goreti oranžna
               lučka, v tem primeru se glasovanje lahko opravi.</p>
               <p>Nadaljujemo s prekinjeno <title xml:id="SDZ4-Redna-12-2005-12-20.title4">2. točko dnevnega reda - obravnavo predloga kandidata za
                  ministra brez listnice, odgovornega za usklajevanje in spremljanje izvajanja
                  strategije razvoja Slovenije.</title>
               </p>
               <p>Prehajamo na odločanje o naslednjem predlogu sklepa: Za ministra brez listnice,
               odgovornega za usklajevanje in spremljanje izvajanja strategije razvoja Slovenije, se
               imenuje dr. Jože Pavlič Damjan.</p>
               <p>Prehajamo na odločanje. Glasujemo. Od 72 poslank in poslancev je za glasovalo 47,
               proti 23.</p>
               <p><stage xml:id="SDZ4-Redna-12-2005-12-20.stage17">(Za je glasovalo 47.)</stage> <stage xml:id="SDZ4-Redna-12-2005-12-20.stage18">(Proti 23.)</stage></p>
               <p>Ugotavljam, da je dr. Jože Pavlič Damjan imenovan za ministra brez listnice,
               odgovornega za usklajevanje in spremljanje izvajanja strategije razvoja Slovenije.
               <stage xml:id="SDZ4-Redna-12-2005-12-20.stage19">/Aplavz./</stage></p>
               <p>Ministru vlade Republike Slovenije čestitam k imenovanju in mu želim uspešno
               opravljanje dolžnosti!</p>
               <p>Prosim novoimenovanega ministra, da v skladu s 113. členom ustave Republike Slovenije
               priseže pred državnim zborom. Prosim.</p>
            </sp>
            <sp xml:id="SDZ4-Redna-12-2005-12-20.sp215">

               <speaker>DR. JOŽE P. DAMJAN:</speaker>

               <p>Prisegam, da bom spoštoval ustavni red, da bom ravnal po svoji vesti in da bom z
               vsemi svojimi močmi deloval za blaginjo Slovenije. <stage xml:id="SDZ4-Redna-12-2005-12-20.stage20">/Aplavz./</stage></p>
            </sp>
            <sp xml:id="SDZ4-Redna-12-2005-12-20.sp216">

               <speaker>PODPREDSEDNIK MAG. VASJA KLAVORA:</speaker>

               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ4-Redna-12-2005-12-20.title5">7. točko dnevnega reda - drugo obravnavo predloga zakona
                  o planinskih poteh.</title>
               </p>
               <p>Prehajamo na odločanje o naslednjem predlogu sklepa: Predlog zakona o planinskih
               poteh ni primeren za nadaljnjo obravnavo. Gospod Moge, izvolite prosim. Obrazložitev
               glasu.</p>
            </sp>
            <sp xml:id="SDZ4-Redna-12-2005-12-20.sp217">

               <speaker>RUDOLF MOGE:</speaker>

               <p>Zagotovo bom glasoval proti temu sklepu, kajti predlagatelji so na delovnem telesu in
               tudi v državnem zboru predstavili, da je zakon v redu. Ta zakon omogoča prost prehod
               preko privatne lastnine državljankam in državljanom Republike Slovenije, ta zakon nam
               omogoča, da bomo uzakonili in ta znak poskušali z zakonom zaščititi tako, da se bo
               imenoval po planincu Knafelcu. Ta zakon omogoča neprimerno varnejšo pot po planinah,
               ker bo verjetno manj nesreč, manj poškodovanih in tudi manj mrtvih. In ne nazadnje,
               ta zakon je zakon, pri katerem kažemo tudi Slovenci svojo identiteto. Ni odveč, da
               smo si Slovenci izbrali v svojem grbu ravno Triglav kot najvišjo goro, ki jo imamo,
               predstavlja simbolično. Ni odveč reči, da so planinci še kako prispevali v
               preteklosti, da se je slovenstvo ohranjalo, in treba je, ko se glasuje o tem zakonu,
               povedati, da planinci ne glede ne barvo, ki ji pripadajo, nimajo planinstva v nogah,
               ampak ga imajo v svojih srcih. Zato prosim, da ne podprete tega sklepa in za božič
               omogočite torej planincem, da bo tudi njim posijalo na njihovih planinskih potek
               lepše sonce.</p>
            </sp>
            <sp xml:id="SDZ4-Redna-12-2005-12-20.sp218">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, prosim. Gospod Zagorac.</p>
            </sp>
            <sp xml:id="SDZ4-Redna-12-2005-12-20.sp219">

               <speaker>BOŠTJAN ZAGORAC:</speaker>

               <p>Hvala za besedo. Sam seveda kot sopodpisnik predlaganega zakona ne bom podprl sklepa,
               ki ga je predlagalo matično delovno telo. Dejstvo je, da je treba planinske poti
               narediti varne in predvsem prijazne planincem. Vsekakor se ne morem strinjati s
               tistim, kar je bilo povedano v razpravi, češ da zakona ne bo nekdo podprl zato, ker
               niso urejena neka stvarno pravna razmerja in ga moti to, da se s tem zakonom pač
               dovoljuje prehod planincem preko zasebne zemlje na določeno planinsko točko.
               Potemtakem lahko pričakujemo, da bo pot enega planinca, ki danes porabi dva dni do
               vrha Triglava, trajala, če bo nova vlada pripravljala zakon, približno 14 dni, saj bo
               hodil čez Krajnsko Goro pa Celovec, da bo našel vse javne poti, da bo lahko prišel na
               vrh Triglava.</p>
               <p>Kar se pa tiče znaka. Slišali smo že v razpravi mojega poslanskega kolega, gospoda
               Baroviča, da danes imamo Slovenci svojo markacijo. Ali morda čakamo evropsko, da bo
               to moder krogec z E-jem, če bomo pa našli še nekoga, ki bo imel čas, da bo namesto
               krogca risal zvezdice - hvala lepa! Zato bom glasoval proti temu predlogu.</p>
            </sp>
            <sp xml:id="SDZ4-Redna-12-2005-12-20.sp220">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sajovic, imate besedo, prosim.</p>
            </sp>
            <sp xml:id="SDZ4-Redna-12-2005-12-20.sp221">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi! Glasoval bom proti sklepu
               matičnega delovnega telesa, kajti s tem se dokazuje, da ta vlada planincev nima rada.
               Gre preprosto za to: dana so bila neka izhodišča, dobra osnova, o kateri bi se dalo
               pogovarjati, o zadevi, katero bi se dalo nagraditi in pa izboljšati, tako pa ste na
               žalost k eni taki svetli temi, ki povezuje številne Slovence, prišli s političnim
               pristopom zaradi napačnega predlagatelja, kar pa za ta narod ni in ne bo dobro.</p>
            </sp>
            <sp xml:id="SDZ4-Redna-12-2005-12-20.sp222">

               <speaker>PODPREDSEDNIK MAG. VASJA KLAVORA:</speaker>

               <p>Gospa magistra Potrata, prosim.</p>
            </sp>
            <sp xml:id="SDZ4-Redna-12-2005-12-20.sp223">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Poslanska skupina Socialnih demokratov
               predlaganega sklepa ne bo podprla. Predlog zakona, o katerem se izrekamo zdaj, ima
               sicer nekatera določila, ki bi jih bilo mogoče z dopolnili izboljšati. Pred tem
               zakonom smo že sprejemali in podpirali predloge zakonov, ki so imeli dosti več
               pomanjkljivosti kot ta, tudi za tem zakonom bomo še kakšnega takega razglasili za
               primernega za nadaljnjo obravnavo. Škoda je, da zakonski predlog ne bo dobil podpore,
               kakršno uživa planinstvo med državljankami in državljani Slovenije. Škoda je, da je
               šele izziv s tem predlogom zakona za vlado bil tolikšen, da je sklenila sama
               pripraviti zakon, ki bo govoril seveda o planinstvu in planinskih poteh. Menimo, da
               predlog zakona dovolj dobro ureja vprašanja, na katera kaže njegov naslov, zato bomo
               glasovali, kot rečeno, v poslanski skupini Socialnih demokratov proti ugotovitvi, da
               zakon ni primeren za nadaljnjo obravnavo. Hvala.</p>
            </sp>
            <sp xml:id="SDZ4-Redna-12-2005-12-20.sp224">

               <speaker>PODPREDSEDNIK MAG. VASJA KLAVORA:</speaker>

               <p>Gospod Džuban, imate besedo. Prosim.</p>
            </sp>
            <sp xml:id="SDZ4-Redna-12-2005-12-20.sp225">

               <speaker>GEZA DŽUBAN:</speaker>

               <p>Hvala lepa, predsedujoči. Jaz spoštujem nekatere pripombe predvsem iz vrst koalicije,
               da bi potrebno bilo zakon v nekaterih delih spremeniti oziroma dodelati. In po
               krajših razgovorih smo ugotovili, da je teh pripomb zelo malo in da bi tudi
               koalicijski poslanci bili pripravljeni podpreti zakon ampak - ampak, ne morejo. V tej
               hiši velikokrat poslušamo o razvoju turizma kot alternativni dejavnosti praznjenju
               gorskih področij, podeželja in tako dalje. Naj mi nekdo razloži, kaj bi omejevanje
               pohodništva po planinskih poteh pomenilo za pospešeno praznjenje gorskih področij
               oziroma turističnih kmetij, ki se preživljajo izključno s to dejavnostjo. In eno, kar
               me je najbolj presenetilo v razpravi koalicijskih poslancev, da pohodništvo bolj
               škodi kot koristi. To je nekaj, kar ne slišiš pogosto v tej zamerski Sloveniji. In
               razlogi - kakšni, da ta zakon ni primeren - mislim, da niso utemeljeni, in jaz tega
               sklepa ne bom podprl. Hvala lepa.</p>
            </sp>
            <sp xml:id="SDZ4-Redna-12-2005-12-20.sp226">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jelinčič, imate besedo.</p>
            </sp>
            <sp xml:id="SDZ4-Redna-12-2005-12-20.sp227">

               <speaker>ZMAGO JELINČIČ PLEMENITI:</speaker>

               <p>Hvala lepa. V dvanajstih letih vladavine LDS in Združene liste smo dostikrat doživeli
               nekaj takega, kakor se bojim, da bomo doživeli danes, da bo dober zakon padel zaradi
               tega, ker ga je vložil napačen človek. Jaz mislim, da bi bilo lepo, da ne bi
               ponavljali napak iz dvanajstih let, ker vidimo, kam so nas pripeljale, in nima smisla
               delati istega, kot so delali prej, in se na ta način maščevati.</p>
               <p>Zakon je kot osnova dober, popravke se lahko vloži z amandmaji in mislim, da ne bo
               nobenega problema sprejeti te amandmaje, zato mislim, da je smiselno, če glasujemo
               vsi skupaj proti temu predlogu, tako kot bom glasoval jaz. Hvala.</p>
            </sp>
            <sp xml:id="SDZ4-Redna-12-2005-12-20.sp228">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Glasovalo je 72 poslank in poslancev, za 37, proti
               32.</p>
               <p><stage xml:id="SDZ4-Redna-12-2005-12-20.stage21">(Za je glasovalo 37.)</stage> <stage xml:id="SDZ4-Redna-12-2005-12-20.stage22">(Proti 32.)</stage></p>
               <p>Ugotavljam, da je zbor predlagani sklep sprejel, zato je zakonodajni postopek po
               predlogu zakona končan. Gospod Moge, izvolite.</p>
            </sp>
            <sp xml:id="SDZ4-Redna-12-2005-12-20.sp229">

               <speaker>RUDOLF MOGE:</speaker>

               <p>Proceduralno bi to izkoristil. Najprej bi se iz srca zahvalil tistim, ki ste zakon
               podprli. In kdo želi zakon v tretji obliki sopodpisati, ga imam tu, kot sem obljubil,
               in bo ta zakon jutri zopet ponovno v proceduri, popravljen z amandmaji na tistih
               točkah, kamor je zakonodajno-pravna služba rekla, da ni v redu. Kdor hoče, lahko
               sopodpiše.</p>
            </sp>
            <sp xml:id="SDZ4-Redna-12-2005-12-20.sp230">

               <speaker>PODPREDSEDNIK MAG. VASJA KLAVORA:</speaker>

               <p>Žal vas moram opozoriti, gospod Moge, da to ni bilo postopkovno vprašanje.
               Zaključujem to točko dnevnega reda.</p>
               <p>Nadaljujemo s <title xml:id="SDZ4-Redna-12-2005-12-20.title6">prekinjeno 17. točko dnevnega reda,</title> to je s <title xml:id="SDZ4-Redna-12-2005-12-20.title7">prvo obravnavo
                  predloga zakona o odnosih Republike Slovenije s Slovenci zunaj njenih meja.</title>
               Prehajamo na odločanje o naslednjem predlogu sklepa: Predlog zakona o odnosih
               Republike Slovenije s Slovenci zunaj njenih meja, prva obravnava, je primeren za
               nadaljnjo obravnavo. Gospod Pukšič, imate besedo.</p>
            </sp>
            <sp xml:id="SDZ4-Redna-12-2005-12-20.sp231">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi! Jaz bom takšen predlog sklepa,
               da je zakon primerna podlaga za nadaljnjo obravnavo, podprl. Zakon o Slovencih, ki
               živijo izven meja Republik Slovenije, končno prihaja v parlamentarno proceduro in ta
               zakon prvič tako rekoč visoko politično načelnost, ki jo je Republika Slovenija
               izražala do Slovencev v zamejstvu in po svetu prek resolucije iz leta 1996 in
               resolucije iz leta 2002, tokrat konkretizira v pravnem aktu.</p>
               <p>Drugič, ta zakon posebej določa pristojnosti in naloge tako na družbenem kot
               gospodarskem življenju Slovencev izven meja Republike Slovenije.</p>
               <p>Tretjič, zakon naposled prinaša tudi pravno osnovo za ureditev financiranje
               dejavnosti in organiziranja Slovencev v zamejstvu in po svetu. Skoraj nemogoče si je
               zamisliti, da toliko let ni bilo zakona za Slovence brez slovenskega državljanstva v
               skladu s 5. členom ustave in ta zakon razrešuje tudi to problematiko. In ne nazadnje,
               zakon ureja tudi področje repatriacije, kar se mi zdi zelo pomembno za Slovenke in
               Slovence na območjih, kjer vlada ali gospodarska ali politična kriza. Hvala.</p>
            </sp>
            <sp xml:id="SDZ4-Redna-12-2005-12-20.sp232">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Navzočih je 75 poslank in poslancev, za je
               glasovalo 56, proti 15.</p>
               <p><stage xml:id="SDZ4-Redna-12-2005-12-20.stage23">(Za je glasovalo 56.)</stage> <stage xml:id="SDZ4-Redna-12-2005-12-20.stage24">(Proti 15.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title8">11. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O TRAJNEM PRENEHANJU IZKORIŠČANJA URANOVE RUDE IN PREPREČEVANJU
                  POSLEDIC RUDARJENJA V RUDNIKU URANA ŽIROVSKI VRH, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. Prosim, gospod minister
               Podobnik.</p>
            </sp>
            <sp xml:id="SDZ4-Redna-12-2005-12-20.sp233">

               <speaker>JANEZ PODOBNIK:</speaker>

               <p>Dober večer, spoštovani gospod podpredsednik, poslanke in poslanci! Namen zakona, ki
               je pred vami, je v tem, da zagotovimo možnost nadaljevanja zapiralnih del rudnika
               urana Žirovski vrh, predvsem v zvezi z nemotenim nadaljevanjem del na trajni sanaciji
               odlagališč rudarske in hidrometalurške jalovine Jazbec in Boršt.</p>
               <p>Do sedaj veljavna pravna podlaga za trajno opustitev izkoriščanja uranove rude in
               preprečevanja posledic rudarjenja v rudniku urana Žirovski vrh, ki je opredeljena v
               zakonu o trajnem prenehanju izkoriščanja uranove rude in preprečevanju posledic
               rudarjenja v rudniku urana Žirovski vrh, je kot rok dokončanja vseh del trajne
               sanacije določila konec letošnjega leta. S tem predlogom spremembe in dopolnitve
               zakona pa se določa nov rok dokončanja vseh del trajne sanacije, in sicer v letu
               2010, predvsem zaradi tehnično zelo zahtevnih del trajne sanacije odlagališč rudarske
               in hidrometalurške jalovine Jazbec in Boršt.</p>
               <p>Treba je poudariti, da je bil obrat za proizvodnjo uranovega koncentrata zaprt po
               planu iz noveliranega programa z manj porabljenih sredstev, kot je bilo načrtovano.
               Predvsem pa je pomembno dejstvo, da so bila do konca letošnjega leta v celoti
               izvedena dela na sanaciji jame oziroma obrata za proizvodnjo uranovega koncentrata.
               Zapiralna dela na odlagališču Jazbec in Boršt pa se niso začela in glavni razlog za
               to je, da so bile na osnovi dodatno zahtevanih hidroloških, geoloških in geomehanskih
               raziskav spremenjene projektne osnove, ki so pogojevale nove projektne rešitve in
               izdelavo povsem nove dokumentacije.</p>
               <p>Predlog sprememb in dopolnitev zakona prinaša racionalizacijo stroškov državnega
               proračuna, saj bodo dosedanji delavci javnega podjetja na Žirovskem vrhu opravljali
               tudi radioaktivni monitoring, ki ga mora zagotavljati Agencija Republike Slovenije za
               radioaktivne odpadke pri ravnanja z radioaktivnimi odpadki, ki v skladu z zakonom o
               varstvu pred ionizirajočimi sevanji in jedrski varnosti opravlja obvezno državno
               gospodarsko javno službo dolgoročnega nadzora. Vladi Republike Slovenije je tudi dana
               možnost, da opravila javnega podjetja rudnika urana Žirovski vrh prenese na režijski
               obrat in tako dodatno zmanjša stroške zapiranja z zmanjševanjem stroškov tekočega
               poslovanja.</p>
               <p>V letu 2002 je bil sprejet nov sistemski zakon o varstvu pred ionizirajočimi sevanji,
               ki je odlagališči Jazbec in Boršt uvrstil med sevalne objekte. To je tudi zahtevalo
               izpolnitev dodatnih ukrepov in pogojev za pridobitev dovoljenja za izvedbo zapiralnih
               in sanacijskih del. Kot sem že omenil, je bilo za odlagališče Boršt treba izvesti
               dodatne raziskave in študije; te so pa pokazale, da so tehnične rešitve relativno
               zahtevne. Poleg že znanega stanja, nakloni brežin, plazovitost območja, je bila
               ugotovljena tudi sprememba lastnosti odloženega materiala.</p>
               <p>Zakon o trajnem prenehanju izkoriščanja uranove rude določa, da po zaključenih
               zapiralnih in sanacijskih delih nastopi za zaprte objekte v cilju trajnega
               spremljanja vplivov na okolje obdobje upravljanja. Upravljanje pa obsega nadzor nad
               vplivi na okolje in vzdrževanje zaprtih in saniranih objektov. Na podlagi predpisov
               pa je to obdobje razdeljeno na dva dela, petletno prehodno obdobje in dolgoročno
               obdobje upravljanja. Upravljanje zaprtih in saniranih objektov ureja zakon o varstvu
               pred ionizirajočimi sevanji. Poseben del upravljanja pa je monitoring vplivov na
               okolje in zdravje ljudi, ki poteka skladno z zakonodajo. Za dokončanje vseh
               zapiralnih in sanacijskih del bo treba zagotoviti za obdobje 2006-2010 sredstva v
               višini cca 7 milijard slovenskih tolarjev oziroma 6 milijard slovenskih tolarjev
               oziroma 6 milijard 933 milijonov tolarjev.</p>
               <p>Poudarim naj, da sem prepričan, da je bila odločitev o dodatnih raziskavah in novih
               projektih, ki bodo zagotovili večjo varnost kljub zamiku zaključka del in s tem tudi
               podaljšanja roka dokončanja zapiralnih del, pravilna. Za krajane v tej dolini in tudi
               naše zanamce bi bilo nesprejemljivo, spoštovane poslanke in poslanci, da na podlagi
               novih spoznanj po večji varnosti pri končni rešitvi sanacije odlagališč kljub nekaj
               večjim stroškom in ti dejansko so višji stroški, kot je bilo prvotno načrtovano, teh
               novih spoznanj ne bi upoštevali. Za javno podjetje Rudnik Žirovski vrh in stroko, ki
               pri projektu zapiranja in sanacij sodeluje, pa bi bilo to nedopustno in
               neodgovorno.</p>
               <p>Mnenja sem, da je zato prav, da predlagana spremembe zakona podpremo, s tem bomo
               omogočili nadaljevanje sanacijskih del. Na odboru za okolje in prostor ste poslanci
               in poslanke zakon z amandmaji tudi izboljšali. Poudarim naj, da vlada tudi podpira
               amandma skupine poslancev s prvopodpisanim Milenkom Ziherlom, ki dodaja novi tretji
               odstavek in s tem tudi v zakonsko normo zapisuje vsebino, o kateri smo se na odboru
               veliko pogovarjali, to pa je, da se odškodnine, določene v tem odstavku, izplačujejo
               kot nadomestilo za omejeno rabo prostora in da je prejemnik nadomestil občina.
               Podzakonski akt pa bo po predpisih, ki veljajo, po zakonskih predpisih pripravila
               Vlada Republike Slovenije. Predlagam, da zakon potrdite. Hvala lepa.</p>
            </sp>
            <sp xml:id="SDZ4-Redna-12-2005-12-20.sp234">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. Predlog zakona je obravnaval odbor za okolje in prostor
               kot matično delovno telo. Prosim predsednika odbora, gospoda Rudolfa Petana, da
               predstavi poročilo odbora.</p>
            </sp>
            <sp xml:id="SDZ4-Redna-12-2005-12-20.sp235">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, spoštovani. Odbor za okolje
               in prostor je na nujni seji obravnaval predlog zakona o spremembah in dopolnitvah
               zakona o trajnem prenehanju izkoriščanje uranove rude in preprečevanju posledic
               rudarjenja rudnik urana Žirovski vrh. Na seji odbora so poleg predstavnikov
               predlagatelja zakona in zakonodajno-pravne službe državnega zbora sodelovali še
               predstavniki Rudnika urana Žirovski vrh d.o.o. in predstavniki občine Gorenja vas
               Poljane.</p>
               <p>V uvodni obrazložitvi predloga zakona je minister za okolje in prostor, gospod Janez
               Podobnik, predstavil cilje in poglavitne rešitve predloga zakona, ki zagotavljajo
               možnost nadaljevanja zapiralnih del in se nanašajo predvsem na trajno sanacijo
               odlagališč rudarske in hidrometalurške jalovine Jazbec in Boršt, in sicer do leta
               2010, zaradi tehnično zahtevnih del trajne sanacije, za katere je potrebno izdelati
               revizijo noveliranega programa. Po zaključku vseh zapiralnih del in drugih nalog se
               predvideva prenos na novega upravljavca. V celotnem obdobju izvajanja sanacijskih del
               bodo zagotovljeni pogoji za nemoteno izvajanje del zunanjih izvajalcev, ravno tako pa
               je predvideno tudi postopno zmanjševanje števila zaposlenih in racionalizacija
               stroškov tekočega poslovanja javnega podjetja. Ob tem je predvidena tudi možnost, da
               se opravila javnega podjetja prenesejo na režijski obrat. Kljub pospešenemu
               financiranju zapiralnih del ostaja po noveliranem programu nerealiziranih še 9,3
               milijona evra zapiralnih in sanacijskih del. Za dokončanje vseh zapiralnih in
               sanacijskih del pa bo v obdobju od 2006 do 2010 potrebno zagotoviti še dodatna
               sredstva.</p>
               <p>Zakonodajno-pravna služba je predlagala nekaj nomotehničnih izboljšav besedila v 2.,
               3., in 4. členu predloga zakona. Ministrstvu za okolje in prostor je bila dana
               pobuda, da prouči možnost umestitve skladišča za nizko - in srednjeradioaktivne
               odpadke na območju rudnika urana Žirovski vrh v okviru izvedbe sanacijskih del, ravno
               tako pa tudi na drugih lokacijah v državi. Navedeno pobudo bi bilo smiselno
               upoštevati v okviru resolucije o nacionalnem programu ravnanja z radioaktivni odpadki
               in izrabljenim jedrskim gorivom.</p>
               <p>V nadaljevanju je odbor za okolje in prostor sprejel naslednje amandmaje k 2. členu,
               k 3. členu in 4. členu. Po končani razpravi o členih zakona ter razpravi in
               glasovanju o amandmajih odbora v skladu s 128. členom poslovnika je glasoval še o
               vseh členih predloga zakona in jih tudi sprejel. Ob upoštevanju sprejetih amandmajev
               je v skladu s prvim odstavkom 133. člena poslovnika državnega zbora pripravil
               dopolnjen predlog zakona o trajnem prenehanju izkoriščanju uranove rude in
               preprečevanju posledic rudarjenja v Rudniku urana Žirovski vrh in so tudi sestavni
               del tega poročila. Hvala lepa.</p>
            </sp>
            <sp xml:id="SDZ4-Redna-12-2005-12-20.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Drago
               Koren v imenu Nove Slovenije.</p>
            </sp>
            <sp xml:id="SDZ4-Redna-12-2005-12-20.sp237">

               <speaker>DRAGO KOREN:</speaker>

               <p>Dober večer, predsedujoči, poslanke in poslanci. V poslanski skupini Nove Slovenije
               bomo predlagano spremembo zakona o trajnem prenehanju izkoriščanja uranove rude in
               preprečevanju posledic rudarjenja v rudniku urana Žirovski vrh podprli. V tem zakonu
               nekje vidimo tri spremembe, ki jih ta sprememba, ki je pred nami, prinaša. Prva je
               ta, da bodo naloge radiološkega in meteorološkega monitoringa izvajali delavci
               sedanjega javnega podjetja Rudnik urana Žirovski vrh, kar bo prav gotovo prispevalo k
               zmanjševanju stroškov in k racionalizaciji. Druga pomembna stvar, ki jo mi vidimo pri
               tem zakonu, je možnost, da se likvidira javno podjetje, preden bodo končane vse
               naloge, ki jih predvideva program zapiranja, če se bo ocenilo, da javno podjetje kot
               tako ni več potrebno, če se bo število zaposlenih - kar se tudi ugotavlja, da se bo -
               zmanjšalo in da bo to lahko postal samo režijski obrat v okviru ministrstva za okolje
               in prostor.</p>
               <p>V poslanski skupini Nove Slovenije ocenjujemo, da bi ta poteza bila smotrna, da bi
               prav gotovo tudi s tem racionalizirali določene stroške.</p>
               <p>Tretja in poglavitna sprememba je seveda v podaljšanju roka za dokončano zaprtje
               rudnika in trajno sanacija odlagališč rudnika in hidrometeorološke jalovine Jazbec in
               Boršt, ki se podaljšuje do leta 2010. Vsi vemo, da bi po zdaj veljavnem programu
               stvar morala biti končana do konca letošnjega leta. Na odboru smo s strani direktorja
               javnega podjetja rudnika v zapiranju izvedeli, da bo sam rudnik zaprt, ko bo ...</p>
            </sp>
            <sp xml:id="SDZ4-Redna-12-2005-12-20.sp238">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, lepo bi prosil, če prekinete z vzporednim sestankom. Spoštovani gospodje,
               če prekinete s sestankom.</p>
            </sp>
            <sp xml:id="SDZ4-Redna-12-2005-12-20.sp239">

               <speaker>DRAGO KOREN:</speaker>

               <p>... se pravi, da bo samo zaprtje rudnika ...</p>
            </sp>
            <sp xml:id="SDZ4-Redna-12-2005-12-20.sp240">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-12-2005-12-20.sp241">

               <speaker>DRAGO KOREN:</speaker>

               <p>... in objektov končano v roku, se pravi, do konec letošnjega leta, da pa je problem
               na teh dveh odlagališčih Jazbec in Boršt, kjer bo potrebno pripraviti nove projekte,
               nove programe, da se bo stvar lahko sanirala. Nam se sicer postavilo vprašanje, ali
               so kje kakšni vzroki tudi, da ta sanacija ni bila tudi na teh dveh odlagališčih že
               pričeta oziroma da se še ne izvaja uspešno in če je morda mogoče tu možno najti tudi
               kakšnega krivca.</p>
               <p>V poslanski skupini se nam postavlja tudi vprašanje glede finančnih posledic tega
               zakona. Po tem programu je nekje prepotrebnih 7 milijard tolarjev, kar je po naših
               ocenah kar velik zalogaj, vendar upamo, da bodo sredstva zagotovljena in da se bo ta
               sanacija tudi v doglednem roku končala. V poslanski skupini bomo predlagan zakon
               podprli.</p>
            </sp>
            <sp xml:id="SDZ4-Redna-12-2005-12-20.sp242">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Mihael Prevc v imenu Slovenske ljudske stranke. Izvolite, prosim.
            </p>
            </sp>
            <sp xml:id="SDZ4-Redna-12-2005-12-20.sp243">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovani minister, spoštovani direktor
               direktorata, spoštovane kolegice in kolegi! Zakon o trajnem prenehanju izkoriščanja
               uranove rude in preprečevanju posledic rudarjenja v rudniku urana Žirovski vrh ter
               noveliran progam izvedbe trajnega prenehanja izkoriščanja uranove rude in
               preprečevanja posledic rudarjenja v rudniku Žirovski vrh opredeljujeta trajno
               opustitev izkoriščanja uranove rude in preprečevanja posledic rudarjenja v rudniku
               urada Žirovski vrh do konca leta 2005. Dejansko pa dela zaradi spremembe zakonodaje,
               ugotovitve drugačnih geomehanskih pogojev na odlagališčih hidrometalurške in jamske
               jalovine do navedenega roka ne bodo dokončana. Na odlagališču rudarske jalovine
               Jazbec že poteka sanacija, na odlagališču hidrometalurške jalovine Boršt pa se
               sanacija sploh še ni začela. Nujno je potrebna predlagana določitev novega roka
               dokončanja vseh del trajne sanacije prenehanja izkoriščanja uranove rude in
               preprečevanja posledic rudarjenja v rudniku, in sicer do konca leta 2010 ter s tem
               zagotoviti možnost nadaljevanja zapiralnih del rudnika Žirovski vrh, ki se nanaša
               predvsem na trajno sanacijo odlagališč rudarske in hidrometalurške jalovine Jazbec in
               Boršt.</p>
               <p>Na seji odbora za okolje so bili prisotni tudi predstavniki občine Gorenje vasi -
               Poljane, se pravi lokalne skupnosti, ki sodi v to območje, in so podali nekatera
               stališča. In sicer, na osnovi pogodbe o neodplačnem prenosu nepremičnin je bil na
               občino Gorenja vas - Poljane v letu 2003 izveden prenos dela zemljišč, z nadaljnjim
               postopkom prenosa pa se zamuja, kar povzroča težave lokalni skupnosti pri postopku
               podeljevanja stavbnih pravic v gospodarski coni Todraž zainteresiranim podjetnikom.
               Tako je občina Gorenja vas - Poljane v vseh 35 letih bila prikrajšana pri
               gospodarskem razvoju, saj so bila vsa vlaganja namenjena rudniku urana Žirovski vrh,
               zato se vsaj v fazi zapiranja rudnika zahteva, da se upoštevajo tudi zahteve lokalne
               skupnosti. Dodatno prikrajšane lokalne skupnosti pa predstavlja tudi neplačilo
               nadomestila za uporabo stavbnega zemljišča na podlagi trditve, da odlagališči
               rudarske jalovine Jazbec ter hidrometalurške jalovine Boršt nista radiološko
               obremenjeni, temveč da sta sevalna objekta, kljub temu, da se na obeh odlagališčih
               nahaja večja količina radioaktivnih odpadkov. Občina Gorenja vas - Poljane tudi
               ugotavlja, da sprememba zakona ne določa kot rednega člana nadzornega sveta tudi
               predstavnika lokalne skupnosti. Takšno ravnanje predstavlja oviralni moment dobrega
               sodelovanja med javnim podjetjem in lokalno skupnostjo. Vključevanje lokalne
               skupnosti je nujno, saj je le tako mogoče vzpostaviti konstruktiven odnos dobrega
               sodelovanja med občino in javnim podjetnikom rudnika Žirovski vrh, za katerega si
               občina vseskozi prizadeva. Nujno potrebno je torej omogočiti enakopravno sodelovanje
               lokalne skupnosti. Zahteva lokalne skupnosti je tudi, da je potrebno priznati omejeno
               rabo prostora, zaradi dveh odlagališč hidrometalurške in jamske jalovine v približni
               površini 10 hektarjev. Te zadeva, pa vsekakor rešuje amandma, katerega podpisnik sem
               tudi sam, ki je usklajen z vlado in ga bomo poslanci Ljudske stranke tudi podprli,
               tako kot bomo poslanci Ljudske stranke podprli tudi zakon o spremembah in dopolnitvah
               zakona o trajnega prenehanju izkoriščanja uranove rude in preprečevanja posledic
               rudarjenja v rudniku urana Žirovski vrh. Hvala lepa.</p>
            </sp>
            <sp xml:id="SDZ4-Redna-12-2005-12-20.sp244">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič, Slovenska nacionalna stranka. Prosim.
            </p>
            </sp>
            <sp xml:id="SDZ4-Redna-12-2005-12-20.sp245">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Spoštovane vztrajajoče kolegice in kolegi državnega
               zbora. Zapiralna dela so v vseh rudnikih zelo zahteven proces. In vsak zakon ali
               predlog zakona o spremembah in dopolnitvah zakona je seveda dobrodošel. Dobrodošel,
               če ima - in mislim, da ima - objektivne razloge za to, da se zapiralna dela zaradi
               svoje visoke stopnje zahtevnosti odvijajo varno, v času, ki je za to potreben, in
               seveda tudi z vsemi spremljajočimi ukrepi, ki niso zgolj in samo podaljšanje časa ali
               povečevanja za to potrebnih sredstev, temveč so reševanje tudi nekaterih socialnih
               težav rudarjev, tako rudnika uranove rude v Žirovskem vrhu kakor tudi kjerkoli
               drugje.</p>
               <p>Predlog zakona o spremembah ima svoje razloge, ima željo po končanju zapiralnih del,
               želje po nemotenem izvajanju, prav tako gre tukaj za zagotovitev varnosti pri samem
               delu, za ugotovitev, preverjanje stanja ogroženosti in ne nazadnje tudi za vprašanje
               odškodnin zaradi rabe prostora, kajti vsak prostor, ki je zažrt, je tako kot človek,
               ki ima hudo rano na kateremkoli delu telesa. In pogled v naravo seveda ni prijeten ob
               tem. Predvsem pa pozdravljam v tem časovnem obdobju, ki se premakne z leta 2005 na
               2010 za zapiralna dela, tudi predlog oziroma idejo vlade, da se prouči tudi možnost
               umestitve skladišč za nizko - in srednjeradioaktivne odpadke tako na območju rudnika
               urana Žirovski vrh kot tudi na območjih drugih rudnikov, ki se bodo zapirali. Kajti v
               tem času bo potrebno seveda tudi osveščenost vseh nas, kaj pravzaprav so nizko - in
               srednjeradioaktivni odpadki, zakaj so neškodljivi, v kolikšni meri so neškodljivi in
               v kakšni vsebini in obliki so neškodljivi. Seveda, s tem država rešuje tako finančni
               kot drugi, prostorski problem ob zapiranju.</p>
               <p>V Slovenski nacionalni stranki seveda bomo podprli predlog zakona, ker se zavedamo
               težavnosti teh del. Seveda pa bomo tako kot tudi drugod zelo radi slišali in videli,
               kako ta dela potekajo in da bodo sredstva, za to namenjena, namenjena predvsem
               varnosti, racionalni porabi in tudi odškodnini za prizadeto prelepo zemljo naše
               države Slovenije.</p>
            </sp>
            <sp xml:id="SDZ4-Redna-12-2005-12-20.sp246">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine SDS ima besedo gospod Danijel Krivec.
               Prosim.</p>
            </sp>
            <sp xml:id="SDZ4-Redna-12-2005-12-20.sp247">

               <speaker>DANIJEL KRIVEC:</speaker>

               <p>Spoštovani predsednik, spoštovani minister, kolegice in kolegi! Namen sprejetja
               predlaganega zakona je zagotoviti možnost nadaljevanja zapiralnih del rudnika urana
               Žirovski vrh, ki pa se nanašajo predvsem na trajno sanacijo odlagališč rudarske in
               hidrometalurške jalovine Jazbec in Boršt. Zakon o trajnem prenehanju izkoriščanja
               uranove rude in preprečevanju posledic rudarjenja v rudniku urana Žirovski vrh ter
               noveliran program izvedbe trajnega prenehanja izkoriščanja uranove rude in
               preprečevanja posledic rudarjenja v rudniku urana Žirovski vrh opredeljujeta trajno
               opustitev izkoriščanja uranove rude in preprečevanje posledic rudarjenja v samem
               rudniku urana Žirovski vrh, in to do leta 2005. Dejansko pa vsa zapiralna in
               sanacijska dela zaradi spremembe zakonodaje, ugotovitve drugačnih geoloških in
               geomehanskih pogojev na odlagališčih do predvidenega roka ne bodo končana. Zato je
               nujno potrebna predlagana določitev novega roka dokončanja vseh del, in sicer do
               konca leta 2010. S tem zagotovimo možnost nadaljevanja zapiralnih del rudnika
               Žirovski vrh, ki se nanašajo predvsem na trajno sanacijo obeh odlagališč rudarske in
               hidrometalurške jalovine Jazbec in Boršt. Novi rok za dokončanje je podaljšan
               predvsem zaradi tehnično zelo zahtevnih del, ki jih zahteva trajna sanacija obeh
               odlagališč. V nadaljnjih fazah trajne sanacije pa je treba določiti tudi območje
               omejene rabe prostora zaradi odlagališč in tudi višino nadomestila zaradi omejene
               rabe prostora. To povzema tudi predlagani amandma. Zaradi težko popravljivih
               posledic, ki bi lahko nastale v primeru nepredvidene naravne nesreče, je nujno treba
               podaljšati rok dokončanja vseh del trajne sanacije in omogočiti zakonsko podlago za
               izvedbo omenjenih del. Zato bomo v poslanski skupini Slovenske demokratske stranke
               podprli tako predlog zakona kot tudi predlagani amandma.</p>
            </sp>
            <sp xml:id="SDZ4-Redna-12-2005-12-20.sp248">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine LDS bo stališče predstavil dr. Pavel Gantar.
            </p>
            </sp>
            <sp xml:id="SDZ4-Redna-12-2005-12-20.sp249">

               <speaker>DR. PAVEL GANTAR:</speaker>

               <p>Gospod podpredsednik, gospod minister, spoštovane kolegice in kolegi! V poslanskem
               klubu LDS bomo predlog sprememb in dopolnitev zakona o trajnem prenehanju
               izkoriščanja uranove rude in preprečevanju posledic rudarjenja v rudniku urana
               Žirovski vrh podprli. Podprli bomo tudi amandmaje, ki jih je sprejelo matično delovno
               telo, pa tudi amandma, ki ga je pripravila skupina poslancev in se nanaša na
               odškodnino, do katere je upravičena lokalna skupnost, na območju katere se nahaja ta
               objekt. Razlog za sprejetje zakona so določene zamude, ki so nastale pri zapiranju
               rudnika urana Žirovski vrh. O razlogih za zamude bi se dalo na dolgo in široko
               razpravljati, pa vendarle bi morali in smeli reči, da so k tem zamudam prispevali
               predvsem objektivni dejavniki, ki se nanašajo na zahtevnost sanacije, na spremembe
               zakonodaje in tudi na nove in ugotovljene težave tehnične in druge narave, ki so
               nastajale ob samih delih. Ne gre pozabiti, da gre za objekt, ki je bil namenjen
               pridobivanju in predelavi uranove rude, zato je glede na potencialne nevarnosti, ki
               bi jih prineslo strokovno sporno zapiranje rudnika ali razgradnje objektov ali
               sanacija odlagališč, to zelo občutljivo vprašanje. Posebno občutljivo vprašanje in
               tehnično zahtevno je trajna ureditev obeh odlagališč, kjer se je izkazalo, da so
               tehnične bistveno bolj zahtevne zaradi že omenjenih hidromehanskih, hidrološki in
               drugih pogojev. Hkrati, kot je bilo rečeno, sta obe odlagališči tudi sevalna objekta
               in prav je tako, kar je seveda zahtevalo tudi ponovno preveritev in dopolnitev
               dokumentov, ki urejajo to sanacijo.</p>
               <p>Hkrati tudi podpiramo možnost, da se po določenem času to, kar bo ostalo od rudnika,
               preoblikuje v režijski obrat, ki bi bil pod upravo ministrstva za okolje in prostor.
               Konkretno se bomo o tem seveda opredelili takrat, ko se bo ministrstvo za to
               odločilo, ampak načeloma to možnost podpiramo. Še enkrat bi torej poudaril, da bo
               poslanski klub LDS podprl predlog zakona, podprl tudi vse amandmaje, ki so bili
               priloženi k mnenju. Hvala lepa.</p>
            </sp>
            <sp xml:id="SDZ4-Redna-12-2005-12-20.sp250">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo predstavitev stališč poslanskih skupin. Prehajamo na drugo
               obravnavo, to je na razpravo o členu in o vloženem amandmaju z dne 15.12.2005. V
               razpravo dajem 2. člen in amandma, ki ga je vložila skupina poslancev s
               prvopodpisanim gospodom Milenkom Ziherlom, ste dobili na klop.</p>
               <p>Ker vidim, da nihče ne želi razpravljati, zaključujem razpravo in prehajamo na
               odločanje o amandmaju k 2. členu. Glasujemo. Ugotavljam, da je volilo 58 poslank in
               poslancev, za se je odločilo 53, proti nihče.</p>
               <p><stage xml:id="SDZ4-Redna-12-2005-12-20.stage25">(Za je glasovalo 53.)</stage> <stage xml:id="SDZ4-Redna-12-2005-12-20.stage26">(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključujem drugo obravnavo in prehajamo na <title xml:id="SDZ4-Redna-12-2005-12-20.title9">tretjo obravnavo</title> predloga
               zakona. Ugotavljam, da je zbor v drugi obravnavi sprejel amandma k 2. členu
               dopolnjenega predloga zakona. Sprašujem kvalificirane predlagatelje, ali nameravajo k
               temu členu vložiti amandma. <stage xml:id="SDZ4-Redna-12-2005-12-20.stage27">(Ne.)</stage> Ugotavljam, da v tretji obravnavi ni bilo vloženih
               amandmajev. Na podlagi petega odstavka 140. člena poslovnika zbora vas obveščam, da
               me zakonodajno-pravna služba in vlada nista obvestili, da bi bil zakon zaradi
               sprejetih amandmajev neusklajen. Prehajamo na odločanje o zakonu. Glasujemo.
               Glasovalo je 61 poslank in poslancev, za 60, proti nihče.</p>
               <p><stage xml:id="SDZ4-Redna-12-2005-12-20.stage28">(Za je glasovalo 60.)</stage> <stage xml:id="SDZ4-Redna-12-2005-12-20.stage29">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Hvala lepa, gospod minister s sodelavci.</p>
               <p>Prehajamo na <title xml:id="SDZ4-Redna-12-2005-12-20.title10">12. TOČKO DNEVNEGA REDA,</title> to je na <title xml:id="SDZ4-Redna-12-2005-12-20.title11">OBRAVNAVO PREDLOGA ZAKONA
                  O RATIFIKACIJI KONVENCIJE ŠTEVILKA 154 O SPODBUJANJU KOLEKTIVNEGA
               POGAJANJA.</title>
               </p>
               <p>Besedo dajem gospe Bredi Pečan za predstavitev stališča poslanske skupine Socialnih
               demokratov.</p>
            </sp>
            <sp xml:id="SDZ4-Redna-12-2005-12-20.sp251">

               <speaker>BREDA PEČAN:</speaker>

               <p>Dober večer! Rekli so mi, da je najboljše biti edini, ki poda stališče poslanske
               skupine k posameznem predlogu, ki se obravnava na tej seji. Mislim, da je na mestu in
               prav, da opozorim poslanke in poslance, predvsem pa vlado Republike Slovenije, da ta
               konvencija ni kar tako. In da če že ratificiramo mednarodne konvencije, se jih tudi
               držimo. Rada bi opozorila, da je cela vrsta mednarodnih sporazumov, konvencij, ali
               kakorkoli se že ti sporazumi imenujejo, ki jih naša država - med drugim, recimo,
               kjotskega sporazuma - kljub temu da ga je ratificirala - ne izpolnjuje. In zato bi
               rada opozorila, da konvencijo o spodbujanju kolektivnega pogajanja ratificiramo šele
               danes zaradi tega, ker je bil zakon o delovnih razmerjih, ki omogoča ratifikacijo te
               konvencije, sprejet leta 2003 in da je leta 2003 tudi bilo s socialnim sporazumom za
               obdobje 2003-2005, ki ga je podpisalo največje število socialnih partnerjev doslej,
               pravzaprav tudi podpisan dogovor o tem, da bomo pospeševali in razvijali sistem
               kolektivnega pogajanja in krepitev socialnega dialoga v naši državi.</p>
               <p>Zaradi tega bi rada tudi opozorila, da takrat, ko se socialni partnerji, predstavniki
               delodajalcev in delojemalcev srečajo zaradi tega, da bi se dogovorili o novih
               pogajanjih za obdobje 2006 in naprej, da je obvezno in prav, da se udeleži teh
               pogajanj, tudi takrat, kadar se dogovarjajo samo o pravilih, kako bodo pogajanja
               tekla, in sodeluje pri tem vlada Republike Slovenije. Žal, kljub temu da je ta vlada
               predlagala, da državni zbor ratificira konvencijo, ni štela za potrebno, da bi se pri
               prvih pogajanjih o socialnem sporazumu, se pravi o novem socialnem sporazumu v naši
               državi, udeležila prvega srečanja pogajalcev.</p>
               <p>Menim, da ta konvencija tudi vlado Republike Slovenije zavezuje k nekaterim dejanjem,
               ki ji morda niso ravno povšeči, vendar jih bo morala izvrševati. In zato poslanska
               skupina Socialnih demokratov podpira ratifikacijo te konvencije in istočasno tudi
               podpira vse dejavnosti vlade Republike Slovenije k olajševanju, pospeševanje in
               omogočanju socialnega sporazumevanja in sklepanja kolektivnih pogodb. Hvala.</p>
            </sp>
            <sp xml:id="SDZ4-Redna-12-2005-12-20.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker matično delovno telo v okviru druge obravnave ni sprejelo nobenega
               amandmaja, razprave o členih in amandmajih ni.</p>
               <p>Zato prehajamo na <title xml:id="SDZ4-Redna-12-2005-12-20.title12">tretjo obravnavo,</title> to je na odločanju o predlogu zakona.
               Glasujemo. Glasovalo je 60 poslank in poslancev, za 56, proti nihče.</p>
               <p><stage xml:id="SDZ4-Redna-12-2005-12-20.stage30">(Za je glasovalo 56.)</stage> <stage xml:id="SDZ4-Redna-12-2005-12-20.stage31">(Proti nihče.)</stage></p>
               <p>Ugotavljam, da je zakon sprejet.</p>
               <p>Prehajamo na <title xml:id="SDZ4-Redna-12-2005-12-20.title13">13. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O MEDSEBOJNI PRAVNI POMOČI MED EVROPSKO UNIJO IN ZDRUŽENIMI
                  DRŽAVAMI AMERIKE.</title> Ker matično delovno telo v okviru druge obravnave ni
               sprejelo nobenega amandmaja, razprave o členih amandmajih ni. Zato prehajamo na
               tretjo obravnavo, to je na odločanje o predlogu zakona. Glasujemo. Od 58 poslank in
               poslancev je glasovalo za 54, proti nihče.</p>
               <p><stage xml:id="SDZ4-Redna-12-2005-12-20.stage32">(Za je glasovalo 54.)</stage> <stage xml:id="SDZ4-Redna-12-2005-12-20.stage33">(Proti nihče.)</stage></p>
               <p>Ugotavljam, da je zakon sprejet. In s tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title14">14. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O IZROČITVI MED EVROPSKO UNIJO IN ZDRUŽENIMI DRŽAVAMI
                  AMERIKE.</title> Ker matično delovno telo v okviru druge obravnave ni sprejelo
               nobenega amandmaja, razprave o členih in amandmajih ni. Zato prehajamo na tretjo
               obravnavo, to je na odločanje o predlogu zakona. Glasujemo. Glasovalo je 60 poslank
               in poslancev, za 55, proti nihče.</p>
               <p><stage xml:id="SDZ4-Redna-12-2005-12-20.stage34">(Za je glasovalo 55.)</stage> <stage xml:id="SDZ4-Redna-12-2005-12-20.stage35">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title15">19. TOČKO DNEVNEGA REDA - TO JE NA POTRDITEV URADNIH PREČIŠČENIH
                  BESEDIL ZAKONOV.</title> Uradna prečiščena besedila je pripravila zakonodajno-pravna
               služba zbora in jih zbor potrdi brez razprave.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o gostinstvu." Glasujemo. Glasovalo je 63 poslank in poslancev, za
               58, proti 1.</p>
               <p><stage xml:id="SDZ4-Redna-12-2005-12-20.stage36">(Za je glasovalo 58.)</stage> <stage xml:id="SDZ4-Redna-12-2005-12-20.stage37">(Proti 1.)</stage></p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o zaposlovanju in delu tujcev." Glasujemo. Glasovalo je 61 poslank in
               poslancev, za 57, proti 1.</p>
               <p><stage xml:id="SDZ4-Redna-12-2005-12-20.stage38">(Za je glasovalo 57.)</stage> <stage xml:id="SDZ4-Redna-12-2005-12-20.stage39">(Proti 1.)</stage></p>
               <p>Ugotavljam, da je zbor prečiščeno besedilo navedenega zakona potrdil.</p>
               <p>Prehajamo na odločanje o predlogu sklepa: "Potrdi se uradno prečiščeno besedilo
               zakona o izdelkih iz plemenitih kovin." Glasujemo. 63 poslank in poslancev je
               glasovalo, 62 za, proti nihče.</p>
               <p><stage xml:id="SDZ4-Redna-12-2005-12-20.stage40">(Za je glasovalo 62.)</stage> <stage xml:id="SDZ4-Redna-12-2005-12-20.stage41">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o kazenskem postopku." Glasujemo. Glasovalo je 66 poslank in
               poslancev, za 63, proti 1.</p>
               <p><stage xml:id="SDZ4-Redna-12-2005-12-20.stage42">(Za je glasovalo 63.)</stage> <stage xml:id="SDZ4-Redna-12-2005-12-20.stage43">(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o notariatu." Glasujemo. Navzočih 65 poslank in poslancev. Za je
               glasovalo 63, proti nihče.</p>
               <p><stage xml:id="SDZ4-Redna-12-2005-12-20.stage44">(Za je glasovalo 63.)</stage> <stage xml:id="SDZ4-Redna-12-2005-12-20.stage45">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o ukrepih za odpravo posledic določenih zemeljskih plazov večjega
               obsega iz leta 2000 in 2001." Glasujemo. Glasovalo je 65 poslank in poslancev, za 65,
               proti nihče.</p>
               <p><stage xml:id="SDZ4-Redna-12-2005-12-20.stage46">(Za je glasovalo 65.)</stage> <stage xml:id="SDZ4-Redna-12-2005-12-20.stage47">(Proti nihče.)</stage></p>
               <p>Ugotavljam, da je prečiščeno besedilo navedenega zakona zbor potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o varnosti na smučiščih." Glasujemo. Navzočih 65, za je glasovalo 64,
               proti 1.</p>
               <p><stage xml:id="SDZ4-Redna-12-2005-12-20.stage48">(Za je glasovalo 64.)</stage> <stage xml:id="SDZ4-Redna-12-2005-12-20.stage49">(Proti 1.)</stage></p>
               <p>Ugotavljam, da je zbor potrdil uradno prečiščeno besedilo navedenega zakona.</p>
               <p>Prehajamo na odločanje o predlogu sklepa: "Potrdi se uradno prečiščeno besedilo
               zakona o potnih listinah." Glasujemo. Glasovalo je 65 poslank in poslancev, za 65,
               proti nihče.</p>
               <p><stage xml:id="SDZ4-Redna-12-2005-12-20.stage50">(Za je glasovalo 65.)</stage> <stage xml:id="SDZ4-Redna-12-2005-12-20.stage51">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o policiji." Glasujemo. Od 59 poslank in poslancev je za glasovalo
               58, proti 1.</p>
               <p><stage xml:id="SDZ4-Redna-12-2005-12-20.stage52">(Za je glasovalo 58.)</stage> <stage xml:id="SDZ4-Redna-12-2005-12-20.stage53">(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o omejevanju uporabe tobačnih izdelkov." Glasujemo. Navzočih je 63,
               za je glasovalo 60, proti 1.</p>
               <p><stage xml:id="SDZ4-Redna-12-2005-12-20.stage54">(Za je glasovalo 60.)</stage> <stage xml:id="SDZ4-Redna-12-2005-12-20.stage55">(Proti 1.)</stage></p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title16">20. TOČKO DNEVNEGA REDA - MANDATNO-VOLILNE ZADEVE.</title> Zbor bo v
               okviru te točke obravnaval deset predlogov sodnega sveta za izvolitev v sodniško
               funkcijo, predlog sklepa o razrešitvi namestnika varuha človekovih pravic, predlog
               sklepa o sestavi in imenovanju predsednika, podpredsednika ter članov in namestnikov
               članov Preiskovalne komisije Državnega zbora Republike Slovenije za ugotovitev
               politične odgovornosti nosilcev javnih funkcij v zvezi z domnevnim oškodovanjem
               državnega premoženja pri prodaji deležev Kapitalske družbe d.d. in Slovenske
               odškodninske družbe d.d. v gospodarskih družbah, in sicer tako, da zajema preiskava
               vse prodaje, ki so sporne z vidika skladnosti z zakoni in drugimi predpisi ter z
               vidikov preglednosti in gospodarnosti, ter predlog sklepa o spremembi sklepa o
               sestavi imenovanju predsednika, podpredsednika ter članov in namestnikov članov
               Preiskovalne komisije Državnega zbora Republike Slovenije za ugotovitev in oceno
               dejanskega stanja, ki je lahko podlaga za odločanje o politični odgovornosti nosilcev
               javnih funkcij v vladi Republike Slovenije, na ministrstvu za pravosodje, Vrhovnem
               državnem tožilstvu Republike Slovenije v zvezi z izvrševanjem nadzora po zakonu o
               državnem tožilstvu <stage>(Ur. l. RS, št. 110/02)</stage>, uradno prečiščeno besedilo, za spremembo
               zakonodaje in za druge odločitve v skladu z ustavnimi pristojnostmi državnega
               zbora.</p>
               <p>Prehajamo na razpravo in odločanje o posameznih predlogih. Predlogi sklepov o
               izvolitvi v sodniško funkcijo. Sodni svet je državnemu zboru predložil deset
               predlogov o izvolitvi v sodniško funkcijo na sodniška mesta, in sicer devetih
               okrajnih sodnic na okrajnem sodišču v Mariboru, Slovenski Bistrici in Celju ter
               okrožne sodnice na Okrožnem sodišču na Ptuju. Želi predstavnik sodnega sveta besedo?
               Hvala lepa. <stage xml:id="SDZ4-Redna-12-2005-12-20.stage56">(Ne želi.)</stage></p>
               <p>Predloge je obravnavala mandatno-volilna komisija kot matično delovno telo ter zboru
               predložila predloge sklepov. Besedo dajem predsedniku komisije, Francu Sušniku za
               predstavitev poročila komisije.</p>
            </sp>
            <sp xml:id="SDZ4-Redna-12-2005-12-20.sp253">

               <speaker>FRANC SUŠNIK:</speaker>

               <p>Hvala lepa. Spoštovani podpredsednik, spoštovane gospe in gospodje. Sodni svet
               Republike Slovenije je na podlagi 28. člena zakona o sodiščih in 130. člena ustave
               Republike Slovenije predlagal državnemu zboru Republike Slovenije v izvolite v
               sodniško funkcijo 10 kandidatk.</p>
               <p>Mandatno-volilna komisija državnega zbora Republike Slovenije je o predlogih sodnega
               sveta razpravljala na 14. seji dne 7. decembra 2005. Na predloge ni imela pripomb in
               je podprla predlog sodnega sveta za izvolite predlaganih 10 kandidatk v sodniško
               funkcijo, zato predlagam, da glasujete za izvolitev kot smo že do sedaj glasovali za
               izvolitev skupaj 56 predlaganih kandidatov na 10-ih sejah in skupaj z današnji 10-imi
               kandidatkami bomo izvolili v sodniško funkcijo s trajnim mandatom 57 sodnic in 9
               sodnikov od začetka mandata do vključno z današnjo sejo. Hvala lepa za pozornost.
            </p>
            </sp>
            <sp xml:id="SDZ4-Redna-12-2005-12-20.sp254">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prijavljenih k razpravi ni, zato prehajamo na odločanje o posameznih
               predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Aleksandre
               Fridl Boc na sodniško mesto okrajne sodnice na okrajnem sodišču v Mariboru.
               Glasujemo. Glasovalo je 61 poslank in poslancev, za je glasovalo 56, proti 1.</p>
               <p><stage xml:id="SDZ4-Redna-12-2005-12-20.stage57">(Za je glasovalo 56.)</stage> <stage xml:id="SDZ4-Redna-12-2005-12-20.stage58">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Mihaele
               Pašek na sodniško mesto okrajne sodnice na okrajnem sodišču v Mariboru. Glasujemo.
               Glasovalo je 57 poslank in poslancev, za je glasovalo 53, proti 1.</p>
               <p><stage xml:id="SDZ4-Redna-12-2005-12-20.stage59">(Za je glasovalo 53.)</stage> <stage xml:id="SDZ4-Redna-12-2005-12-20.stage60">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Eljane Romih
               na sodniško mesto okrajne sodnice na okrajnem sodišču v Mariboru. Glasujemo.
               Glasovalo je 60 poslank in poslancev, za je glasovalo 55, proti 1.</p>
               <p><stage xml:id="SDZ4-Redna-12-2005-12-20.stage61">(Za je glasovalo 55.)</stage> <stage xml:id="SDZ4-Redna-12-2005-12-20.stage62">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce Medved
               Ladinek na sodniško mesto okrajne sodnice na okrajnem sodišču v Slovenski Bistrici.
               Glasujemo. Glasovalo je 58 poslank in poslancev, za je glasovalo 55, proti 1.</p>
               <p><stage xml:id="SDZ4-Redna-12-2005-12-20.stage63">(Za je glasovalo 55.)</stage> <stage xml:id="SDZ4-Redna-12-2005-12-20.stage64">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Daniele
               Ružič na sodniško mesto okrajne sodnice na okrajnem sodišču v Mariboru. Glasujemo.
               Glasovalo je 60 poslank in poslancev, za 55, proti 1.</p>
               <p><stage xml:id="SDZ4-Redna-12-2005-12-20.stage65">(Za je glasovalo 55.)</stage> <stage xml:id="SDZ4-Redna-12-2005-12-20.stage66">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Katje
               Kolarič Bojanec na sodniško mesto okrožne sodnice na okrožnem sodišču v Ptuju.
               Glasujemo. Glasovalo je 60 poslank in poslancev, za 56, proti 1.</p>
               <p><stage xml:id="SDZ4-Redna-12-2005-12-20.stage67">(Za je glasovalo 56.)</stage> <stage xml:id="SDZ4-Redna-12-2005-12-20.stage68">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce Perc
               na sodniško mesto okrajne sodnice na okrajnem sodišču v Mariboru. Glasujemo.
               Glasovalo je 61 poslancev in poslank, za 56, proti 1.</p>
               <p><stage xml:id="SDZ4-Redna-12-2005-12-20.stage69">(Za je glasovalo 56.)</stage> <stage xml:id="SDZ4-Redna-12-2005-12-20.stage70">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Mateje
               Dečman Venčur na sodniško mesto okrajne sodnice na okrajnem sodišču v Mariboru.
               Glasujemo. Glasovalo je 58 poslank in poslancev, za 54, proti 1.</p>
               <p><stage xml:id="SDZ4-Redna-12-2005-12-20.stage71">(Za je glasovalo 54.)</stage> <stage xml:id="SDZ4-Redna-12-2005-12-20.stage72">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Gordane
               Malovič na sodniško mesto okrajne sodnice na okrajnem sodišču v Celju. Glasujemo.
               Glasovalo je 59 poslank in poslancev, za 54, proti 2.</p>
               <p><stage xml:id="SDZ4-Redna-12-2005-12-20.stage73">(Za je glasovalo 54.)</stage> <stage xml:id="SDZ4-Redna-12-2005-12-20.stage74">(Proti 2)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Tanje Dolar
               Božič na sodniško mesto okrajne sodnice na okrajnem sodišču v Celju. Glasujemo.
               Glasovalo je 61 poslank in poslancev, za 56, proti 1.</p>
               <p><stage xml:id="SDZ4-Redna-12-2005-12-20.stage75">(Za je glasovalo 56.)</stage> <stage xml:id="SDZ4-Redna-12-2005-12-20.stage76">(Proti 1.)</stage></p>
               <p>Ugotavljam, da je zbor predlagani sklep je sprejel.</p>
               <p>Prehajamo na predlog sklepa o razrešitvi namestnika varuha človekovih pravic. Predlog
               sklepa je v obravnavo zboru predložila mandatno-volilna komisija, in sicer se gospoda
               Franceta Jamnika razreši dolžnosti namestnika varuha človekovih pravic z dnem
               31.12.2005. Prijavljenih k razpravi ni. Zato prehajamo na odločanje o predlogu sklepa
               o razrešitvi gospoda Franceta Jamnika dolžnosti namestnika varuha človekovih pravic z
               dnem 31.12.2005. Glasujemo. Glasovalo je 63 poslank in poslancev, za 57, proti 1.</p>
               <p><stage xml:id="SDZ4-Redna-12-2005-12-20.stage77">(Za je glasovalo 57.)</stage> <stage xml:id="SDZ4-Redna-12-2005-12-20.stage78">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog sklepa o sestavi in imenovanju predsednika, podpredsednika ter
               članov in namestnikov članov Preiskovalne komisije Državnega zbora Republike
               Slovenije za ugotovitev politične odgovornosti nosilcev javnih funkcij v zvezi z
               domnevnim oškodovanjem državnega premoženja pri prodaji deležev Kapitalske družbe
               d.d. in Slovenske odškodninske družbe d.d. v gospodarskih družbah, in sicer tako, da
               zajema preiskava vse prodaje, ki so sporne z vidika skladnosti z zakoni in drugimi
               predpisi ter z vidikov preglednosti in gospodarnosti.</p>
               <p>Predlog sklepa je v obravnavo zboru predložila mandatno-volilna komisija. Besedo
               dajem predsedniku komisije Francu Sušniku za predstavitev poročila komisije.
               Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp255">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. Spoštovane gospe in gospodje! Državni zbor
               Republike Slovenije je na 11. seji 30. novembra 2005 sprejel akt o odreditvi
               parlamentarne preiskave za ugotovitev politične odgovornosti nosilcev javnih funkcij
               v zvezi z domnevnim oškodovanjem državnega premoženja pri prodaji deležev Kapitalske
               družbe d.d. in Slovenske odškodninske družbe d.d. v gospodarskih družbah, in sicer
               tako, da zajema preiskava vse prodaje, ki so sporne z vidika skladnosti z zakoni in
               drugimi predpisi ter z vidikov preglednosti in gospodarnosti.</p>
               <p>Na tej podlagi je bila mandatno-volilna komisija državnega zbora dolžna pripraviti
               predlog sklepa o sestavi in imenovanju preiskovalne komisije v skladu z vsebino
               odrejene parlamentarne preiskave. Zato so bile poslanske skupine zaprošene, da
               posredujejo mandatno-volilni komisiji predloge o številčni zastopanosti posamezne
               poslanske skupine v sestavi navedene preiskovalne komisije ter predloge kandidatov za
               predsednika, podpredsednika in člane ter namestnike članov navedene preiskovalne
               komisije. Pri tem je bilo treba upoštevati, da je bila parlamentarna preiskava
               uvedena na zahtevo tretjine poslancev, zato velja pri sestavi preiskovalne komisije
               peti odstavek 6. člena poslovnika o parlamentarni preiskavi, po katerem imajo vse
               poslanske skupine v preiskovalni komisiji enako število članov oziroma njihovih
               namestnikov. Predsednik preiskovalne komisije pa se izvoli izmed poslancev, ki so
               vložili zahtevo za uvedbo parlamentarne preiskave.</p>
               <p>Poslanska skupina se lahko na podlagi prvega odstavka 6. člena poslovnika o
               parlamentarni preiskavi odpove članstvu oziroma namestništvu v preiskovalni komisiji.
               Poslovnik o parlamentarni preiskavi v 6. členu določa, da ima vsak član preiskovalne
               komisije svojega namestnika, ki je član iste poslanske skupine. Državni zbor pa izmed
               članov imenuje predsednika in podpredsednika preiskovalne komisije.</p>
               <p>Iz posredovanih predlogov poslanskih skupin izhaja, da v sestavi sodelujejo poslanske
               skupine SDS, NSi, SLS, SNS in DeSUS, poslanski skupini LDS in SD sta posredovali
               obvestilo, da v preiskovalni komisiji ne bosta sodelovali. Mandatno-volilna komisija
               je na podlagi posredovanih odgovorov in predlogov poslanskih skupin pripravila
               predlog, ki ste ga prejeli za današnjo sejo in je skladen z določili poslovnika o
               parlamentarni preiskavi. Na tej podlagi predlagam državnemu zboru, da ta predlog
               sklepa sprejme. Hvala lepa.</p>
            </sp>
            <sp xml:id="SDZ4-Redna-12-2005-12-20.sp256">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Preden bi dal besedo
               posameznikom in tudi pozneje razpravljalcem, bi vas rad opozoril na nekaj. Predlog
               sklepa o sestavi in imenovanju predsednika, menim, da bomo o tem razpravljali. Če bo
               kakršna koli druga razprava, ki ne bo vezena na sestavo, imenovanje predsednika in
               ostalih članov te komisije, bom razpravo prekinil. Sledi predstavitev stališč
               poslanskih skupin. Besedo ima gospod Alojz Sok, Nova Slovenija. Prosim.</p>
            </sp>
            <sp xml:id="SDZ4-Redna-12-2005-12-20.sp257">

               <speaker>ALOJZ SOK:</speaker>

               <p>Hvala lepa. O tej komisiji je bilo toliko govora, da ne bi imel nič dodati, da mi
               predsedujoči ne bi slučajno vzel besede, bom povedal v imenu Nove Slovenije -
               Krščansko-ljudske stranke, da bomo mi ta predlog podprli. Hvala lepa.
               ...<stage xml:id="SDZ4-Redna-12-2005-12-20.stage79">/Aplavz./</stage>...</p>
            </sp>
            <sp xml:id="SDZ4-Redna-12-2005-12-20.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Sok. Besedo ima gospod Josip Bajc v imenu Slovenske ljudske
               stranke.</p>
            </sp>
            <sp xml:id="SDZ4-Redna-12-2005-12-20.sp259">

               <speaker>JOSIP BAJC:</speaker>

               <p>Hvala, gospod podpredsednik, kolegice in kolegi, ne, ne, samo opomnik sem si
               prinesel, da bom vedel, o katerem sklepu razpravljamo, da ne bi slučajno me
               podpredsednik prekinil oziroma uporabil tisto, kar bo mogoče moral zoper koga danes -
               ali pa upam, da ne.</p>
               <p>Poslanci poslanske skupine Slovenske ljudske stranke bomo predlog sklepa podprli.
               Ugotavljamo, da je odločitev državnega zbora, da ustanovi preiskovalno komisijo,
               zakonita, tudi sklep, če bo sprejet, ocenjujemo, da je tudi zakonit, obenem pa
               obžalujemo, da dve opozicijski stranki nista izkoristili možnost in predlagali svoje
               člane - le če si zraven, lahko zadeve spreminjaš. Hvala.</p>
            </sp>
            <sp xml:id="SDZ4-Redna-12-2005-12-20.sp260">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod magister Žnidaršič v imenu poslanske skupine DeSUS. Jaz
               bi vas prosil, da nadaljuje ...</p>
            </sp>
            <sp xml:id="SDZ4-Redna-12-2005-12-20.sp261">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, ...</p>
            </sp>
            <sp xml:id="SDZ4-Redna-12-2005-12-20.sp262">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani gospod magister Žnidaršič, da ne bi rad uporabil 77. člena poslovnika,
               zato nadaljujte, gospod Žnidaršič, prosim.</p>
            </sp>
            <sp xml:id="SDZ4-Redna-12-2005-12-20.sp263">

               <speaker>MAG. FRANC ŽNIDARŠIČ:</speaker>

               <p>Ja, spoštovani podpredsednik, kolegice in kolegi. Naša poslanska skupina bo predlog
               mandatno-imunitetne komisije podprla, pri čemer obžaluje, da v tej komisiji ne
               sodelujejo vse parlamentarne stranke, kar mislimo, da bi bilo dobro. Ni najbolje, kar
               se bo zgodilo s tem, da bo koalicija imela samo svojo zasedbo, s tem, da so
               predlagale svoje člane štiri koalicijske stranke in ena rezervna. Hvala lepa.</p>
            </sp>
            <sp xml:id="SDZ4-Redna-12-2005-12-20.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Žnidaršič. Besedo ima gospa Polonca Dobrajc v imenu SDS.</p>
            </sp>
            <sp xml:id="SDZ4-Redna-12-2005-12-20.sp265">

               <speaker>POLONCA DOBRAJC:</speaker>

               <p>Hvala za besedo. Spoštovani predsedujoči, kolegice poslanke, kolegi poslanci!
               Poslanska skupina Slovenske demokratske stranke bo sklep o sestavi in imenovanju
               članov preiskovalne komisije podprla. Sestavljen je v skladu z zakonom in
               poslovnikom. Komisija lahko, če bo imenovana, začne z delom, dobro pa je tudi glede
               na obsežen predlog in predmet preiskave, da čim prej začne z delom. Zato jo bo
               poslanska skupina SDS podprla. Hvala.</p>
            </sp>
            <sp xml:id="SDZ4-Redna-12-2005-12-20.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl v imenu Liberalne demokracije Slovenije.
            </p>
            </sp>
            <sp xml:id="SDZ4-Redna-12-2005-12-20.sp267">

               <speaker>MAG. MILAN M. CVIKL:</speaker>

               <p>Gospod podpredsednik, poslanke in poslanci! Glede na to, da čas ni omejen, bi lahko
               govorili dolgo, vendar mislim, da ni potrebno govoriti dolgo. Predlagam, da čim prej
               izglasujete vašo komisijo. Predlagam, da komisija začne delati in pred naslednjo sejo
               državnega zbora bomo preverili, ali ste začeli obravnavati primer Mercator, ali ste
               povabili gospoda Janšo, gospoda Vizjaka, gospo Starino Kosem. In če niste, bomo
               predlagali predsedniku državnega zbora, da uveljavi to, kar je rekel, ustavno pravico
               druge skupine poslancev državnega zbora. Vse drugo je tratenje časa. Predlagam, da
               začnete delati, lahko tudi po božiču. Hvala.</p>
            </sp>
            <sp xml:id="SDZ4-Redna-12-2005-12-20.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Miran Potrč v imenu Socialnih demokratov.</p>
            </sp>
            <sp xml:id="SDZ4-Redna-12-2005-12-20.sp269">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovane kolegice in kolegi! Ustanovitev vaše
               preiskovalne komisije je posledica napačnih odločitev tega državnega zbora, tako
               predsednika kot tudi večine. Ker ste se tako odločili, je danes samo še posledica in
               izvršitev tega dejstva. To bo preiskovalna komisija koalicije plus Jelinčičevih
               nacionalistov, to bo preiskovalna komisija, v kateri ne bo najmanj tretjine poslank
               in poslancev državnega zbora, to bo preiskovalna komisija, ki ne bo imela
               opozicijskih strank, to bo vaša preiskovalna komisija, ki ne bo dostojno
               reprezentirala državnega zbora. Formalno jo lahko imate. Pričakujem pa, da bo ta
               državni zbor spoznal, ali da bo spoznano to drugje, da imamo pravico do preiskovalne
               komisije tudi poslanke in poslanci opozicije, da nam to garantira ustava in da imamo
               tudi mi pravico preiskovanja. Dokler bo pa pravno nasilje v državnem zboru takšno,
               kot je, boste delali in odločali sami. Želim vam veliko uspeha.</p>
            </sp>
            <sp xml:id="SDZ4-Redna-12-2005-12-20.sp270">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev. Besedo ima gospod Dušan Kumer.</p>
            </sp>
            <sp xml:id="SDZ4-Redna-12-2005-12-20.sp271">

               <speaker>DUŠAN KUMER:</speaker>

               <p>Sedaj se moram prilagoditi tej splošnemu razpoloženju, pa bom takole rekel. Spoštoval
               bom vaše opozorilo. Ker nimam podatkov o višini in širini kandidatov in kandidatke,
               ne morem nič o njih reči, ker ne poznam tudi njihove teže, ne vem, koliko je komisija
               težka, ne poznam njihovih športnih aktivnosti in konjičkov, tako da nič ne morem reči
               o sestavi te komisije. Tudi jaz ji želim srečno popotnico in z velikim zanimanjem in
               pričakovanjem pričakujem predvsem tisti del poročila, ki se bo nanašal na
               Mercator.</p>
            </sp>
            <sp xml:id="SDZ4-Redna-12-2005-12-20.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Josip Bajc, imate besedo. <stage xml:id="SDZ4-Redna-12-2005-12-20.stage80">(Se odpovedujete.)</stage> Gospod Boštjan
               Zagorac. <stage xml:id="SDZ4-Redna-12-2005-12-20.stage81">(Se tudi odpoveduje.)</stage> Gospod Aurelio Juri, izvolite.</p>
            </sp>
            <sp xml:id="SDZ4-Redna-12-2005-12-20.sp273">

               <speaker>AURELIO JURI:</speaker>

               <p>Hvala, podpredsednik. Jaz se ne odpovedujem. Govoril bom o sestavi te komisije.</p>
               <p>Ta sestava in tudi predlog predsednice komisije govori o tem, da je ta komisija
               fiktivna, je lažna. Tudi ime te komisije je napačno. Ni komisija, ki bo ugotavljala
               politično odgovornost, ampak je komisija, ki bo ovirala in preprečevala ugotavljanje
               politične odgovornosti. Ko bi bili kolegice in kolegi iz koalicije v dobri veri, bi
               preprosto rešili zadevo, tako kot je bilo z naše strani takrat predlagano. Ker pa
               našega predloga niste sprejeli, je maska padla in dokazali ste, da ne želite
               ugotoviti politične odgovornosti, ampak to preprečiti. In sestava komisije to
               dokazuje. Lahko že danes napovem, da če boste že kaj ugotovili, boste ugotovili pač
               neke malenkosti v poslovanju dveh skladov...</p>
            </sp>
            <sp xml:id="SDZ4-Redna-12-2005-12-20.sp274">

               <speaker>PODPREDSEDNIK MAG. VASJA KLAVORA:</speaker>

               <p>Gospod Aurelio Juri, prosim...</p>
            </sp>
            <sp xml:id="SDZ4-Redna-12-2005-12-20.sp275">

               <speaker>AURELIO JURI:</speaker>

               <p>Govorim o sestavi, gospod podpredsednik.</p>
            </sp>
            <sp xml:id="SDZ4-Redna-12-2005-12-20.sp276">

               <speaker>PODPREDSEDNIK MAG. VASJA KLAVORA:</speaker>

               <p>Prosil bi, ne, kaj bo komisija našla ali ugotovila, govorimo o sestavi in imenovanju.
            </p>
            </sp>
            <sp xml:id="SDZ4-Redna-12-2005-12-20.sp277">

               <speaker>AURELIO JURI:</speaker>

               <p>Saj govorim o sestavi. Ta sestava napoveduje že danes, da ne bo ugotovila ničesar
               dlje od trenutka, ko je ta vaša oblast prevzela nadzor nad skladi. Hvala.</p>
            </sp>
            <sp xml:id="SDZ4-Redna-12-2005-12-20.sp278">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Gantar, imate besedo. <stage xml:id="SDZ4-Redna-12-2005-12-20.stage82">(Se odpovedujete.)</stage> Gospod Jožef
               Jerovšek. <stage xml:id="SDZ4-Redna-12-2005-12-20.stage83">/Oglašanje v ozadju./</stage> Hvala lepa, gospod Jerovšek. Gospod Gulič, imate
               besedo.</p>
            </sp>
            <sp xml:id="SDZ4-Redna-12-2005-12-20.sp279">

               <speaker>ALEŠ GULIČ:</speaker>

               <p>Spoštovani in cenjeni! O sestavi komisije lahko govorim samo v prispodobi. Ta sestava
               seveda ne bo mogla prinesti tistih rezultatov, ki jih obljublja, lahko pa prinese
               tistega, ki je pravzaprav edino zveličaven. Komisija je bila ustanovljena zato, da ne
               bi bila ustanovljena druga komisija, s tem je opravila svojo funkcijo, se pravi, na
               nek način se je zgodil čudež, adventni čudež.</p>
               <p>Kar se pa sestave tiče, moram reči pa tako, vedno je v teh zgodbah o Kekcu tudi
               Bedanec. Bedanec se tega pač noče udeleževati in zato te predstave prav gotovo ne bo.
               Želim pa vsem, ki bodo sodelovali v tej komisiji, predvsem pa Mojci, slepi Mojci, ki
               naj išče pravico, srečno!</p>
            </sp>
            <sp xml:id="SDZ4-Redna-12-2005-12-20.sp280">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Na vrsti je dr. Matej Lahovnik. <stage xml:id="SDZ4-Redna-12-2005-12-20.stage84">(Se odpovedujete.)</stage> Gospod Milan Petek.
               <stage xml:id="SDZ4-Redna-12-2005-12-20.stage85">(Se odpoveduje.)</stage> Gospod Dimitrij Kovačič. <stage xml:id="SDZ4-Redna-12-2005-12-20.stage86">(Se odpoveduje.)</stage> Jaz vas bom kar bral in
               tisti, ki se bo odločil, naj dvigne roko, prosim. Alojz Posedel, Majda Širca, Srečka
               Prijatelja ni, Davorin Terčon, mag. Branko Grims, Ivan Grill, Rudi Veršnik, Rudolf
               Petan, Mitja Ljubeljšek, Miran Potrč, Zvonko Černač, Jože Tanko. Hvala. Zaključujem
               razpravo.</p>
               <p>Prehajamo na odločanje o predlogu sklepa o sestavi imenovanje predsednika,
               podpredsednika ter članov in namestnikov članov Preiskovalne komisije Državnega zbora
               Republike Slovenije za ugotovitev politične odgovornosti nosilcev javnih funkcij v
               zvezi z domnevnim oškodovanjem državnega premoženja pri prodaji deležev kapitalske
               družbe d.d. in Slovenske odškodninske družbe d.d. v gospodarskih družbah, in sicer
               tako, da zajema preiskava vse prodaje, ki so sporne z vidika skladnosti z zakoni in
               drugimi predpisi ter z vidikov preglednosti in gospodarnosti. Glasujemo. Navzočih je
               54 poslank in poslancev. Mir prosim! Za je glasovalo 40, proti 12.</p>
               <p><stage xml:id="SDZ4-Redna-12-2005-12-20.stage87">(Za je glasovalo 40.)</stage> <stage xml:id="SDZ4-Redna-12-2005-12-20.stage88">(Proti 12.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog sklepa o spremembi sklepa o sestavi in imenovanju predsednika,
               podpredsednika ter članov in namestnikov članov preiskovalne komisije Državnega zbora
               Republike Slovenije za ugotovitev in oceno dejanskega stanja, ki je lahko podlaga za
               odločanje o politični odgovornosti nosilcev javnih funkcij v vladi Republike
               Slovenije, na ministrstvu za pravosodje in Vrhovnem državnem tožilstvu Republike
               Slovenije v zvezi z izvrševanjem nadzora po zakonu o državnem tožilstvu <stage xml:id="SDZ4-Redna-12-2005-12-20.stage89">(Uradni list
               Republike Slovenije št. 110/02 - uradno prečiščeno besedilo)</stage>, za spremembo zakonodaje
               in za druge odločitve v skladu z ustavnimi pristojnostmi državnega zbora. Predlog
               sklepa je v obravnavo zboru predložila mandatno-volilna komisija. Najavljenih
               razpravljavcev ni. Prehajamo na odločanje o predlogu sklepa o spremembi sklepa o
               sestavi, imenovanju predsednika, podpredsednika ter članov in namestnikov članov
               Preiskovalne komisije Državnega zbora Republike Slovenije za ugotovitev in oceno
               dejanskega stanja, ki je lahko podlaga za odločanje o politični odgovornosti nosilcev
               javnih funkcij v vladi Republike Slovenije, na ministrstvu za pravosodje in Vrhovnem
               državnem tožilstvu Republike Slovenije v zvezi z izvrševanjem nadzora po zakonu o
               državnem tožilstvu za spremembo zakonodaje in za druge odločitve v skladu z ustavnimi
               pristojnostmi državnega zbora. Glasujemo. Navzočih je 63, za je glasovalo 47, proti
               5.</p>
               <p><stage xml:id="SDZ4-Redna-12-2005-12-20.stage90">(Za je glasovalo 47.)</stage> <stage xml:id="SDZ4-Redna-12-2005-12-20.stage91">(Proti 5.)</stage></p>
               <p>Ugotavljam, da je zbor predlagani sklep sprejel. S tem zaključujem to točko dnevnega
               reda.</p>
               <p>Prehajamo na <title xml:id="SDZ4-Redna-12-2005-12-20.title17">nadaljevanje 3. točke dnevnega reda - na obravnavo predloga zakona o
                  spremembah zakona o lokalnih volitvah tretja obravnava v okviru skrajšanega postopka.</title> Prehajamo na tretjo
               obravnavo v okviru skrajšanega postopka, in sicer o odločanju o dveh amandmajih k 1.
               in 2. členu. V razpravo dajem amandma poslanske skupine SNS k 1. členu. Gospod
               Zagorac, imate besedo.</p>
            </sp>
            <sp xml:id="SDZ4-Redna-12-2005-12-20.sp281">

               <speaker>BOŠTJAN ZAGORAC:</speaker>

               <p>Hvala za besedo. Zelo kratka obrazložitev amandmajev, ki smo jih v Slovenski
               nacionalni stranki pripravili k predlogu zakona o lokalnih volitvah. Pripravili smo
               amandmaje, kot jih imate pred seboj, in sicer, da je potrebno število podpisov 1% od
               števila vseh prebivalcev in ne volilnih upravičencev, tako kot predvideva predlog
               samega zakona, to pa iz zelo praktičnega razloga. Namreč, vsi vemo, da je treba
               volilne lista ali pa kandidature oddati najmanj 30 dni pred volitvami, medtem ko se
               volilni imeniki zaključujejo pa šest dni pred volitvami in po našem prepričanju, bi
               bilo zelo sporno, če bi nekomu listo 30 dni pred volitvami zavrnili, medtem ko bi
               šest dni pred volitvami pa ugotovili, da je pa ta lista, bom rekel, je izpolnjevala
               potrebno število podpisov, zato da bi bila pravilno vložena. V izogib takšnim in
               drugačnim ustavnim presojam, smo v Slovenski nacionalni stranki predlagali amandmaje
               k 1. in pa k 2. členu zakona. Hvala lepa.</p>
            </sp>
            <sp xml:id="SDZ4-Redna-12-2005-12-20.sp282">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Žnidaršič, imate besedo.</p>
            </sp>
            <sp xml:id="SDZ4-Redna-12-2005-12-20.sp283">

               <speaker>MAG. FRANC ŽNIDARŠIČ:</speaker>

               <p>Hvala lepa.</p>
            </sp>
            <sp xml:id="SDZ4-Redna-12-2005-12-20.sp284">

               <speaker>PODPREDSEDNIK MAG. VASJA KLAVORA:</speaker>

               <p>Razpravljamo o 1. členu.</p>
            </sp>
            <sp xml:id="SDZ4-Redna-12-2005-12-20.sp285">

               <speaker>MAG. FRANC ŽNIDARŠIČ:</speaker>

               <p>Mi bomo ta amandma podprli, čeprav se je s sprejetjem tega amandmaja na eni strani
               zniža število potrebnih podpisov za kandidaturo glede na prejšnjo rešitev dveh
               odstotkov. Težava pa je, da se je pa strahovito znižala tudi tista spodnja meja in
               bodo sedaj v najmanjši občini po številu prebivalcev samo štiri podpisi, kar pa
               seveda je svojevrstna rešitev, na katero predlagatelj amandmaja, izgleda, ni mislil.
               Hvala.</p>
            </sp>
            <sp xml:id="SDZ4-Redna-12-2005-12-20.sp286">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje in sicer o amandmaju k 1. členu. Glasujemo.
               Ugotavljam, da je 69 poslank in poslancev glasovalo, za 16, proti 45.</p>
               <p><stage xml:id="SDZ4-Redna-12-2005-12-20.stage92">(Za je glasovalo 16.)</stage> <stage xml:id="SDZ4-Redna-12-2005-12-20.stage93">(Proti 45.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje k amandmaju k 2. členu. Želi kdo razpravljati? <stage xml:id="SDZ4-Redna-12-2005-12-20.stage94">(Ne.)</stage> Prehajamo
               na odločanje. Glasujemo. Ugotavljam, da je 68 poslank in poslancev glasovalo, za 14,
               proti 49.</p>
               <p><stage xml:id="SDZ4-Redna-12-2005-12-20.stage95">(Za je glasovalo 14.)</stage> <stage xml:id="SDZ4-Redna-12-2005-12-20.stage96">(Proti 49.)</stage></p>
               <p>Ugotavljam, da amandma ni sprejet.</p>
               <p>Končali smo z odločanjem o amandmajih. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetih amandmajev neusklajen.</p>
               <p>Prehajamo na odločanje o predlogu zakona v celoti. Glasujemo. Ugotavljam, da je
               glasovalo 71 poslank in poslancev, za je glasovalo 51, proti 17.</p>
               <p><stage xml:id="SDZ4-Redna-12-2005-12-20.stage97">(Za je glasovalo 51.)</stage> <stage xml:id="SDZ4-Redna-12-2005-12-20.stage98">(Proti 17.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title18">nadaljevanje 6. točke dnevnega reda - tretja obravnava predloga
                  zakona o vinu</title>. Državni zbor je v petek 16.12.2005 opravil drugo obravnavo
               navedenega predloga zakona. Ker so bili v drugo obravnavi sprejeti amandmaji k manj
               kot desetini členov dopolnjenega predloga zakona, je zbor na predlog predlagatelja
               zakona odločil, da bo na podlagi prvega odstavka 138. člena poslovnika še na tej seji
               opravil tretjo obravnavo predloga zakona. Ugotavljam, da k predlogu zakona za tretjo
               obravnavo ni bilo vloženih amandmajev. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               opozorili, da bi bil zakon zaradi sprejetih amandmajev neusklajen. Gospod Džuban,
               imate proceduralno vprašanje? Izvolite, prosim.</p>
            </sp>
            <sp xml:id="SDZ4-Redna-12-2005-12-20.sp287">

               <speaker>GEZA DŽUBAN:</speaker>

               <p>Gospod podpredsednik, v pregledu dnevnega reda za zasedanje na januarski seji je na
               dnevnem redu ta isti zakon o vinu, tretja obravnavna. Verjetno je nekje nesporazum,
               mislim, da če odločamo danes, potem januarja ne bi več oziroma če bomo januarja,
               potem danes ne moremo odločati.</p>
            </sp>
            <sp xml:id="SDZ4-Redna-12-2005-12-20.sp288">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Džuban, za to opozorilo. Januarsko sejo zbora bomo prilagodili
               današnji odločitvi zbora. Glasujemo o zakonu. Glasovalo je 68 poslank in poslancev,
               za je glasovalo 50, proti 10.</p>
               <p><stage xml:id="SDZ4-Redna-12-2005-12-20.stage99">(Za je glasovalo 50.)</stage> <stage xml:id="SDZ4-Redna-12-2005-12-20.stage100">(Proti 10.)</stage></p>
               <p>Ugotavljam, da je zakon sprejet.</p>
               <p>V mesecu januarju tretje obravnave ne bo več.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-12-2005-12-20.title19">nadaljevanje 8. točke dnevnega reda - obravnava predloga zakona o
                  spremembah zakona o trgovini - tretja obravnava v okviru skrajšanega postopka</title>. Prehajamo na tretjo obravnavo v okviru skrajšanega postopka. V razpravo dajem
               amandma poslanske skupine LDS in amandma štirih koalicijskih poslanskih skupin k 1.
               členu. Želi kdo besedo? Ne. Prehajamo na glasovanje o amandmaju poslanske skupine LDS
               k 1. členu. Opomba. Če bo amandma sprejet, postane naslednje amandma brezpredmeten.
               Glasujemo. Ugotavljam, da je glasovalo 69 poslank in poslancev, za 25, proti 43.</p>
               <p><stage xml:id="SDZ4-Redna-12-2005-12-20.stage101">(Za je glasovalo 25.)</stage> <stage xml:id="SDZ4-Redna-12-2005-12-20.stage102">(Proti 43.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma poslanskih skupin SDS, NSi, SLS in DeSUS k 1. členu.
               Glasujemo. Ugotavljam, da je glasovalo 64 poslank in poslancev, za 47, proti 17.</p>
               <p><stage xml:id="SDZ4-Redna-12-2005-12-20.stage103">(Za je glasovalo 47.)</stage> <stage xml:id="SDZ4-Redna-12-2005-12-20.stage104">(Proti 17.)</stage></p>
               <p>Ugotavljam, da je bil amandma sprejet.</p>
               <p>Končali smo z odločanjem o amandmajih. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetih amandmajev neusklajen.</p>
               <p>Prehajamo na odločanje o predlogu zakona v celoti. Glasujemo. Ugotavljam, da je
               glasovalo 66 poslank in poslancev, za 48, proti 18.</p>
               <p><stage xml:id="SDZ4-Redna-12-2005-12-20.stage105">(Za je glasovalo 48.)</stage> <stage xml:id="SDZ4-Redna-12-2005-12-20.stage106">(Proti 18.)</stage></p>
               <p>S tem ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem 12. sejo državnega zbora Republike Slovenije in vam želim prijetno noč.
               Hvala.</p>
               <stage xml:id="SDZ4-Redna-12-2005-12-20.stage107">(Seja je bila končana 20. decembra 2005 ob 21.11 uri.)</stage>
            </sp>
         </div>
      </body>
   </text>
</TEI>