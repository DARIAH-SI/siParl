<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-29-2007-06-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A0CA773675259557C125731A002530BB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=A0CA773675259557C125731A002530BB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-29-2007-06-21.DZ" n="29">
               <name>Redna</name>
               <date when="2007-06-21"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-29-2007-06-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 29. seje</stage>
            <stage type="date">(21. junij 2007)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-29-2007-06-21.sp1">

               <speaker>PODPREDSEDNIK SAŠO PEČE:</speaker>

               <p>Dober dan in lep pozdrav, spoštovane kolegice poslanke in kolegi poslanci, gospe in
               gospodje! Pričenjam nadaljevanje 29. seje Državnega zbora Republike Slovenije.</p>
               <p>Obveščam vas, da se današnje seje ne morejo udeležiti naslednji poslanci: kolega
               Stanislav Brenčič, Zmago Jelinčič Plemeniti, Aurelio Juri od 15.00 dalje, mag. Vasja
               Klavora od 15.00 dalje, Vili Rezman, Bojan Starman in mag. Franc Žnidaršič.</p>
               <p>Prehajamo na <title xml:id="SDZ4-Redna-29-2007-06-21.title1">9. TOČKO DNEVNEGA REDA - DRUGA OBRAVNAVA PREDLOGA ZAKONA DAVKU NA
                  TONAŽO.</title>
               </p>
               <p>Obveščam vas, da imamo za to točko na razpolago 40 minut.</p>
               <p>Predlog zakona je v obravnavo zboru predložila Vlada Republike Slovenije, zato dajem
               besedo predstavniku Vlade za dopolnilno obrazložitev predloga zakona. Mag. Andrej
               Šircelj, izvolite.</p>
            </sp>
            <sp xml:id="SDZ4-Redna-29-2007-06-21.sp2">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in spoštovani poslanci!
               Temeljni namen Predloga zakona o davku na tonažo je tudi, da se z davčno politiko
               utrdi položaj Slovenije kot pomorske države, da se podpre razvoj pomorskega
               gospodarstva, zagotovi boljše pogoje za razvoj pomorstva in za njegov konkurenčen
               nastop na svetovnem trgu. To tudi določata Resolucija o pomorski usmeritvi Republike
               Slovenije in Resolucija o prometni politiki Republike Slovenije. Ti cilji bodo
               doseženi z uveljavitvijo davka na tonažo.</p>
               <p>Predlog zakona uvaja izbirno obliko davka, kar pomeni, da bodo pravne osebe, ki
               poslujejo z ladjami v mednarodni plovbi, lahko izbirale, ali bodo plačevale davek od
               dohodka pravnih oseb ali davek na tonažo ladij. Eden izmed razlogov za predlaganje
               tega zakona je, da se lahko v odprte oziroma mednarodne vpisnike tako imenovanih
               držav ugodnosti vpiše vedno več ladij.</p>
               <p>Te države, ki imajo takšne vpisnike, kot na primer Panama, Liberija, Marshallovi
               otoki, Mauricius imajo nižje davke od davkov v državah članicah Evropske unije. Tudi
               zaradi takega ugodnega davčnega okolja evropska podjetja vpisujejo svoje ladje v
               ladijske registre teh držav in prenašajo sedeže podjetij iz evropskih držav v države
               z ugodnostmi.</p>
               <p>V mednarodnem pravu trenutno ne obstajajo učinkovita pravna sredstva proti takšni
               davčni konkurenci. V teh okoliščinah pomeni vzpostavitev ugodnega davčnega okolja
               način za preprečitev prenosa sedežev ladjarskih podjetij v tretje države. To bi
               namreč tudi v Sloveniji povzročilo nepopravljivo izgubo pomorskega znanja in delovnih
               mest v pomorstvu.</p>
               <p>Pri pripravi predloga zakona so bile upoštevane tudi smernice skupnosti o državnih
               pomočeh za pomorski promet. Evropska komisija namreč takšno obliko obdavčevanja
               obravnava kot državno pomoč, ki pa jo pod posebej določenimi pogoji tudi dovoljuje. S
               takšno obdavčitvijo želi namreč doseči naslednje cilje: spodbuditi varen, učinkovit
               in okolju prijazen pomorski promet, spodbuditi ponovni vpis ladij v vpisnike držav
               članic, prispevati k povezovanju pomorskega gospodarstva v državah članicah in
               ohranjanje splošne konkurenčnosti ladjevja, ohranjanje in razvoj pomorskega znanja in
               spodbujanje zaposlovanja evropskih pomorščakov.</p>
               <p>Davek na tonažo imajo uveden tudi v evropskih državah. Na primer na Nizozemskem, v
               Nemčiji, Združenem kraljestvu, Španiji, Danski, Finski, Irski, Belgiji, Franciji,
               Italiji in Grčiji.</p>
               <p>V Republiki Sloveniji ga uvajamo s tem zakonom. Z uvedbo davka na tonažo bo davčna
               obremenitev ladjarjev ugodnejša in bo ladjarjem omogočala enakomerno plačevanje
               davka, ne glede na trenutno stanje na pomorskem trgu in pomorski dejavnosti. Ladjarji
               bodo tako sposobni za učinkovito investiranje v novo tehnologijo in opremo. S tem naj
               bi se tudi povečala flota.</p>
               <p>Spoštovani! Republika Slovenija s svojo ugodno geografsko lego predstavlja okolje,
               kjer se križajo pomembni evropski prometni tokovi. Z dano možnostjo razvoja
               ladjarstva v Sloveniji je poudarjen pomen slovenskega morja, pomen slovenskih
               ladjarjev ter omogočen razvoj ostalih dejavnosti, povezanih s pomorsko
               dejavnostjo.</p>
               <p>Pomorsko gospodarstvo je podvrženo velikim cikličnim nihanjem. Obdobjem konjunkture
               običajno sledijo obdobja recesije. Prihodki po posameznih letih se spreminjajo, tudi
               za 300%. Od teh prihodkov je odvisna tudi višina davka. V konjunkturnih letih
               ladjarji plačajo visoke davke, medtem ko jih v kriznih letih ne plačajo. Davek na
               neto tonažo ladij, bo, če se ne bo spreminjalo število ladij in njihova neto tonaža,
               v vseh letih enak ne glede na rezultate in ekonomsko okolje.</p>
               <p>Z obdavčitvijo na podlagi neto tonaže ladij bodo lahko ladjarji tako sredstva vlagali
               v nove nakupe. Ena nova ladja pomeni neposredno najmanj 30 novih delovnih mest. Poleg
               tega pa posredno vpliva tudi na obseg zaposlovanja pomorskega kadra.</p>
               <p>Spoštovani, Vlada Republike Slovenije predlaga Državnemu zboru, da predlog zakona
               podpre. Hvala lepa.</p>
            </sp>
            <sp xml:id="SDZ4-Redna-29-2007-06-21.sp3">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za finance in monetarno politiko
               kot matično delovno telo. Prosim podpredsednika odbora gospoda Vilija Trofenika, da
               predstavi poročilo odbora.</p>
            </sp>
            <sp xml:id="SDZ4-Redna-29-2007-06-21.sp4">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim!</p>
               <p>Odbor Državnega zbora Republike Slovenije za finance in monetarno politiko je na 27.
               seji dne, 6. junija, kot matično delovno telo obravnaval Predlog zakona o davku na
               tonažo, ki ga je Državnemu zboru Republike Slovenije v obravnavo in sprejem
               predložila Vlada Republike Slovenije. Odobr je pred obravnavo omenjenega predloga
               zakona prejel tudi mnenje Zakonodajno-pravne službe, ki je proučila predlog zakona z
               vidika skladnosti z Ustavo in pravnim sistemom ter zakonodajno tehničnega vidika.</p>
               <p>Zakonodajno-pravna služba je podala konkretne pripombe k 1., 3., 4., 5., 7., 10.,
               12., 13., 15., 21., 24., 25. in 26. členu predloga zakona. Nekatere izmed navedenih
               pripomb so bile upoštevane v amandmajih, ki so jih vložile koalicijske poslanske
               skupine, in sicer k 2., 3., 4., 10., 12., 13., 14., 15., 17., 18., 24., 25., 26. in
               29. členu predloga zakona.</p>
               <p>V dopolnilni obrazložitvi zakona je predstavnik Vlade podrobnejše predstavil temeljne
               cilje ter posamezne rešitve v zakonu, s katerim v Sloveniji uvajamo nov način
               obdavčevanja. Pri tem je predstavnik predlagatelja izpostavil dejstvo, da se je
               Slovenija z Resolucijo o pomorski usmeritvi Republike Slovenije opredelila kot
               pomorska država in da je zakon pripravljen v skladu s smernicami skupnosti o državnih
               pomočeh za pomorski promet. Predstavnica Zakonodajno-pravne službe je v predstavitvi
               mnenja o predlaganih zakonskih rešitvah in vloženih amandmajih poudarila, da vloženi
               amandmaji delno sledijo pripombam Zakonodajno-pravne službe. Pri tem pa je
               izpostavila vprašanje realne vrednosti davčnega bremena, ki se z amandmaji ureja v
               skladu z Zakonom o davčnem postopku, in vprašanje zastaranja davčne obveznosti in pri
               tem opozorila na sprejete odločitve Ustavnega sodišča Republike Slovenije.</p>
               <p>Prav tako je opozorila na problematiko nedoločnosti dneva uporabe zakona in
               napovedala redakcijska popravka 3. in 4. člena predloga zakona. Odbor je v skladu s
               Poslovnikom obravnaval vložene amandmaje koalicijskih poslanskih skupin k 2., 3., 4.,
               10., 12., 13., 14., 15., 17., 18., 24., 25., 26., in 29. členu ter vse omenjene
               amandmaje sprejel po predhodnem obvestilu predstavnika predlagatelja, da se z
               vloženimi amandmaji strinja.</p>
               <p>V razpravi je bila izpostavljena posebej določba prvega odstavka 19. člena glede
               izračuna dnevne davčne osnove za izračun davka na tonažo z neto tonažo nad 25 tisoč
               tonami, za katere je bila predlagana višina 0,25 evra na dan za 100 neto ton.
               Navedena davčna obremenitev je bila v razpravi izpostavljena zlasti z vidika
               konkurenčnosti glede na davčno obremenitev v sosednji Italiji, kjer bi naj ta
               obremenitev znašala 0,20 evra na dan za 100 neto ton.</p>
               <p>Predstavnik predlagatelja je pojasnil, da je predlagana rešitev bila pripravljena na
               podlagi povprečnih vrednosti, ki jih je objavila Evropska komisija, pri tem pa
               podatki niso zajemali sosednje Italije.</p>
               <p>Ker bo Evropska komisija presojala našo zakonsko rešitev in odločala o podelitvi
               soglasja, bo potrebno do plenarnega zasedanja višino davčne obremenitve v sosednji
               Italiji še preveriti. Ker je predloženi slovenski zakon ugodnejši od italijanskega
               pri obdavčitvah ladij z nižjo tonažo in ker 22 ladij slovenskega ladjarja sodi v
               srednji razred, Italija naj ne bi bila konkurenčna pri odločitvah ladjarjev o vpisu v
               italijanski oziroma slovenski ladijski register. Odbor je po razpravi o 29. členu v
               skladu s 131. členom Poslovnika sprejel amandma, da se v tabeli v prvem odstavku
               številka 0,25 nadomesti s številko 0,20. Odbor je v skladu s 128. členom Poslovnika
               glasoval o posameznih členih zakona ter vse člene sprejel in na podlagi 133. člena
               Poslovnika pripravil dopolnjeno besedilo predloga zakona. Hvala lepa.</p>
            </sp>
            <sp xml:id="SDZ4-Redna-29-2007-06-21.sp5">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin.
               Kolega Bogdan Barovič bo podal stališče poslanske skupin Slovenske nacionalne
               stranke. Hvala.</p>
            </sp>
            <sp xml:id="SDZ4-Redna-29-2007-06-21.sp6">

               <speaker>BOGDAN BAROVIČ:</speaker>

               <p>Spoštovani poslanski kolega, predsedujoči. Spoštovane kolegice, kolegi, predstavniki
               Vlade!</p>
               <p>Prav je, da se v okviru obstoja države Republike Slovenije v Evropi vključimo v
               prizadevanja, da ne bodo evropski ladjarji hodili v registre tretjih, četrtih, petih
               držav zaradi tega, ker je pač Evropa toliko dražja. Prav je, da se je pristojno
               ministrstvo potrudilo in pripravilo predlog Zakona o davku na tonažo. V Slovenski
               nacionalni stranki to intenco podpiramo. Ob tem pa moram opozoriti spoštovane
               predstavnike ministrstva na nekaj dejstev.</p>
               <p>Prvo dejstvo je, da smo bili opozorjeni, da je v Italiji, ki nam je sosednja država
               članica EU, s katero delimo isto morje, primerljiva in konkurenčna in da je njihov
               znesek nižji. In drugo dejstvo je povezano s tem, spoštovani predstavniki, da je bilo
               sprejeto na Odboru za finance, da naj bi podatke o višini obdavčitve, v konkretno
               Italiji, pridobili. Jaz sem pričakoval, da bomo te podatke pridobili. Ne gre za
               nevoščljivost, ne gre za karkoli. Gre za primerljivost podatkov.</p>
               <p>Prav je, da se je odbor odločil in sprejel amandma k 19. členu, da se številka 025
               nadomesti s številko 0,20.</p>
               <p>Jaz, spoštovana predstavnica in predstavniki Vlade, pričakujem, da bomo ta podatek
               pridobili in da bomo na jasnem, kje smo in kaj hočemo. Ob tem pa v imenu Slovenske
               nacionalne stranke ne morem mimo dvoličnosti te Vlade.</p>
               <p>Zakaj dvoličnost? Zato, ker po eni strani skušamo pomagati sebi, Slovencem in
               Evropejcem s predlogom Zakona o davku na tonažo, da bomo primerljivi z ostalimi
               državami. Po drugi strani pa se v tem trenutku, spoštovane kolegice in kolegi, odvija
               prodaja Splošne plovbe Piran, na katero sem bil, pa čeprav sem doma iz Trbovelj, na
               to sem ponosen, tudi ponosen. Na slovensko podjetje, na slovensko firmo.</p>
               <p>Po eni strani hočemo biti nežni in ugodni, z davki približati naše ladjarje tretjim
               državam, da bomo ponosni, kje smo in kaj smo. Mirno pa vzporedno prodajamo edino
               slovensko ponosno pomorsko podjetje. Borimo se s sosedi za to, da imamo svoje morje,
               čeprav ga imamo malo. Ampak se borimo. Borimo se, da je naše morje naše. In borimo
               se, da bodo tudi naši ladjarji, pa čeprav so majhni, obstali. Ampak vzporedno, ko
               delamo ta zakon mirno pustite, da se Splošna plovba prodaja. In še hujše je to, da
               človek, ki se za to bori v imenu te države, v našem imenu dobi celo in "faše" tožbo
               zaradi tega.</p>
               <p>Jaz te dvoličnosti, tako kot včeraj v primerjavi s tobačnim zakonom, ne razumem. Ali
               se borimo za to, da ohranimo tudi na osnovi financ davke, ki bodo ohranjali željo,
               hotenje, da bodo pač slovenski ladjarji? Hkrati pa slovenske ladjarje prodajamo. To
               mi popolnoma nič ni jasno. Ne se izgovarjati, da to ni vsebina tega zakona, ker ni
               res. Ta zakon je enakovreden in vsebinsko povezan tudi z željo.</p>
               <p>Kaj nam pomaga, če bomo znižali davke za slovenske ladjarje? Kdo pa bodo slovenski
               ladjarji, če bomo Splošno plovbo prodali? Kdo bodo?</p>
               <p>Mislim, to je popolna neumnost, ki pa je v tem Državnem zboru, ker vse kolegice in
               kolege spoštujem, ne razumem več. Lahko pa, da sem jaz tisti, ki ne razumem ničesar.
               Vi vsi pa vse razumete. Hvala lepa.</p>
            </sp>
            <sp xml:id="SDZ4-Redna-29-2007-06-21.sp7">

               <speaker>PODPREDSEDNIK SAŠO PEČE:</speaker>

               <p>Kolega Barovič, hvala tudi vam. Kolega Školč, vidim da želite proceduralno. Pa vas
               samo vprašam, lahko opravimo predstavitve do konca ali hočete sedajle? Izvolite,
               imate besedo.</p>
            </sp>
            <sp xml:id="SDZ4-Redna-29-2007-06-21.sp8">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovani kolegi, kolegice! Že dva dni smo v
               situaciji, ki jo Poslovnik ne dopušča, da po eni strani teče seja zbora, po drugi
               strani seje delovnih teles. Mi ne vemo, kje bi lahko delovali. Kolega naš, ki bi
               moral biti na seji delovnega telesa v tem trenutku, mora ravno tako sedeti tukaj in
               predstavljati stališča poslanske skupine. Z vidika Poslovnika je to nedopustno.
               Gospod podpredsednik, zato predlagam, da prekinete sejo in se s predsednikom
               Državnega zbora dogovorimo, kako naprej. Tako ne gre.</p>
               <p>To je poslovniško nedopustno ravnanje. Na Odboru za promet se pogovarjajo o zelo
               pomembnih stvareh. O tem naj bi jutri odločal Državni zbor. Opozicija pri tem ne more
               sodelovati in ne vem, kako lahko kvalitetno sprejemamo odločitve v Državnem zboru. To
               je situacija, ki od vas terja takojšnje ukrepanje in od predsednika Državnega zbora,
               da se dogovori, kako z delom naprej. Sicer bo treba, ne vem, mogoče z ukrepi
               obstrukcije pokazati, da so vam ušle stvari iz rok. Govorim kot vodstvu zbora.</p>
            </sp>
            <sp xml:id="SDZ4-Redna-29-2007-06-21.sp9">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš predlog. Kot verjetno veste, je Kolegij predsednika Državnega zbora
               v petek odločal o poteku te seje. Vem, da so vsi poslanci na tej seji zelo zasedeni.
               Začnemo ob devetih. Po predvidenem časovnem poteku seje naj bi jo zaključili celo ob
               24. uri. Ampak dejstvo je, da napoved časa posameznih poslanskih skupin, vseh, pač
               terja od vseh nas, da dajemo maksimalno od sebe.</p>
               <p>Jaz si želim, da ne bi v poslanskem klubu Liberalne demokracije napovedali
               obstrukcije. V kolikor pa boste vztrajali, bom dal vaš proceduralni predlog na
               glasovanje. Osebno pa ocenjujem, da je bilo bolj smiselno, da s točkami, vsaj kar se
               tiče predstavitve stališč poslanskih skupin, nadaljujemo. Ampak dejstvo je, da se
               bomo z glasovanji srečali šele v popoldanskem času. Glede na kvalitetno vsebino, ki
               jo ponujate, vam dam besedo. Izvolite.</p>
            </sp>
            <sp xml:id="SDZ4-Redna-29-2007-06-21.sp10">

               <speaker>JOŽEF ŠKOLČ:</speaker>

               <p>Gospod podpredsednik, ne gre za to, da se predstavijo sedaj stališča poslanskih
               skupin. Gre za nevzdržno situacijo, da je nemogoče pričakovati od poslancev, da po
               eni strani, recimo, predstavljajo stališča poslanske skupine na zboru, po drugi
               strani kvalitetno sodelujejo na sejah delovnega telesa. To je s Poslovnikom izrecno
               prepovedano.</p>
               <p>In moj predlog je, da vi sejo v tem trenutku prekinite in da se to razčisti. O tem ni
               potrebno glasovati. Tu ne gre za to, da mora predsedujoči tolmačiti Poslovnik. V teh
               situacijah je Poslovnik popolnoma jasen. Če tega ne uvidite, potem v bistvu s tem
               kršite Poslovnik. Če nas prisilite v situacijo, da moramo o tem glasovati, pomeni, da
               enostavno niste pripravljeni spoštovati Poslovnika.</p>
               <p>Gospod podpredsednik, jaz vem, da niste vi pripeljali Državnega zbora v to situacijo.
               Ampak v tem trenutku je tako. Predlagam, da se to prekine in da se dogovorite s
               predsednikom Odbora za promet in zveze, kako naprej. To je to. Ni pogojev za delo
               Državnega zbora. To morate ugotoviti.</p>
            </sp>
            <sp xml:id="SDZ4-Redna-29-2007-06-21.sp11">

               <speaker>PODPREDSEDNIK SAŠO PEČE:</speaker>

               <p>Kolega Školč, kot rečeno, osebno ocenjujem, da je seja Državnega zbora mnogo
               pomembnejša kot seja delovnega telesa in da bi bilo smiselno, da z vašim pozivom
               oziroma da je naslovnik vašega poziva predsednik delovnega telesa. Jaz ne bom
               upošteval vašega proceduralnega predloga iz tega osnovnega argumenta.</p>
               <p>Verjamem, da se morajo strokovne službe in vsi tisti, ki sodelujejo, pri pripravi
               držati dela Državnega zbora.</p>
               <p>Ne, ne bom več dajal besed za proceduralne predloge ne vam, ne kolegu Cviklu, ampak
               bomo nadaljevali s predstavitvijo stališč. Besedo ima Rudi Veršnik. Prosim za
               predstavitev stališča Poslanske skupine SDS. Izvolite.</p>
            </sp>
            <sp xml:id="SDZ4-Redna-29-2007-06-21.sp12">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Z Zakonom o davku na tonažo je Vlada
               ponovno prisluhnila gospodarstvu in prilagodila zakonodajo potrebam ladjarjem. V
               predlogu zakona je določeno, da bodo zavezanci, torej v našem primeru ladjarji, lahko
               izbirali za plačevanje davka od dohodka pravnih oseb oziroma določitve davčne osnove
               za plačilo davka po določbah Zakona o davku od dohodkov pravnih oseb.</p>
               <p>Osnova je tukaj razlika med prihodki in odhodki. Ali po določbah tega predloga zakona
               davčna osnova je neto tonaža ladje pomnožena s številom na poslovanje posamezne ladje
               v davčnem obdobju.</p>
               <p>Predlagatelj navaja več razlogov za tak predlog, in sicer. Prvič, konkurenca tako
               imenovanih držav ugodnosti, kot je vsem poznana Panama, ki ponujajo ladjarjem zelo
               ugodne davčne pogoje, če se vpišejo v njihove registre. V mednarodnem pravu trenutno
               ne obstajajo učinkovita pravna sredstva proti takšni davčni konkurenci.</p>
               <p>Drugič, pomorsko gospodarstvo je podvrženo velikim cikličnim nihanjem. Obdobjem
               konjukture sledijo krizna obdobja. Prihodki po posameznih letih se spreminjajo tudi
               do 300%. Od teh prihodkov je odvisna tudi višina davka. V konjukturnih letih ladjarji
               plačajo visoke davke, medtem ko v kriznih letih ne plačajo, kar predstavlja veliko
               težavo pri njihovem poslovanju, saj v letih konjunkture ne morejo investirati v
               obnove njihovih flot.</p>
               <p>Tretjič, vzpodbujanje razvoja pomorskega gospodarstva in zaposlovanja
               pomorščakov.</p>
               <p>Četrtič, primerljivost slovenske davčne zakonodaje z zakonodajo ostalih pomorskih
               držav članic Evropske unije.</p>
               <p>Predlagatelj zakona navaja, da je predlagana obdavčitev v skladu s smernicami
               Evropske komisije o državnih pomočeh za pomorski promet. Predlog zakona uvaja sistem
               davka na tonažo kot izbirno obliko izračunavanja davčne osnove za plačilo davka od
               dohodkov pravnih oseb. Zavezanec mora ostati v sistemu davka na tonažo 10 let. Po
               preteku tega obdobja lahko ponovno pristopi k sistemu davka na tonažo ali pa tudi
               ne.</p>
               <p>Zavezanec, ki ima prihodke tudi iz drugih dejavnosti, ki niso vključene v sistem
               davka na tonažo, pa mora voditi ločeno knjigovodsko evidenco. Dnevno osnovo za
               izračun davka na tonažo za posamezno ladjo se izračunava na podlagi neto tonaže
               ladje, ki se pomnoži z zneski.</p>
               <p>Tukaj obstaja tabela, in sicer do prvih tisoč ton je ta znesek 0,90 evra na dan za
               100 ton. Za nadaljnjih tisoč do 10 tisoč 0,67 in nadaljnjih 10 tisoč do 25 tisoč ton
               0,40. Za vse nad 25 tisoč ton bruto registrske teže pa je znesek sedaj popravljen na
               0,20 v skladu z razpravo na Odboru za finance.</p>
               <p>Davčna osnova posamezne ladje za davčno obdobje se izračuna tako, da se dnevno osnovo
               pomnoži s številom dni poslovanja posamezne ladje v davčnem obdobju. V sistem davka
               na tonažo pa ne morejo biti vključene ladje, ki se uporabljajo na primer: za vojaške
               namene, za ribiške namene, gostinske, igralniške, raziskovalne, športne in tako
               dalje.</p>
               <p>Predlog zakona o tonaži pomeni pozitiven odnos Vlade do gospodarske panoge, ki je
               zaradi specifične dejavnosti podvržena izrednim cikličnim nihanjem, ki ogrožajo tudi
               njihov obstoj.</p>
               <p>Glede na vse navedeno bomo v Slovenski demokratski stranki ta predlog zakona podprli.
               Hvala lepa.</p>
            </sp>
            <sp xml:id="SDZ4-Redna-29-2007-06-21.sp13">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Glede na to, da sem videl, da so sejno sobo Državnega zbora
               zapustili poslanci Poslanskega kluba Liberalne demokracije, zapustili brez
               kakršnegakoli obvestila, tega seveda ne bom smatral za obstrukcijo dela Državnega
               zbora. Zato bomo nadaljevali z našim delom. V kolikor njihov odhod pomeni
               obstrukcijo, prosim, da to tudi uradno najavijo.</p>
               <p>Gospa Breda Pečan bo podala stališče Poslanske skupine SD. Izvolite.</p>
            </sp>
            <sp xml:id="SDZ4-Redna-29-2007-06-21.sp14">

               <speaker>BREDA PEČAN:</speaker>

               <p>Dober dan vsem! Hvala za besedo, gospod podpredsednik.</p>
               <p>Poslanska skupina Socialnih demokratov bo podprla sprejem Zakona o davku na tonažo.
               Gre za zakon, s katerim uresničujemo ne le interes ladjarjev, ampak tudi interes
               Slovenije, da na področju pomorskega prometa končno preskoči še ena od zaprek, ki se
               neprestano postavljajo pred uresničitvijo Resolucije o pomorski usmeritvi Slovenije.
               Morda je to navidez nepomemben za Evropo. Za naš, iskreno rečeno, kontinentalni način
               razmišljanja pa tuj, nenavaden korak. Toda vedeti je treba, da slovenski del
               severnega Jadrana skupaj s Tržaškim zalivom je v najgloblje evropski kontinent
               zajedajoči se del Sredozemlja.</p>
               <p>Zato imamo za pomorski pomet zelo privlačno lego in si lahko kljub naši majhnosti
               pridobimo vrsto prednosti, če smo seveda pripravljeni za to tudi nekaj dati. V
               primeru tega zakona smo pokazali, da se zavedamo, da kapital pač ne išče novih
               priložnosti tam, kjer je dobra klima in lepa dežela, ampak tam, kjer lahko zaradi
               davčnih ugodnosti ustvari večje dobičke.</p>
               <p>Morda ni odveč poudariti, da smo prav poslanci takrat še Združene liste socialnih
               demokratov v mandatu 1992-1996 večkrat sprožili pobude, da bi naša država ponudila
               tujim vlagateljem ugodnejše davčne pogoje v tako imenovani "off shore" coni v Luki
               Koper, pa zato ni bilo posebnega posluha. Še sreča, da je EU ugotovila, da brez
               davčnih ugodnosti za ladjarje ne more pričakovati, da bo sploh še kakšen ladjar ostal
               s svojimi ladjami v katerikoli članici EU in je dovolila ohranjanje oziroma pri nas
               uvedbo tako imenovane državne pomoči v obliki bistveno ugodne oblike obdavčitve
               gospodarskih družb s področja pomorskega prometa.</p>
               <p>Pri tem pa je vseeno na mestu opozorilo, da se kvaliteta priprave zakonskih
               predlogov, ki jih predlaga Vlada, notorno slabša. Če bi šlo samo za manjše
               nedoslednosti pri uporabi posameznih izrazov, ki naj bi bili v davčni zakonodaji
               vedno enotno in enoznačno uporabljani skozi vso zakonodajo, bi lahko bili do
               pomanjkljivosti v pripravi zakona še prizanesljivi. Toda ob dejstvu, da je bilo
               potrebno sprejeti amandmaje na kar 15 členov od vsega skupaj 29, ki jih šteje ta
               zakon, ki so jih morali vložiti poslanci koalicijskih strank, da so odpravili
               predvsem vsebinske pomanjkljivosti omenjenih členov, pa zares že presega meje
               normale.</p>
               <p>Samo en amandma, šestnajsti. Ta je bil edini od skupaj šestnajstih sprejetih
               amandmajev, ki ga je predlagala Liberalna demokracija, je bil sprejet zaradi
               povečanja ugodnosti za ladjarje, ki pa bodo morda prišle v poštev, če se bo tonaža
               flote, ki je prijavljena v Sloveniji, pomembno povečala, seveda, na posamezno
               ladjo.</p>
               <p>Človek je imel ob branju mnenja Zakonodajno-pravne službe in amandmajev, ki jih je to
               mnenje povzročilo, občutek, da je zakon pisal nekdo, ki se sicer ukvarja s pomorstvom
               in pomorskim pravom. O davčni zakonodaji in davčnem postopku pa bolj malo ve.</p>
               <p>Sama sem prepričana in podobnega mnenja je tudi marsikdo v naši poslanski skupini, da
               bi bilo za ugled Vlade Republike v tem konkretnem primeru, pa tudi za ugled
               Ministrstva za finance dobro, da ne spušča več iz rok takih zakonskih predlogov, ki
               dajo misliti, da Vlada najema za pripravo zakonskih predlogov nekompetentne in
               površne ljudi. Strokovnjaki, jim žal ni mogoče reči. In potem seveda lahko govorimo o
               negospodarnem trošenju javnega denarja. Kot rečeno, na začetku pa bo Poslanska
               skupina Socialnih demokratov tako popravljen predlog zakona podprla.</p>
            </sp>
            <sp xml:id="SDZ4-Redna-29-2007-06-21.sp15">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Jaz sem vas dolžan obvestiti, da me je kolega Školč obvestil, da
               Poslanski klub Liberalne demokracije zaradi po njegovi oceni nevzdržnih razmer v
               sistemu dela, napoveduje obstrukcijo dela Državnega zbora. Ne vem pa, do katere
               točke. V kolikor njihovo mnenje deli še katerakoli druga poslanska skupina, naj to
               prosim pove.</p>
               <p>Potemtakem lahko nadaljujemo. Besedo ima poslanec Ciril Testen. Prosim za
               predstavitev stališča poslanske skupine Nove Slovenije. Izvolite.</p>
            </sp>
            <sp xml:id="SDZ4-Redna-29-2007-06-21.sp16">

               <speaker>CIRIL TESTEN:</speaker>

               <p>Spoštovani predsedujoči, predstavniki ministrstva, poslanske in poslanci! Nova
               Slovenije pozdravlja sprejem Zakona o davku na tonažo. Pozitivne spremembe v davčni
               zakonodaji, ki so bile sprejete konec prejšnjega leta, narekuje tudi sprejem
               nekaterih izjem, ki bodo omogočile, da se v Sloveniji ohrani ladjarska industrija in
               s tem povezana delovna mesta. Slovenija kot pomorska država je dolžna skrbeti tudi za
               ladjarje oziroma ladjarska podjetja. Nič ni slabše, kot če podjetja zaradi davčnih
               ugodnostih drugih držav registrirajo svoja podjetja tam in se davek in dobiček
               preliva v proračune drugih držav.</p>
               <p>To pomeni, da matična država izgublja ne samo podjetja in njihove davke, pač pa tudi
               zaposlitve in s tem povezane pozitivne učinke. V Novi Sloveniji smo veseli, da Vlada
               in Ministrstvo za finance znata prisluhniti potrebam današnjega časa, da sta
               pripravljena zniževati davčna bremena podjetjem in omogočiti boljše pogoje
               poslovanja. Ohranjanje in razvoj pomorskega prometa je za Slovenijo kot pomorsko
               državo izredno pomembno. Po nam znanih podatkih ima Slovenija v državah ugodnosti
               registriranih 25 ladij z neto težo 240 tisoč ton.</p>
               <p>Če hočemo ohraniti slovensko pomorstvo in iz njega narediti pomembno stičišče
               mednarodnih poti tako v gospodarskem kot v turističnem smislu, je pomembno, da domača
               ladjarska podjetja zadržimo doma, da omogočimo vrnitev podjetij, ki so že
               registrirana v tako imenovanih državah ugodnosti, da omogočimo posodabljanje, obnovo
               in povečanje flote.</p>
               <p>S tem bomo povečali konkurenčnost slovenskih ladjarjev. Ohranili znanje s področja
               pomorstva in hkrati ohranili delovna mesta tako na ladjah kot na kopnem. V poslanski
               skupini Nove Slovenije pozdravljamo vsakršno razbremenjevanje slovenskega
               gospodarstva.</p>
               <p>Veseli smo, da Vlada sledi programu, ki si ga je zadala, da bo Slovenija uspešno
               gospodarsko razvita država, kjer bo imelo prednost tržno gospodarstvo in mednarodna
               konkurenčnost. Zakon o davku na tonažo prinaša slovenskim ladjarskim podjetjem tiste
               ugodnosti, ki dolgoročno pomenijo razvoj slovenskega gospodarstva in njegovo
               konkurenčnost. Zato v Novi Sloveniji zakon podpiramo.</p>
            </sp>
            <sp xml:id="SDZ4-Redna-29-2007-06-21.sp17">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jakob Presečnik bo podal stališče Poslanske skupine Slovenske
               ljudske stranke. Izvolite.</p>
            </sp>
            <sp xml:id="SDZ4-Redna-29-2007-06-21.sp18">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Gospod državni sekretar s sodelavci Ministrstva za
               finance, spoštovane kolegice in kolegi! Evropska unija in tudi Slovenija se sooča z
               dejstvom, da lastniki ladij vpisujejo svoje ladje v državah, kjer so večje ugodnosti
               oziroma v državah ugodnosti. Gre za države, ki so ugodne zlasti z davčnega vidika,
               največkrat pa tudi z nižjimi, varnostnimi in drugimi zahtevami za ladje. Problem
               davčnih rajev oziroma "off shore" con je dokaj resen. Po nekaterih raziskavah naj bi
               bil v tem območjih registriranih velik del podjetij oziroma naj bi delovalo preko teh
               območij polovico vsega svetovnega kapitala.</p>
               <p>Proti tem trendom se je mogoče boriti drugače, kakor zagotavljanjem konkurenčnih,
               davčnih in ekonomskih pogojev, kar pa je pogosto skoraj nemogoče. Za omejitev
               prenosov sedežev ladjarskih podjetij v tretje države je Evropska komisija sprejela
               smernice skupnosti o državnih pomočeh za pomorski promet, s katerim predlaga uvedbo
               posebnega tako imenovanega davka na tonažo, ki je ugodnejši od obstoječih davčnih
               določil in omogoča evropskim ladjarjem konkurenčen položaj.</p>
               <p>Gre za relativno stare smernice, saj so bile sprejete pred desetimi leti. Večina
               evropskih pomorskih držav je že uvedla davek na tonažo za svoje ladjarje. Ob
               upoštevanju navedenega in tudi dejstva, da je takšen davek že sprejela tudi sosednja
               Italija, je sprejem predlaganega zakona nujen.</p>
               <p>S tem ne zagotavljamo konkurenčnosti Slovenije na tem področju le v primerjavi s
               tretjimi državami, ampak kar je celo bolj pomembno tudi s sosednjimi državami, ki
               imajo znotraj Evropske unije ugodnejše davčne pogoje.</p>
               <p>V Slovenski ljudski stranki predlagani zakon podpiramo. Zavedati se moramo dejstva,
               da ima pomorski promet veliko učinkov tudi na druge dejavnosti in da nenazadnje
               zagotavlja tudi določena delovna mesta v Sloveniji. S sprejetim zakonom pa bo imelo
               pomorstvo tudi ugodnejše pogoje za nadaljnji razvoj in preživetje v času recesij. Kot
               rečeno, bomo predlagani zakon v Poslanski skupini Slovenske ljudske stranke podprli.
               Hvala.</p>
            </sp>
            <sp xml:id="SDZ4-Redna-29-2007-06-21.sp19">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvijo stališče poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. V skladu s 139. členom Poslovnika zbora bomo tretjo obravnavo, to je
               glasovanje o predlogu zakona, opravili jutri. To je v petek, 22., v okviru glasovanj.
               S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-29-2007-06-21.title2">10. TOČKO DNEVNEGA REDA - DRUGA OBRAVNAVA PREDLOGA ZAKONA O
                  PREPREČEVANJU DENARJA IN FINANCIRANJU TERORIZMA.</title> Predlog zakona je v
               obravnavo zboru predložila Vlada Republike Slovenije. Zato besedo dajem predstavniku
               Vlade za dopolnilno obrazložitev. Državni sekretar, izvolite.</p>
            </sp>
            <sp xml:id="SDZ4-Redna-29-2007-06-21.sp20">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke, spoštovani poslanci! S
               predlogom zakona se v slovenski pravni red prenaša direktiva Evropskega parlamenta in
               sveta številka 2005/60 z dne, 26. oktobra 2005, o preprečevanju uporabe finančnega
               sistema za pranje denarja in financiranja terorizma. Te določbe je treba prenesti v
               slovensko zakonodajo najkasneje do 15. decembra 2007. Zaradi uskladitve slovenske
               ureditve z Evropskim pravnim redom je potrebno obstoječi zakon tako nadomestiti s
               povsem novim zakonom, ki vključuje tudi področje financiranja terorizma oziroma
               področje preprečevanja financiranja terorizma.</p>
               <p>Predlog novega zakona tako omogoča, da se vsi ukrepi za preprečevanje in odkrivanje
               pranja denarja uporabijo tudi v zvezi s preprečevanjem financiranja terorizma v
               skladu z mednarodnimi standardi.</p>
               <p>Predlagani zakon glede na sedanji obstoječi zakon prinaša naslednje bistvene novosti
               in seveda tudi izboljšave. Razširja se krog zavezancev za izvajanje nalog na področju
               boja zoper pranje denarja in boja proti financiranju terorizma na nove družbe. In
               sicer tiste družbe, ki nudijo podjetniške in fiduciarne storitve, družbe, ki izdajajo
               elektronski denar, in družbe, ki opravljajo določene storitve plačilnega prometa
               vključno s posredovanjem denarja.</p>
               <p>Poleg tega se uvaja tako imenovani pristop na podlagi ocene tveganja, ki omogoča, da
               zavezanci lahko obravnavajo svoje stranke na podlagi lastne ocene tveganja. To na eni
               strani pomeni razbremenitev zavezancev, ko obstaja neznatno tveganje, in na drugi
               strani utemeljena zahteva po bolj strogi obravnavi v primerih ko predstavljajo večja
               tveganja.</p>
               <p>Poleg tega se s samim zakonom določa nekatere omejitve pri poslovanju s strankami.
               Nekatere od teh so veljale že sedaj. Tako se prepoveduje odpiranje ali vodenje
               anonimnih računov. Prepoveduje se poslovanje zavezancev z navideznimi bankami. Osebe,
               ki opravljajo prodajo blaga v Sloveniji, od stranke pri prodaji blaga ne bodo smele
               sprejeti plačila v gotovini, če bo to plačilo presegalo vrednost 15 tisoč evrov. To
               se pravi, v primerih, ko gre za višje zneske od 15 tisoč evrov, ni možen gotovinski
               promet.</p>
               <p>Poleg tega bodo morali zavezanci oziroma stranke sporočati uradu določene podatke, in
               sicer takrat, kadar bo šlo za gotovinske transakcije, in sicer večje od 30 tisoč
               evrov. Danes znaša ta znesek 20 tisoč evrov. Spremembe bodo tudi na področju nalog in
               pristojnosti Urada Republike Slovenije za preprečevanje pranja denarja in mednarodno
               sodelovanje ter seveda tudi na področju nadzora.</p>
               <p>Zaradi črtanja šestega odstavka 13. člena predloga zakona bo Vlada v tretji obravnavi
               tudi vložila uskladitveni amandma k 92. členu.</p>
               <p>Spoštovane poslanke, spoštovani poslanci! Vlada predlaga Državnemu zboru, da zakon
               podpre. Hvala lepa.</p>
            </sp>
            <sp xml:id="SDZ4-Redna-29-2007-06-21.sp21">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Jaz vas pa obveščam, da sem dobil še eno odpoved predstavitve
               stališč poslanskih skupin zaradi zasedenosti na matičnem delovnem telesu.</p>
               <p>Glede na to, da je to drugi primer, bom sejo Državnega zbora prekinil. Prosim
               predstavnike poslanskih skupin, da se mi pridružijo v sobi 217. ob 9. in 50 minut na
               Kolegiju. Hvala.</p>
               <stage xml:id="SDZ4-Redna-29-2007-06-21.stage5">(Seja je bila prekinjena ob 9.43 in se je nadaljevala ob 10.02.)</stage>
            </sp>
            <sp xml:id="SDZ4-Redna-29-2007-06-21.sp22">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, poslanci! Nadaljujemo s prekinjeno sejo Državnega zbora. Pred
               tem pa dovolite, na delovnem posvetu s predstavniki poslanskih skupin smo dorekli, da
               delo Državnega zbora ne bo podrejeno delu delovnih teles. Zato naj vsi predsedniki
               vseh delovnih teles v okviru Državnega zbora svoje delo prilagodijo v prvi vrsti
               plenarnemu zasedanju Državnega zbora. Kot veste, je matično delovno telo med tem
               zaključilo s svojo obravnavo. In verjamem, da takih primerov več ne bomo imeli.</p>
               <p>Kot rečeno, ostali smo pri... Predlog zakona je obravnaval Odbor za finance in
               monetarno politiko kot matično delovno telo. Prosim člana odbora gospoda Jakoba
               Presečnika, da poda poročilo. Izvolite.</p>
            </sp>
            <sp xml:id="SDZ4-Redna-29-2007-06-21.sp23">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Predstavniki Vlade, kolegice in kolegi!
               Odbor Državnega zbora Republike Slovenije za finance in monetarno politiko je na 27.
               seji dne, 6. junija, kot matično delovno telo obravnaval Predlog zakona o
               preprečevanju pranja denarja in financiranja terorizma, ki ga je Državnemu zboru v
               obravnavo in sprejem predložila Vlada Republike Slovenije.</p>
               <p>Odboru je bilo posredovano mnenje Zakonodajno-pravne službe, ki je predloženi zakon
               proučila z vidika skladnosti z Ustavo, pravnim sistemom ter zakonodajno tehničnem
               pogledu in glede konkretnih rešitev podala pripombe k določbam 3., 5., 6., 13., 25.,
               38., 41., 43. in 85. člena ter k drugem in devetem poglavju predloženega
               besedila.</p>
               <p>Pripombe je odbor delno upošteval pri oblikovanju svojih amandmajev, ki so razvidni
               iz nadaljevanja tega poročila. Do izteka poslovniškega roka je bila s strani
               poslanskih skupin SDS, NSi, SLS in DeSUS k zakonskemu predlogu vložena vrsta
               amandmajev, in sicer k 31., 32., 41., 59., 60., 61., 74., 91., 92., 93., 97. ter 99.
               členu zakonskega predloga.</p>
               <p>V uvodni dopolnilni obrazložitvi členov je predstavnik predlagatelja podrobneje
               predstavil razloge za predložitev obravnavanega zakonskega predloga hkrati s
               posameznimi uvedenimi rešitvami. Iz obrazložitve zakonskega predloga izhaja, da je
               poglavitni cilj predloženega besedila prenos direktive 2005/60/ES v slovenski pravni
               red, kar bo doprineslo k dodatnemu poenotenju predpisov držav članic EU in
               usklajenosti z drugimi ukrepi, sprejetimi na mednarodni ravni. Sočasno naj bi novo
               besedilo odpravilo pomanjkljivosti obstoječe ureditve. Predstavnica
               Zakonodajno-pravne službe je glede vloženih amandmajev navedla, da predlogi konkretno
               sledijo pripombam v delu, ki se navezuje na sankcioniranje odgovornih oseb.</p>
               <p>V dodatnem pisnem mnenju pa je bila s strani predlagateljev zakona posredovana vrsta
               pojasnil oziroma razlogov za uvedene rešitve. V razpravi so sodelovali tudi drugi
               vabljeni na sejo, kar je razvidno iz poročila. Odbor je v skladu s 131. členom
               Poslovnika Državnega zbora na podlagi opozorila predstavnikov Zakonodajno-pravne
               službe in zaključkov izvedene razprave sprejel amandmaje k 13. členu, 97. členu, 98.
               in 99. členu. Odbor je v nadaljevanju sprejel tudi amandmaje koalicijskih skupin k
               31., 32., 41., 59., 60., 61., 74., 91., 92. in k 93. členu zakonskega predloga. Ker
               je odbor k 97., 98. in 99. členu upoštevaje dodatno opozorilo predstavnice
               Zakonodajno-pravne službe sprejel svoje amandmaje, je glasovanje o dveh amandmajih
               poslanskih skupin k 97. in 99. členu postalo brezpredmetno.</p>
               <p>Na podlagi prvega odstavka 133. člena Poslovnika Državnega zbora je pripravljeno
               besedilo dopolnjenega predloga zakona, v katerega so vključeni vsi sprejeti
               amandmaji. Dopolnjen predlog zakona je sestavni del tega poročila. Hvala lepa.</p>
            </sp>
            <sp xml:id="SDZ4-Redna-29-2007-06-21.sp24">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, gospod Presečnik. Mi pa prehajamo na predstavitev stališč
               poslanskih skupin. Kolega Ivan Jelen bo podal, predstavil stališče poslanske skupine
               DeSUS. Izvolite.</p>
            </sp>
            <sp xml:id="SDZ4-Redna-29-2007-06-21.sp25">

               <speaker>IVAN JELEN:</speaker>

               <p>Hvala za besedo, gospod podpredsednik. Kolegice in kolegi, predstavniki ministrstva!
               Geostrateški položaj naše države je idealen za prehod teroristov v ciljno državo.
               Verjetnost, da bi bila cilja država Slovenija, je majhna, čeprav je ne smemo
               zanemariti. Ampak glede na majhnost naše države, kjer je idealna priložnost
               prikrivanja raznovrstnih nelegalnih dejanj, smo zanimivi za kriminalne družbe, za
               pranje denarja in financiranje terorističnih organizacij.</p>
               <p>Zato je pomembno, da se z jasno in odločno varnostno strategijo pravočasno in
               učinkovito ukrepa že v smislu preprečevanja tovrstnih dejanj. Primerna zakonska
               podlaga za učinkovito preprečevanje uporabe finančnih sistemov za pranje denarja in
               financiranja terorizma je ključnega pomena.</p>
               <p>Glede tega smo v poslanski skupini prepričani, da predlog zakona vsebinsko v zadostni
               meri sledi zahtevi po usklajenosti s pravnim redom Evropske unije, ugotovitvam
               posebnega odbora Sveta Evrope in ciljem širše mednarodne skupnosti, ki je po
               izvedenih napadih teroristov zaostrila in dopolnila mednarodne standarde na področju
               boja proti pranju denarja in financiranju terorizma.</p>
               <p>Po naši oceni so predlagane rešitve primerno stroge. Zato smo prepričani, da se bo
               izboljšala učinkovitost ugotavljanja finančnih transakcij s katerimi se denar,
               pridobljen s kriminalnimi dejanji pretopi v legalnega.</p>
               <p>V ta namen so v zakonu predvidene številne novosti, v primerjavi s sedaj veljavnim
               zakonom, ki je zastarel tudi v tem smislu, da ne ureja področja preprečevanja
               financiranja terorizma. Pripombe nekaterih institucij, ki so z zakonom zavezane k
               ukrepanju, smatramo za neutemeljene. Saj predlog, da bi se lahko opravilo odprtje
               računa brez osebne identifikacije stranke, brez njene fizične prisotnosti glede na
               cilj zakona, ni sprejemljiv.</p>
               <p>Dejstvo je namreč, da je brez identifikacije stranke vsaj pri odprtju računa ob
               morebitnem potrebnem ukrepanju zavezanca težko ali nemogoče izpeljati nadaljnje
               postopke v zvezi z iskanjem izvora denarja in spremljanje njegove sledljivosti.</p>
               <p>Bistveno pri tem pa je seveda tudi odkriti celoten krog oseb, ki so s kakršnimikoli
               dejanji vpletene v vprašljive transakcije in nezakonite načine pridobivanja
               denarja.</p>
               <p>Odkrivanje pranja denarja in omejevanje terorizma zahteva celovit organizacijski
               pristop, ki predpostavlja aktiviranje različnih institucij, od katerih se seveda
               glede na njihova pooblastila in dolžnost pričakujejo tudi rezultati.</p>
               <p>Poudarjamo, da je za učinkovito delo na tem danes tako zelo perečem področju potrebno
               vložiti maksimalno prizadevanje v nadzor. In da k rezultatom bistveno prispeva tudi
               ustrezno sodelovanje in medsebojna pomoč med pristojnimi organi. V tem trenutku se
               namreč še vedno pogreša sodelovanje med finančnimi institucijami in represivnimi
               organi.</p>
               <p>Upamo pa tudi, da bodo že obravnavne zadeve, in tiste, ki se še bodo obravnavale, na
               podlagi tega zakona končno dobile primerne sodne epiloge.</p>
               <p>Ker smo v Poslanski skupini Demokratične stranke upokojencev prepričani, da je zakon
               primeren in da bo dosledno izvajanje zakona prispevalo k uresničevanju njegovih
               ciljev, ga bomo podprli.</p>
            </sp>
            <sp xml:id="SDZ4-Redna-29-2007-06-21.sp26">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospa Maria Pozsonec bo podala stališče Narodne skupnosti. Izvolite.</p>
            </sp>
            <sp xml:id="SDZ4-Redna-29-2007-06-21.sp27">

               <speaker>MARIA POZSONEC:</speaker>

               <p>Hvala za besedo. Lep pozdrav vsem prisotnim, tudi predstavnikom Vlade.</p>
               <p>Cilj predloga zakona je prenos nove, že tretje direktive po vrsti s področja boja
               proti pranju denarja in financiranju terorizma v slovenski pravni red. Ta bo
               doprinesel k dodatnemu poenostavljenju, poenotenju predpisov držav članic Evropske
               unije in usklajenosti z drugimi ukrepi sprejetimi na mednarodni ravni. Z novim
               zakonom pa se želijo odpraviti tudi nekatere težave obstoječe ureditve v Republiki
               Sloveniji.</p>
               <p>Namen predloženih rešitev je v zagotovitvi učinkovitosti ukrepov za preprečevanje in
               odkrivanje financiranja terorizma v finančni sistem, izboljšanju učinkovitosti
               sistema boja proti pranju denarja in financiranju terorizma v Republiki Sloveniji, v
               izvedbi globalnega pristopa v boju zoper pranje denarja in financiranja terorizma z
               uporabo mednarodnih standardov, kadar je to mogoče. Tudi izven državnih meja.</p>
               <p>Torej, zakonom bomo podprli.</p>
            </sp>
            <sp xml:id="SDZ4-Redna-29-2007-06-21.sp28">

               <speaker>PODPREDSEDNIK SAŠO PEČE:</speaker>

               <p> Hvala lepa gospa Pozsonec. Poslanka Polonca Dobrajc bo podala stališče Poslanske
               skupine SDS. Izvolite.</p>
            </sp>
            <sp xml:id="SDZ4-Redna-29-2007-06-21.sp29">

               <speaker>POLONCA DOBRAJC:</speaker>

               <p>Spoštovani predsedujoči! Spoštovane kolegice poslanke, kolegi poslanci, predstavniki
               Vlade.</p>
               <p>Z globalizacijo se je tudi mednarodni terorizem razširil v vse države sveta in se
               vpel v mednarodne finančne tokove. Preprečevanje pranja denarja je eden izmed
               ukrepov, preventivnih ukrepov v boju z mednarodnim kriminalom. Po 11. septembru 2001
               pa so nastopili še drugi momenti, in sicer so se razvite države sveta zavezale k
               skupnem boju proti terorizmu. Tako je pred nami predlog novega Zakona o preprečevanju
               pranja denarja in financiranja terorizma, s katerim se želijo članice Evropske unije
               z usklajenimi in poenotenimi ukrepi vključiti v učinkovitejši boj proti zatiranju
               tako mednarodnega kriminala, kakor tudi financiranju terorizma.</p>
               <p>Potrebno je povedati, da je preprečevanje pranja denarja preventivni ukrep. Kajti ta
               denar, to je tako imenovani umazan denar, po večini prihaja iz kaznivih dejanj ali pa
               služi za financiranje izvedb kaznivih dejanj, kakor pa tudi terorizma. Ne bom
               ponavljala splošnih ciljev zakona, ki so bili povedani tako s strani predlagateljev,
               kakor predhodnih razpravljavcev.</p>
               <p>Poudarila bi samo, da Slovenska demokratska stranka predlog zakona podpira. Tako
               kakor tudi cilje, zaradi katerih je zakon predložen v obravnavo Državnemu zboru.
               Hvala.</p>
            </sp>
            <sp xml:id="SDZ4-Redna-29-2007-06-21.sp30">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Milan M. Cvikl bo podal stališče Poslanske skupine SD. Izvolite.
            </p>
            </sp>
            <sp xml:id="SDZ4-Redna-29-2007-06-21.sp31">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Spoštovani predstavniki vlade, poslanke in
               poslanci! Glede preprečevanja pranja denarja in financiranja turizma je treba najprej
               povedati, da je Republika Slovenija bila prva izmed srednje in vzhodnih evropskih
               držav, ki je od leta 1995 z Zakonom o preprečevanju pranja denarja vzpostavila
               ustrezen sistem.</p>
               <p>Ne nazadnje do sprejema tega zakona ureja kar nekaj zakonov: Zakon o preprečevanju
               pranja denarja, Zakon o kazenskem postopku, Zakon o bančništvu, deviznem poslovanju
               itn. to področje. Hkrati je v veljavnosti osem pravilnikov, ki jih je sprejel
               minister za finance. Tako, da velja ugotoviti, da je na področju pranja denarja, vsaj
               v zakonski ureditvi Slovenija ves čas sledila neposredno najboljšim svetovnim
               praksam. Se pa je po napadu, terorističnih napadih v ZDA, v Evropi mednarodna
               skupnost odločila, da te zadeve zaostri.</p>
               <p>In zanimivo je, da je ta Zakon o preprečevanju pranja denarja in financiranja
               terorizma pravzaprav eden redkih zakonov, ki bo sprejet pred zaključkom zakonskega
               roka, ki ga določa direktiva EU. To je, če se ne motim, december letošnjega leta.
               Tukaj seveda pohvale Vladi.</p>
               <p>Ker pa smo v opoziciji, dovolite nekaj kritičnih besed. Najbolj kritično je seveda
               to, da je direktiva praktično v zakon neposredno, v narekovaju pripisana. In da si še
               niti ne predstavljamo popolnoma, kaj vse bodo morale v členu - če se ne motim - 85,
               so opredeljene nadzorne institucije, nadzorni organi - kaj vse bodo morali ti organi
               šele narediti: Banka Slovenije, Urad za preprečevanje pranja denarja, Agencija
               Republike Slovenije za trg vrednostnih papirjev in zavarovalni nadzor, Urad za nadzor
               prirejanja iger na srečo, Davčna uprava, Tržni inšpektorat, Slovenski inštitut za
               revizijo in tudi Odvetniška zbornica Slovenije in Notarska zbornica Slovenije.</p>
               <p>Zakaj to pravim? Zato, ker je seveda opredeljen nek rok, v katerem se bo šele
               natančno moralo določiti kako naprej. Ni tudi povsem jasno, zakaj je Slovenija med
               prvimi, kot na to opozarjajo nekateri ponudniki elektronskega denarja, tista, ki
               seveda postavlja dosedanjo zneskovno mejo 1.450 evrov za plačilo preko vzpostavljeno
               interneta na 150 evrov.</p>
               <p>Za vsakih 150 evrov bo potrebno "vzpostavljati in zagotavljati identifikacijo te
               sleherne transakcije".</p>
               <p>Mislim, da se bomo pri uresničevanju tega Zakona o preprečevanju pranja denarja
               srečevali z veliko praktičnih problemov, ki znajo ustaviti tudi dodatne stroške. Zato
               priporočamo Vladi Republike Slovenije, da v razdelavi podzakonskih aktov in v
               oblikovanju zavez, ki jih morajo narediti nadzorni organi, seveda zagotovi to, da na
               nek način bo cilj vendarle dosežen s sorazmernim obsegom sredstev. V kolikor bomo
               vseh 9, 10 nadzornih institucij "zelo bremenili z nadzornimi aktivnostmi, potem ni
               več povsem jasno, kaj je še naloga Urada za preprečevanje pranja denarja".</p>
               <p>V Poslanski skupini SD bomo zakon podprli. Kot sem že rekel, pohvala Vladi, da bo v
               roku ta zakon sprejet. V nadaljevanju pa predvsem pričakujemo od Vlade Republike
               Slovenije, da čimprej pripravi podzakonske akte in tudi ustrezna navodila za
               delovanje nadzornih organov. Hvala lepa.</p>
            </sp>
            <sp xml:id="SDZ4-Redna-29-2007-06-21.sp32">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Milan Petek bo podal stališče Poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-29-2007-06-21.sp33">

               <speaker>MILAN PETEK:</speaker>

               <p>Lep dober dan ne preveč številnim kolegicam in kolegom! V Liberalni demokraciji
               Slovenije se zavedamo pomena ukrepov, s katerimi dosegamo efekte preprečevanja pranja
               denarja ali pa financiranja terorizma. In zato Poslanski klub LDS podpira splošne
               cilje Zakona o preprečevanju pranja denarja in financiranja terorizma. Vendar se v
               tem zakonu pojavljajo nekateri dvomi o smiselnosti določb, ki bodo po naši presoji
               škodovale gospodarski iniciativi ter ustvarjajo dvom o določbah, ki so sporne z
               vidika Ustave in z vidika Zakona o varstvu osebnih podatkov, na katere nas je vse
               poslance opozorila informacijska pooblaščenka.</p>
               <p>Če pojasnimo. Nov zakon predlaga opustitev pregleda stranke samo do vrednosti 150
               evrov pri vplačilu v enkratnem znesku oziroma skupaj 2.500 evrov letno. Kar je iz
               prakse nekaterih evropskih držav desetkrat manj, kot velja v drugih okoljih v državah
               Evropske skupnosti. V drugih državah Evropske skupnosti velja namreč omejitev, ki
               dopušča opustitev pregleda stranke do vrednosti 1.450 evrov za nakup elektronskega
               denarja, za nakup oziroma dvig elektronskega denarja oziroma skupaj do 15.000
               evrov.</p>
               <p>Res je, da gre verjetno za prehodno obdobje. Vendar po naši presoji Slovenija preveč
               rigorozno in prehitro uvaja tako radikalen ukrep, kot ga zakon prinaša. Zaradi tega v
               Poslanskem klubu LDS menimo, da bi bilo smiselno dovoliti prehodno obdobje, ki bi
               dopuščalo opustitev pregleda stranke do vrednosti 1.450 evrov za nakup elektronskega
               denarja, kar je tudi možno do leta 2007.</p>
               <p>Opustitev pregleda do vrednosti 150 evrov je problematična zaradi tega, ker bo
               izdajatelj elektronskega denarja imel s tem prevelike stroške in bo verjetno prišlo
               do opuščanja te oblike, torej izdajanja elektronskega denarja. S tem, menimo, da se
               pač na nek način krni gospodarska iniciativa v Sloveniji.</p>
               <p>Vlada je v zakon tudi napačno prenesla Direktivo 2000/46-ES v 12. členu zakona, kjer
               je namesto "nosilcev podatkov" uporabila pojem "znesek vplačila". Če Vlada ne bo
               popravila napačnega prepisa direktive v zakon, bo Slovenija zaostrila izdajanje
               elektronskega denarja, kar bo ravno tako škodilo področju e-poslovanja.</p>
               <p>Žal je Vlada z določbami v zakonu blokirala razvoj in uveljavitev internetnega
               bančništva, torej bank, ki nimajo poslovalnic v Sloveniji in bi želele ponuditi
               finančne storitve pod konkurenčnimi pogoji državljanom Republike Slovenije.</p>
               <p>V zakonu so tudi sporne določbe z vidika Ustave. Poslanski klub LDS je namreč
               predlagal na Odboru za finance in monetarno politiko, da se v 13. členu črta sporno
               določilo, ki bi omogočalo, da bi minister za finance s pravilnikom določal druge
               načine obdelave podatkov.</p>
               <p>Odbor je sicer sprejel predlog Poslanskega kluba LDS, da se sporno določilo črta.
               Vendar pri tem ni upošteval mnenja Zakonodajno-pravne službe Državnega zbora in
               informacijske pooblaščenke pri 46. členu, kjer je hramba in varovanje osebnih
               podatkov stvar zakonskega urejanja in nepodzakonskega, kot je zapisano v obravnavanem
               členu.</p>
               <p>Zaradi tega je po naši presoji zakon ustavno sporen, ker še vedno dopušča, da
               minister, pristojen za finance, s pravilnikom predpiše podrobnejša pravila o
               pooblaščencu, načinu izvajanja notranje kontrole, hrambi in varovanju podatkov,
               upravljanju evidenc in strokovnem usposabljanju delavcev po tem zakonu pri
               organizacijah, odvetnikih, odvetniških družbah in notarjih.</p>
               <p>In iz tega izhaja, da je obdelava podzakonskih aktov vsaj po našem mnenju v nasprotju
               z Ustavo Republike Slovenije, ker po drugem odstavku 38. člena Ustave zbiranje,
               obdelovanje, namen porabe, nadzor in varstvo osebnih podatkov določa zakon.</p>
               <p>Prav tako je možno, da bo zakon zaradi tega neusklajen z Zakonom o varstvu osebnih
               podatkov.</p>
               <p>Vse to, te navedbe, ki sem jih omenil, ki sem jih opisal, ki sem jih predstavil, nas
               navajajo k odločitvi, da Poslanski klub LDS takšnega zakona ne more podpreti.</p>
            </sp>
            <sp xml:id="SDZ4-Redna-29-2007-06-21.sp34">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ciril Testen bo podal stališče Poslanske skupine Nove Slovenije.
            </p>
            </sp>
            <sp xml:id="SDZ4-Redna-29-2007-06-21.sp35">

               <speaker>CIRIL TESTEN:</speaker>

               <p>Hvala za besedo, predsedujoči. Predstavniki Vlade, poslanke in poslanci!</p>
               <p>Tudi sprejem predlaganega Zakona o preprečevanju pranja denarja in financiranja
               terorizma je potreben zaradi uskladitve z evropskim pravnim redom. Če so države
               članice sprejele že tretjo direktivo s področja boja proti pranju denarja in
               financiranju terorizma, pa v Sloveniji s predlogom zakona prvič urejamo področje
               preprečevanja financiranja terorizma.</p>
               <p>Uspešnost ukrepov, sprejetih na ravni Evropske unije, je odvisna od uspešnosti
               izvajanja le-teh v nacionalnih okoljih. S spremembo zakonodaje na področju
               preprečevanja pranja denarja in financiranja terorizma želimo v Poslanski skupini
               Nove Slovenije zagotovilo, da osebna varnost in varnost premoženja posameznika nista
               ogrožena. S poenotenjem predpisov in usklajenosti od drugih ukrepov bomo tako na
               območju Evropske unije širše zagotovili ustrezno podlago za delovanje institucij. Te
               morajo z ustrezno kadrovsko in tehnično opremljenostjo zagotoviti izvajanje ukrepov v
               največji možni meri. V silno nemirnem globaliziranemu svetu je ključnega pomena, da
               država razvija učinkovite službe, ki bodo sposobne zgodaj odkrivati in preprečevati
               vse možne grožnje in nevarnosti mednarodnega terorizma, kriminala in druge oblike
               škodljivega človeškega delovanja.</p>
               <p>Predlagani zakon prinaša največ novosti na področju nalog in obveznosti zavezancev in
               nadzora ter nalog in pristojnosti Urada Republike Slovenije za preprečevanje pranja
               denarja.</p>
               <p>Poleg razširitve kroga zavezancev se uvaja tudi pregled stranke, ki ga bodo morali
               zavezanci opravljati. Med drugim tudi pri sklepanju poslovnega razmerja s stranko,
               pri vsaki transakciji v vrednosti nad 15 tisoč evrov, pri dvomu v verodostojnost
               predhodno že pridobljenih podatkov o stranki in podobno.</p>
               <p>Uvaja se ocena tveganja in možnost razbremenitve v primeru, ko obstaja neznatno
               tveganje za pranje denarja. Zavezanci lahko izvajanje določenih postopkov pregleda
               stranke prepustijo tretjim osebam. Razbremenitev zavezancev pa s predlogom zakona
               bistveno ne posega v temeljni sistem boja zoper pranje denarja in financiranje
               terorizima.</p>
               <p>Pomembna novost je tudi prepoved odpiranja in vodenja anonimnih transakcijskih
               računov. Šele v prejšnjem desetletju je dozorelo splošno spoznanje, da je kriminal
               najlažje zatreti tako, da se mu odvzame tisto, kar ga poganja, denar. Po sledeh, ki
               jih pušča umazan denar, je mogoče odkriti tiste, ki ga potrebujejo za svoje
               kriminalno delovanje.</p>
               <p>S predlogom zakona se zagotavlja ustreznejši način nadzora nad izvajanjem ukrepov za
               preprečevanje in odkrivanje pranja denarja in financiranja terorizma ter postopke
               obravnave kršitev. Določene so tudi sorazmerne kazni, za katere v poslanski skupini
               Nove Slovenije upamo, da bodo tudi odvračilne. Zaradi mednarodnih standardov na
               področju preprečevanja financiranja terorizma ter mednarodnega sodelovanja uradov se
               naloge in pristojnosti urada za preprečevanje pranja denarja nekoliko spreminjajo. Na
               primer, uvaja se možnost začasne ustavitve transakcije, če gre za sum financiranja
               terorizma.</p>
               <p>V poslanski skupini Nove Slovenije bomo predlog zakona podprli, saj želimo z njegovim
               sprejemom omogočiti izvajanje globalnega pristopa pri preprečevanju pranja denarja in
               financiranja terorizma. Hvala.</p>
            </sp>
            <sp xml:id="SDZ4-Redna-29-2007-06-21.sp36">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jakob Presečnik bo podal stališče poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-29-2007-06-21.sp37">

               <speaker>JAKOB PRESEČNIK:</speaker>

               <p>Hvala lepa za besedo. Gospod podpredsednik, predstavniki Vlade, kolegice in kolegi!
               Jaz bom kratek. Poslanska skupina Slovenske ljudske stranke podpira predlagani zakon,
               saj določa ukrepe pristojnih organov ter postopke za odkrivanje in preprečevanje
               pranja denarja in financiranja terorizma. Pri tem seveda v naš pravni red prenašamo
               direktive Evropske skupnosti, zato se strinjamo s celotnim zakonom in želimo, da bo
               čimprej seveda tudi implementiram tudi s potrebnimi podzakonskimi akti. Kot rečeno,
               poslanska skupina bo zakon podprla. Hvala lepa.</p>
            </sp>
            <sp xml:id="SDZ4-Redna-29-2007-06-21.sp38">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In kolega Bogdan Barovič bo podal, predstavil stališče poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-29-2007-06-21.sp39">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice, kolegi, predstavniki Vlade!</p>
               <p>Zdaj govoriti prav, ne prav, prav je, da predlog Zakona o preprečevanju pranja
               denarja in preprečevanju financiranja teorizma sprejmemo, pa tudi, če je direktiva
               EU. Ne nazadnje smo družno vstopili v to veliko državo in moramo spoštovati, seveda,
               tudi pravne normative te velike države.</p>
               <p>Prav je, da vključuje predlog zakona nekatere nove nadzorne organe, obstoječi sistem
               nadzora. Prav je, da spoštujemo tehnična, nomotehnična in vsebinska navodila, ki jih
               ta zakon oziroma ta direktiva prevedena v slovenski jezik, upošteva.</p>
               <p>Imamo pa v tem Državnem zboru Zakonodajno-pravno službo, ki daje svoja pravna mnenja
               na določene zakon. Prav bi bilo, ocenjujem, prav bi bilo, da bi nekatera mnenja,
               nekatere presoje Zakonodajno-pravne službe pri pripravi in sprejemanju tega zakona
               tudi upoštevali. Takšno je mnenje Slovenske nacionalne stranke. Ne bomo se dotaknili
               vseh devet, deset, enajst, se opravičujem, mnenj.</p>
               <p>Eno je pomembno. Danes smo ga že slišali. To je bistvena pripomba Zakonodajno-pravne
               službe. Nanaša se na podzakonske akte, kjer naj bi se določali pogoji, da podzakonske
               akte pripravi minister. Še enkrat pravim, v Slovenski nacionalni stranki smo za to,
               da sodelujemo proti pranju denarja, da sodelujemo proti možnosti financiranja
               terorizma, pa vendarle moramo upoštevati tudi mnenja Zakonodajno-pravne službe. Tudi
               v Slovenski nacionalni stranki opozarjamo, da ni dobro, da smo prevečkrat bolj
               papeški od papeža. To pomeni, da zaostrujemo pogoje bolj, kot so ti pogoji določeni v
               direktivi.</p>
               <p>Jaz mislim, da je enotno mnenje, da je ta zakon potreben, da ga moramo sprejeti, da
               ga moramo spoštovati, ker je le dobesedni prevod direktive. Vendar dobesednost se
               konča tam, kjer mi določamo neke pogoje, ki so pa toliko bolj restriktivni proti
               pogojem, ki jih neka normalna evropska država ima, če smo pošteni. Jaz mislim, da bi
               bilo dobro, da bi bilo pošteno, da bi se takšni zakoni, govorim v imenu Slovenske
               nacionalne stranke, pripravljali z razumom, z upoštevanjem mnenje Zakonodajno-pravne
               službe, z upoštevanjem mnenj tudi drugačno mislečih političnih opcij, čeprav se vsi
               strinjamo, da tak zakon moramo sprejeti. Ne vem, ali so te možnosti še dane ali ne.
               Jaz pa mislim, da bi bilo dobro, da bi tisti del, ki je upravičen kot opozorilo
               Zakonodajno-pravne službe v tem Državnem zboru, tudi upoštevali.</p>
               <p>In za konec bom dal neko prispodobo. Absolutno je dobro in prav, da preprečujemo
               pranje denarja, da preprečujemo financiranje terorizma. Ampak včasih se vprašamo - mi
               to poskušamo kot pravna država že ves čas - ali pa vseeno v tem zakonu ni kakšna
               luknja, ker nekdo Candy pralni stroj zamenja za Gorenje in potem gredo zgodbe naprej
               tako, kot so šle.</p>
               <p>Upam in želim, govorim v imenu Slovenske nacionalne stranke, spoštovani predstavniki
               Vlade, da bi pa vendarle razmislili vsaj v tistem delu mnenja Zakonodajno-pravne
               službe, kjer gre o podzakonskih aktih, ki jih pripravlja minister. Tu pa, vendarle se
               mi zdi, da je prav, da se naredi nek red, če je možno. Hvala lepa.</p>
            </sp>
            <sp xml:id="SDZ4-Redna-29-2007-06-21.sp40">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bil vložen niti en amandma, zaključujem drugo
               obravnavo predloga zakona. V skladu s 139. členom Poslovnika zbora bomo tretjo
               obravnavo, to je glasovanje o predlogu zakona, opravili jutri v petek, 22., v okviru
               glasovanj. S tem tudi prekinjam to točko dnevnega reda. Predstavnikom Vlade se
               zahvaljujem za udeležbo.</p>
               <p>Mi pa prehajam na <title xml:id="SDZ4-Redna-29-2007-06-21.title3">7. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O LOKALNIH VOLITVAH.</title> Za to točko imamo na
               razpolago 55 minut. Predlog zakona je v obravnavo zboru predložila Vlada Republike
               Slovenije. Zato besedo dajem predstavniku Vlade dr. Ivanu Žagarju, ministru brez
               listnice zadolženemu za lokalno samoupravo in regionalno politiko, za dopolnilno
               obrazložitev predloga zakona. Izvolite.</p>
            </sp>
            <sp xml:id="SDZ4-Redna-29-2007-06-21.sp41">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči! Spoštovane poslanke, spoštovani poslanci! Namen
               in cilj tega Zakona o spremembah in dopolnitvah zakona o lokalnih volitvah je
               predvsem uskladitev zakona z dvema odločbama Ustavnega sodišča Republike Slovenije, k
               se nanašata najprej na omejitev uresničevanja volilne pravice zaradi odvzema poslovne
               sposobnosti. Sprememba namreč določa, da se glede omejitve uresničevanja volilne
               pravice zaradi odvzema poslovne sposobnosti uporablja zakon, ki ureja volilno pravico
               za volitve v Državni zbor.</p>
               <p>In drugič. Določitev potrebnega števila podpisov volivcev za vložitev kandidature za
               volitve v občinski svet in volitve župana. Predlog temelji na napotilu Ustavnega
               sodišča, da mora sprejeta rešitev omogočiti kandidaturo tudi tistim, za katere se
               izkaže, da imajo vsaj minimalno realno možnost za pridobitev mandata na odpravi
               neenakosti med volivci, ki vlagajo kandidature po večinskem in proporcionalnem
               volilnem sistemu na različnost občin glede števila volivcev v volilni enoti in
               presoji, koliko glasov je potrebnih za izvolitev enega člana občinskega sveta glede
               na udeležbo na volitvah ter pri kandidiranju za župana na pomenu županske funkcije in
               dejstvu, da je občina ena volilna enota.</p>
               <p>Poudariti želim, da je predlagana rešitev glede potrebnega števila podpisov za
               kandidiranje v občinske svete preverjena na konkretnih podatkih oziroma rezultatih
               volitev v občinske svete na lokalnih volitvah v letu 2006. V nobeni od občin število
               potrebnih glasov za izvolitev enega člana občinskega sveta ni bilo manjše od 1%.
               Predlog zakona vsebuje še nekatere spremembe, ki so nujne zaradi odprave nekaterih
               pravnih praznin in zagotovitev zakonitosti izvedbe volitev. Nadomestila za volilne
               organa, torej za volilne komisije in volilne odbore, so določena natančneje in
               podrobneje, saj se je pri zadnjih lokalnih volitvah izkazalo, da določba ne vsebuje
               rešitev za vse vrste volilnih komisij. Ne loči med posameznimi izvedbami volitev.
               Glede nadomestila za volilne odbore pa se je izkazalo, da niso v sorazmerju z obsegom
               dela.</p>
               <p>Predlog zakona vsebuje v poglavju Pravnih sredstev dodatno pravno sredstvo. To je
               ugovor o zakonitosti liste kandidatov glede njene sestave po objavi seznama list
               kandidatov v sredstvih javnega obveščanja.</p>
               <p>In končno, s predlogom zakona je omogočeno tudi enostavnejše kandidiranje v svete
               krajevnih, vaških in četrtnih skupnosti, kadar vlaga kandidaturo politična stranka.
               Saj je glede določanja liste kandidatov zahtevanih pogojev imeti volilno pravico in
               stalno bivališče v občini in ne več v krajevni vaški ali četrtni skupnosti.</p>
               <p>Zato pozivam, spoštovane poslanke in poslance, da podprete sprejetje tega zakona in
               se vam zahvaljujem za vašo pozornost.</p>
            </sp>
            <sp xml:id="SDZ4-Redna-29-2007-06-21.sp42">

               <speaker>PODPREDSEDNIK SAŠO PEČE:</speaker>

               <p>Hvala lepa. Predlog zakona je obravnaval Odbor za lokalno samoupravo in regionalni
               razvoj kot matično delovno telo. Prosim predsednika odbora gospoda Jazbeca, da poda
               poročilo.</p>
            </sp>
            <sp xml:id="SDZ4-Redna-29-2007-06-21.sp43">

               <speaker>FRANC JAZBEC:</speaker>

               <p>Hvala lepa. Spoštovani! Odbor za lokalno samoupravo in regionalni razvoj je na svoji
               redni 13. seji dne, 6.6.2007, kot matično delovno telo obravnaval predlog Zakona o
               spremembah in dopolnitvah zakona o lokalnih volitvah, ki ga je Državnemu zboru v
               obravnavo in sprejem predložila Vlada Republike Slovenije.</p>
               <p>Odbor je bil seznanjen z mnenjem Zakonodajno-pravne službe in mnenjem Državnega sveta
               Republike Slovenije. Predsednik Državnega zbora je predlog zakona na podlagi 94.
               člena Zakona o lokalni samoupravi in 145. člena Poslovnika Državnega zbora poslal
               dne, 10.4.2007, v mnenje županom občin in mestnih občin ter določil rok za pošiljanje
               mnenj do vključno 10.5.2007. V tem času je k predlogu zakona poslal mnenje le župan
               Mestne občine Ljubljana.</p>
               <p>Zakonodajno-pravna služba je v skladu s prvim odstavkom 27. člena Poslovnika
               Državnega zobra proučila navedeni predlog zakona z vidika skladnosti z Ustavo in
               pravnim sistemom ter zakonodajno tehničnega vidika. Pripombe je podala k 2., 3., 5.
               in 7. členu.</p>
               <p>Državni svet Republike Slovenije je v svojem mnenju predlog zakona podprl in opozoril
               na nekatera odprta vprašanja Zakona o lokalnih volitvah. Pozitivno ocenjuje
               predlagane rešitve k 2. členu. Podpira tudi predlagane rešitve k 3., 4. in k 7.
               členu. Državni svet opozarja tudi na 18. člen Zakona o lokalnih volitvah, ki ureja
               vprašanje preferenčnih glasov, in predlaga, da se prouči problematika določanja
               mandata kandidatov na listi na podlagi preferenčnih glasov v manjših volilnih enotah.
               V dodatni uvodni obrazložitvi členov v okviru druge obravnave predloga zakona je
               predstavnik predlagatelja minister brez listnice zadolžen za področje lokalne
               samouprave in regionalne politike dr. Ivan Žagar poudaril, da je namen predloženega
               zakona uskladitev z dvema odločbama Ustavnega sodišča Republike Slovenije, ki se
               nanašata na omejitev uresničevanja volilne pravice zaradi odvzema poslovne
               sposobnosti in na določitev potrebnega števila podpisov volivcev za vložitev
               kandidatur za volitve v občinski svet in volitve župana.</p>
               <p>Predlog zakona temelji na napotilu Ustavnega sodišča, da mora sprejeta rešitev
               omogočiti kandidaturo tudi tistim, za katere se izkaže, da imajo vsaj minimalno
               realno možnost za pridobitev mandata.</p>
               <p>Hkrati temelji tudi na odpravi neenakosti med volivci, ki vlagajo kandidaturo po
               večinskem in proporcionalnem volilnem sistemu, glede na različnost občin in števila
               volivcev in volilnih enot ter glede na presojo, koliko glasov je potrebnih za
               izvolitev člana občinskega sveta, glede na udeležbo na volitvah, tudi pri
               kandidiranju za župana.</p>
               <p>Na pomenu županske funkcije in dejstvu, da je občina ena volilna enota. Poudaril je,
               da je predlagana rešitev glede potrebnega števila podpisov za kandidiranje v občinske
               svete preverjena na konkretnih podatkih oziroma rezultatih volitev v občinske svete
               na lokalnih volitvah 2006. Opozoril je, da v nobeni od občin število potrebnih glasov
               za izvolitev enega občinskega svetnika ni bilo manjše od 1%.</p>
               <p>Odbor je v skladu s 126. in 131. členom Poslovnika Državnega zbora v nadaljevanju
               prešel na razpravo o členih predloga zakona.</p>
               <p>Odbor je sprejel amandmaje poslanskih skupin: SDS, NSi, SLS in DeSUS k 2. in 5.
               členu. Odbor ni sprejel amandmaja poslanke Cvetke Zalokar Oražem k 7. členu. Odbor je
               sprejel tudi amandma kot svoj amandma k 3. členu. Odbor je v skladu s 128. členom
               Poslovnika Državnega zbora glasoval o vseh členih predloga zakona skupaj in jih
               sprejel. Z vključitvijo sprejetih amandmajev v zakonski predlog je odbor določil
               besedilo dopolnjenega predloga zakona, ki je sestavni del tega poročila. Hvala lepa.
            </p>
            </sp>
            <sp xml:id="SDZ4-Redna-29-2007-06-21.sp44">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Prehajamo na stališča poslanskih skupin.</p>
               <p>Gospa Maria Pozsonec bo podala stališče Narodne skupnosti.</p>
            </sp>
            <sp xml:id="SDZ4-Redna-29-2007-06-21.sp45">

               <speaker>MARIA POZSONEC:</speaker>

               <p>Hvala lepa, gospod podpredsednik. Še enkrat lep pozdrav.</p>
               <p>Predlog zakona urejuje omejitve uresničevanja volilne pravice osebam, ki je ne morejo
               uresničevati zaradi odvzema poslovne sposobnosti. Tako je določeno, da se zaradi
               omejitve izvrševanja volilne pravice na lokalnih volitvah za osebe, ki jim je odvzeta
               poslovna sposobnost ali podaljšana roditeljska pravica, uporabljajo določbe zakona,
               ki ureja volilno pravico za volitve v Državni zbor. Pri tej rešitvi se izhaja iz
               načela, da če nekdo ni sposoben izvrševati volilne pravice na državnih volitvah, je
               ni sposoben niti na lokalnih volitvah. Zato mora biti enotno opredeljeno določanje
               pogojev, pod katerimi se lahko ta pravica omeji.</p>
               <p>Določeno je tudi najnižje število potrebnih podpisov volivcev pri vlaganju kandidatur
               in kandidatnih list za občinski svet na podlagi dveh meril: različnost občin glede na
               število volivcev v volilni enoti in presoja, koliko glasov je potrebnih za izvolitev
               enega člana občinskega sveta glede na udeležbo na volitvah. Z upoštevanjem tega
               merila je zadoščeno napotilu, ki ga je določilo Ustavno sodišče s svojo odločbo.
               Omogočeno je enostavnejše kandidiranje v svete krajevnih, vaških in četrtnih
               skupnosti, kadar vlaga kandidaturo politična stranka. Politične stranke želijo
               vlagati kandidature tudi v svete ožjih delov občin, vendar so bile do sedaj omejene
               glede postopka določitve kandidatur.</p>
               <p>Sprememba 45. člena podrobneje in natančneje ureja podlago in način oblikovanja
               nadomestil za voljene organe. Pri tem predlagatelj izhaja iz načela, da so voljeni
               organi za izvedbo lokalnih volitev samostojni, neodvisni organi občin, da je njihova
               funkcija častna in da imajo člani volilnih organov zaradi dela v volilnih organih ob
               vsakih volitvah pravico do enkratnega nadomestila.</p>
               <p>Zakon pri določitvi nadomestil vsebuje posebne rešitve za voljene komisije in volilne
               odbore. Hierarhično najvišji organ, ki izvaja lokalne volitve, je občinska volilna
               komisija. Zato je osnovna rešitev določena za občinsko volilno komisijo. Iz tega pa
               izhajajo rešitve za druge posebne komisije.</p>
               <p>Zakon o lokalnih volitvah pozna poleg občinske volilne komisije tudi posebne občinske
               volilne komisije, določene v tretjem in četrtem odstavku 33. člena, voljene komisije
               za volitve članov občinskega sveta, predstavnikov italijanske in madžarske narodnosti
               ter romske skupnosti ter volilne komisije volilnih enot, če so imenovane za izvedbo
               volitev v občinski svet po proporcionalnem volilnem sistemu.</p>
               <p>Sedanja ureditev za določitev njihovega nadomestila je za te komisije vsebovala le
               splošno ugotovitev, da so upravičeni do ustreznega nadomestila. V občinah, kjer so
               bile tovrstne posebne občinske volilne komisije imenovane, je zato prihajalo do zelo
               različnih rešitev glede višine nadomestila. Poleg tega ni bilo jasno, kateri organ
               naj o višini nadomestila odloča.</p>
               <p>Zakonska rešitev določa, da imajo pravico do ustreznega nadomestila predsednik,
               namestnik predsednika, člani, tajnik in njegov namestnik posebne volilne komisije.
               Nadomestilo pa ne sme biti manjše od 50% nadomestila, določenega za občinsko voljeno
               komisijo. Hvala.</p>
            </sp>
            <sp xml:id="SDZ4-Redna-29-2007-06-21.sp46">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Marjan Pojbič bo podal stališče Poslanske skupine SDS.
               Izvolite.</p>
            </sp>
            <sp xml:id="SDZ4-Redna-29-2007-06-21.sp47">

               <speaker>MARIJAN POJBIČ:</speaker>

               <p>Spoštovani predsedujoči! Predlog Zakona o spremembah in dopolnitvah zakona o lokalnih
               volitvah, ki ga danes sprejemamo, spreminja pet členov osnovnega zakona. Spremembe
               nastajajo predvsem zaradi odločbe osnovnega stališča Republike Slovenije, ki je
               razsodilo, da 68. člen Zakona o lokalnih volitvah ni v skladu z ustavo. Ta člen ureja
               potrebno število podpisov pri kandidiranju in po mnenju Ustavnega sodišča posega v
               pravice neodvisnih kandidatov in neodvisnih list oziroma gre za kršitev načela
               recipročnosti volitev.</p>
               <p>Drugi razlogi za spremembo zakona pa so težave oziroma nevšečnosti, ki so se pokazale
               pri izvedbi občinskih volitev leta 2006 ter tudi drugih vrstah volitev. Pokazalo se
               je, da nastajajo težave pri določitvi višine nadomestil volilnim organom, pri
               potrjevanju kandidatov oziroma kandidatnih list znotraj občinskih odborov strank in
               pri razveljavljanju odločbe občinske volilne komisije v primeru ugotovljene
               nepravilnosti.</p>
               <p>Novela po našem prepričanju na najboljši način odpravlja pomanjkljivosti osnovnega
               zakona. Zato jo bomo v Poslanski skupini Slovenske demokratske stranke podprli.
               Hvala.</p>
            </sp>
            <sp xml:id="SDZ4-Redna-29-2007-06-21.sp48">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Bojan Kontič pa bo podal stališče poslanske skupine SD.
            </p>
            </sp>
            <sp xml:id="SDZ4-Redna-29-2007-06-21.sp49">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegice in
               kolegi! Predlagani predlog Zakona o spremembah in dopolnitvah zakona o lokalnih
               volitvah je, kot navaja predlagatelj, predvsem posledica dveh ustavnih odločb, torej
               odločb Ustavnega sodišča Republike Slovenije.</p>
               <p>Pri tem želim opozoriti na razprave poslank in poslancev Socialnih demokratov, ki smo
               v postopku sprejemanja sedaj veljavnega zakona opozarjali na pomanjkljivosti, ki jih
               danes zaradi odločitev Ustavnega sodišča odpravljamo. So pa nepotrebne. Kajti, če bi
               že takrat prisluhnili razpravam in pomislekom, bi rešitve v zakonu bile zapisane
               drugače.</p>
               <p>V 1. členu predlagatelj izvrševanje volilne pravice izenačuje torej osebam z odvzeto
               poslovno sposobnostjo na lokalnih in državnozborskih volitvah. Prav je tudi, da z
               zakonom natančno opredelimo nadomestila članicam in članom volilnih organov za
               lokalne volitve. Tako glede višine kot tudi glede upravičencev.</p>
               <p>Kot sem dejal, smo v Poslanski skupini Socialnih demokratov pri določanju vsebine
               tega sedaj spreminjajočega se 54. člena Zakona o lokalnih volitvah opozarjali, da v
               imenu zaščite političnih strank ni smiselno oziroma političnih strank ni smiselno
               oziroma pravično omejevati neodvisne kandidatke oziroma kandidate na način, da jim v
               oviro postavljamo visoko število potrebnih podpisov v podporo kandidaturi, celo več,
               kot jih je potem dejansko potrebnih za izvolitev.</p>
               <p>Naj citiram samo del svoje razprave z dne, 16.12.2005, ko smo obravnavali in
               sprejemali to ureditev.</p>
               <p>Nelogično, nepravično in v nasprotju z odločbo Ustavnega sodišča, ki v obrazložitvi
               navaja, da je treba načeli splošnosti in enakosti volilne pravice upoštevati tudi pri
               zakonskem urejanju kandidiranja na volitvah. Vsak kandidat oziroma lista kandidatov
               mora imeti pravno enake možnosti nastopiti na volitvah.</p>
               <p>Pri tem načelu splošnosti volilne pravice ne prepoveduje zakonodajalcu, da bi
               postavil določene pogoje za kandidaturo, če s tem ne onemogoča nastop na volitvah
               kandidatov, ki bi imeli na volitvah vsaj minimalno realno možnost pridobiti mandat.
               In če bi že takrat zagotovili to, kar je minister Žagar tokrat navedel v svojem uvodu
               na seji matičnega delovnega telesa in tudi tu pred nekaj minutami, da je predlagana
               rešitev glede potrebnega števila podpisov za kandidiranje v občinske svete preverjena
               na konkretnih podatkih oziroma rezultatih volitev v občinske svete na lokalnih
               volitvah, do teh napak ne bi prihajalo.</p>
               <p>Dovolite mi, da na koncu sporočim našo podporo, podporo Poslanske skupine Socialnih
               demokratov k predlaganemu zakonu.</p>
            </sp>
            <sp xml:id="SDZ4-Redna-29-2007-06-21.sp50">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Miran Jerič po podal stališče Poslanske skupine Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-29-2007-06-21.sp51">

               <speaker>MIRAN JERIČ:</speaker>

               <p>Spoštovani predsedujoči, kolegice in kolegi, spoštovani gospod minister s sodelavci!
               V Liberalni demokraciji Slovenije podpiramo Predlog novele zakona o lokalnih
               volitvah. Novela obsega v bistvu dve temeljni vsebini, in sicer, prvič, gre za
               uskladitev določb veljavnega zakona o lokalnih volitvah z odločbami Ustavnega sodišča
               Republike Slovenije. Drugič, gre za odpravo nekaterih pomanjkljivosti, ki so se v
               preteklosti oziroma v praksi pojavljale pri izvedbi lokalnih volitev. V Liberalni
               demokraciji Slovenije soglašamo s cilji predlagane novele in v okviru tega soglašamo
               z rešitvami, ki so zapisane, pri čemer mi dovolite, da nekatere posebej
               izpostavim.</p>
               <p>Tako v Poslanski skupini LDS soglašamo z določbo, ki določa, da se glede omejitve
               izvrševanja volilne pravice na lokalnih volitvah osebam, ki jim je odvzeta poslovna
               sposobnost ali podaljšana roditeljska pravica, uporabljajo določbe zakona, ki urejajo
               volilno pravico za volitve v Državni zbor. Ker dosedanja ureditev nadomestil za
               občinsko volilno komisijo ni bila dovolj natančna in je zaradi tega prihajalo do
               različnih načinov izvedbe te določbe, v LDS podpiramo, da v zakonu predlagamo
               podrobnejšo ureditev, ki loči med nadomestilom za predsednika, njegovega namestnika
               in člani komisije ter tajnikom in njegovim namestnikom, kot tudi da se z zakonom
               uredi višina nadomestila za posebne volilne komisije.</p>
               <p>V tem smislu velja naša podpora tudi rešitvi, po kateri se ureja višina nadomestil za
               primere, ko se ne izvajajo splošne volitve. Posebno pozornost je treba nameniti tudi
               rešitvi v noveli zakona, ki predvideva povečanje izplačila nadomestil volilnemu
               odboru. Dosedanja ureditev se je v praksi pokazala za neustrezno. Pravzaprav
               nepravično, saj se bistveno razlikuje od ureditve, ki velja ob glasovanju pri izvedbi
               državnozborskih volitev, bodisi da gre za volitve predsednika republike ali za
               volitve v Državni zbor.</p>
               <p>Kdorkoli je kdaj sodeloval pri izvedbi lokalnih volitev, ve, da se obseg dela
               volilnega odbora na lokalnih volitvah bistveno razlikuje glede na obseg dela
               volilnega odbora pri izvedbi državnih volitev. Glasovnic je bistveno več. Volilni
               odbor mora posebej šteti tudi preferenčne glasove. Torej, časovno je opravljenega
               veliko več dela. Zato je tudi prav, da se odpravlja razlikovanje v višini nadomestil,
               ki pripadajo volilnim odborom.</p>
               <p>V Poslanski skupini LDS nekoliko s skepso podpiramo spremembe, ki se nanašajo na
               določitev števila potrebnih podpisov volivcev za vlaganje kandidatur v občinski svet
               po proporcionalnem volilnem sistemu.</p>
               <p>Dvom v neustreznost te rešitve smo izrazili že pri sprejemanju novele Zakona o
               lokalnih volitvah, ki je bila potem tudi predmet presoje pred Ustavnim sodiščem.
               Vendar so takrat naša opozorila in dvomi naleteli na gluha ušesa. V LDS sicer
               ocenjujemo, da je predelana rešitev, ki določa število potrebnih podpisov volivcev
               pri vlaganju kandidatur in kandidatnih list v občinski svet na podlagi dveh meril, to
               je različnost občin glede na število volivcev v volilni enoti in presoji, koliko
               glasov je potrebnih za izvolitev enega člana občinskega sveta glede na udeležbo na
               volitvah, boljša.</p>
               <p>Vendar nismo povsem prepričani, ali je zadoščeno napotilu, ki ga je določilo Ustavno
               sodišče s svojo odločbo. Kljub tem pomislekom bomo predlagano rešitev podprli. Zna pa
               ta določba po našem mnenju v praksi povzročiti kar nekaj nejasnosti pri izvedbi samih
               lokalnih volitev.</p>
               <p>V Poslanski skupini Liberalne demokracije Slovenije podpiramo še naslednje rešitve v
               noveli: da novela zakona določa pravno sredstvo, s katerim je možno ugovarjati
               zakonitosti liste kandidatov glede njene sestave po objavi seznama list kandidatov v
               sredstvih javnega obveščanja in pa okrog določitve potrebnega števila podpisov za
               vlaganje kandidatur župana s strani volivcev.</p>
               <p>Še posebej pa podpiramo poenostavitev kandidiranja v svete krajevnih, vaških in
               četrtnih skupnosti, kadar vlaga kandidaturo politična stranka.</p>
               <p>Zaradi vseh navedenih razlogov bomo poslanci Liberalne demokracije Slovenije novelo
               Zakona o lokalnih volitvah podprli. Hvala.</p>
            </sp>
            <sp xml:id="SDZ4-Redna-29-2007-06-21.sp52">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Martin Mikolič bo podal stališče Poslanske skupine Nove Slovenije.
               Izvolite.</p>
            </sp>
            <sp xml:id="SDZ4-Redna-29-2007-06-21.sp53">

               <speaker>MARTIN MIKOLIČ:</speaker>

               <p>Lepo pozdravljeni! Spoštovani podpredsednik, minister s sodelavci, spoštovane
               kolegice in kolegi!</p>
               <p>Najpomembnejše tokratne spremembe Zakona o lokalnih volitvah so narekovale odločbe
               Ustavnega sodišča, ki je razveljavilo člen, ki je govoril o številu podpisov, ki jih
               potrebujejo neodvisne liste za volitve v občinske svete po proporcionalnem volilnem
               sistemu, ter člen, ki je določal potrebno število podpisov za volitve občinskih
               svetnikov po večinskem volilnem sistemu. Števila podpisov za volitve neodvisnih
               županov Ustavno sodišče ni razveljavilo.</p>
               <p>Predlagani zakon določa, da je potrebno število podpisov 1% za volitve v občinske
               svete in 2% za volitve županov od števila volivcev, ki so glasovali na zadnjih rednih
               volitvah v volilni enoti. Zakon tudi določa zgornjo mejo potrebnih podpisov. Pri
               volitvah v občinske svete je to 1000. Pri volitvah župana pa 2500 podpisov.</p>
               <p>V Poslanski skupini Nove Slovenije smo mnenja, da ima zakonodajalec pravico, da z
               določitvijo potrebne podpore za kandidature zagotovi, da se volilne tekme udeležijo
               kandidati in liste, za katere se izkaže, da imajo vsaj minimalno realno možnost za
               pridobitev mandata. Prepreči pa se udeležba kandidatom in listam, za katere se že v
               kandidacijskem postopku izkaže, da uživajo tako majhno podporo v volilnem telesu, da
               ne obstaja niti minimalna možnost, da pridobijo mandat.</p>
               <p>S tem se zagotovi večja preglednost volitev in preprečuje, da bi bilo v volilni enoti
               zaradi tehničnih in časovnih omejitev onemogočeno soočanje, predstavljanje kandidatov
               in političnih programov.</p>
               <p>S preprečevanjem brezupnih kandidatur se preprečuje tudi izguba oziroma cepitev
               volilnih glasov, ki se ne upoštevajo pri delitvi mandatov. Vse to pozitivno vpliva na
               demokratičnost volitev.</p>
               <p>V Poslanski skupini Nove Slovenije smo mnenja, da imamo v slovenskih občinah bistveno
               preveč neodvisnih list.</p>
               <p>Je pa res, da so te neodvisne liste v marsikaterem okolju prinesle določene
               popestritve, a na žalost prevečkrat v kontekstu nasprotovanj z namenom "Če jaz ne bom
               uspel, da se bo kaj naredilo v mojem kraju, tudi moj nasprotnik ne bo."</p>
               <p>Kot vemo, neodvisne liste prinašajo v marsikaterih okoljih določene težave tudi pri
               sklepanju koalicije.</p>
               <p>Predlog zakona se ustrezno odziva na zahtevo Ustavnega sodišča in kot je v odločbi
               Ustavno sodišče tudi naložilo, rešitve dajejo kandidatom res realne možnosti za
               izvolitev. Predlog zakona vsebuje še nekatere spremembe, ki so nujne zaradi odprave
               nekaterih pravnih praznin in zagotovitve zakonitosti izvedbe volitev. Rešuje
               vprašanje nadomestila za volilne organe, kjer se stvari poenotijo.</p>
               <p>V poglavju pravnih sredstev je določeno dodatno pravno sredstvo, s katerim je možno
               ugovarjati zakonitosti liste kandidatov glede njene sestave po objavi seznama list
               kandidatov v sredstvih javnega obveščanja.</p>
               <p>Naj zaključim, da bomo v Poslanski skupini Nove Slovenije predlagane spremembe
               podprli.</p>
            </sp>
            <sp xml:id="SDZ4-Redna-29-2007-06-21.sp54">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Marjan Drofenik bo predstavil stališče Poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-29-2007-06-21.sp55">

               <speaker>MARJAN DROFENIK:</speaker>

               <p>Spoštovani predsedujoči, spoštovani minister s sodelavci! Poslanke in poslanci!
               Novela zakona o lokalnih volitvah je bila pripravljena predvsem zaradi odločbe
               Ustavnega sodišča, s katero je bilo pred zadnjimi lokalnimi volitvami razveljavljeno
               določilo 68. člena Zakona o lokalnih volitvah.</p>
               <p>Gre za zahtevo, da je pri kandidiranju za proporcionalne volitve v občinski svet
               potrebno za samostojne liste zagotoviti najmanj 2% od števila volivcev, vendar ne več
               kot 2.500. Pri tem gre namreč za kršitev načela splošnosti volitev, saj je pogoj
               prezahteven. Še posebej, ker se volitev nikoli ne udeležijo vsi volivci in udeležba
               ni sto odstotna.</p>
               <p>V skladu z odločbo Ustavnega sodišča predlagatelj, po našem mnenju, predlaga ustrezno
               rešitev, ki znižuje število potrebnih podpisov na sprejemljivo raven. Pri tem pa
               potrebno število podpisov veže na udeležbo na prejšnjih lokalnih volitvah in tako
               zagotavlja načelo splošnosti volitev. Poleg te uskladitve z odločbo Ustavnega sodišča
               prinaša zakon še nekaj sprememb, ki so zlasti posledica konkretnih pomanjkljivosti
               zakona, ugotovljenih skozi prakso.</p>
               <p>Predlagana novela natančneje ureja področje nadomestil za volilne organe. Razlog za
               predlagane spremembe je bila zlasti nejasna ureditev v primeru, ko je občinska
               volilna komisija imela tudi namestnika tajnika. Njegovo nadomestilo se sedaj ureja.
               Obenem pa se znižuje nadomestilo namestnika predsednika volilne komisije z dosedanjih
               100 na 80% nadomestila predsednika volilne komisije.</p>
               <p>Takšna rešitev je po svoje logična, saj predsednik volilne komisije vendarle podpiše
               vse akte volilne komisije. Čeprav je lahko tudi tako, da večino nalog opravi tajnik
               ali pa namestnik predsednika.</p>
               <p>Pozdravljamo tudi odločitev novega 96.a člena, s katerim se občinski volilni komisiji
               omogoča, da sama ali na predlog oziroma na podlagi ugovora kandidata v celoti ali
               deloma odpravi odločbo, s katero je bila potrjena lista kandidatov. Na ta način bo
               možno hitrejše odpravljanje morebitnih napak.</p>
               <p>V Poslanski skupini Slovenske ljudske stranke predlagane spremembe Zakona o lokalnih
               volitvah podpiramo in bomo predlagani zakon podprli. Hvala lepa.</p>
            </sp>
            <sp xml:id="SDZ4-Redna-29-2007-06-21.sp56">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Vili Trofenik bo predstavil stališče nepovezanih poslancev.
               Izvolite.</p>
            </sp>
            <sp xml:id="SDZ4-Redna-29-2007-06-21.sp57">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim! Temeljni razlog in spremembe in
               dopolnitve Zakona o lokalnih volitvah, ki so predmet današnje obravnave, je
               uskladitev z eno leto staro odločbo Ustavnega sodišča, ki je razveljavilo prvi
               odstavek 68. člena zakona, ki se nanaša na kriterije oziroma potrebno podporo
               nestrankarskim listam za volitve v občinske sveta.</p>
               <p>Čeprav predlagatelj v obrazložitvi zakona pred ta razlog uvršča podrobnejšo in dokaj
               radodarno ureditev nadomestil volilnim organov. Poleg navedenega se spremembe in
               dopolnitve zakona nanašajo še na eno odločbo Ustavnega sodišča iz leta 2003 v zvezi z
               ureditvijo omejitve uresničevanja volilne pravice osebam, ki jim je bila odvzeta
               poslovna sposobnost, pa čeprav sta bili medtem sprejeti dve noveli omenjenega
               zakona.</p>
               <p>Predlog sprememb in dopolnitev zakona prav tako ureja pravno sredstvo, s katerim je
               možno ugovarjati zakonitostim liste kandidatov glede njene sestave, po njeni objavi v
               sredstvih javnega obveščanja in ne nazadnje lajša političnim strankam postopek
               kandidiranja v svete vaških, krajevnih in četrtnih skupnosti.</p>
               <p>Glede na navedeno pomeni pretežni del sprememb in dopolnitev v Zakonu o lokalnih
               volitvah popravni izpit, tako za zakonodajalca kot za predlagatelje zaradi
               nedomišljenih in nestrokovnih določitev pri sprejemanju predvsem zadnjih dveh novel
               zakona, na kar smo nekateri vneto opozarjali. Vendar so bila vsa opozorila in
               pripombe zavrnjene s strani večine, ki jo je vodila ena sama želja, kako zaostriti -
               da ne rečem - onemogočiti kandidature nestrankarskih kandidatnih list na lokalnih
               volitvah. Predložene spremembe in dopolnitve Zakona o lokalnih volitvah še na
               sprejemljiv, vendar neoptimalen način urejajo uskladitev spornih zakonskih določb z
               Ustavo. Vendar je pa temeljno sporočilo zakona zaostritev pogojev za kandidature
               nestrankarskih kandidatnih list ob istočasnem lajšanju strankarskih kandidatur na
               najnižjem nivoju lokalne samouprave, kjer je to najbolj potrebno.</p>
               <p>Vsekakor je vprašljiva tolikokrat poudarjena utemeljitev eno-procentnega kriterija
               potrebne podpore nestrankarskim listam oziroma kandidatom, da le-ta ni višja od
               potrebnega števila glasov za izvolitev, ki jo je ustavno sodišče postavilo kot
               zgornjo mejo, ne pa kot uporaben kriterij.</p>
               <p>Očitno pa to ni zadnja sprememba. Čeprav že tretja v zadnjih dveh letih, saj bo
               potrebna še naslednja uskladitev z odločbo Ustavnega sodišča in bosta do takrat
               mogoče dozorela spoznanje in pripravljenost za morebitne kvalitetnejše rešitve. Kljub
               nekaterim pomislekom bomo v naši poslanski skupini predlog zakona podprli. Hvala.</p>
            </sp>
            <sp xml:id="SDZ4-Redna-29-2007-06-21.sp58">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Boštjan Zagorac bo podal stališče poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-29-2007-06-21.sp59">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni!</p>
               <p>V Slovenski nacionalni stranki smo že ob prvi obravnavi predlaganega Zakona o
               lokalnih volitvah opozarjali na možnost spornosti ali pa ustavne spornosti, v kolikor
               bo sprejet amandma, kot so ga predlagale stranke koalicije. Kajti dejstvo je, da, ko
               govorimo o številu potrebnih podpisov, je zelo sporno določiti, da se nek odstotek,
               treba izbrati nek odstotek tega števila od volilnih upravičencev.</p>
               <p>Vemo, da je nemogoče. Kajti, število volilnih upravičencev se iz dneva v dan
               spreminja in je zelo težko narediti volilne imenike za čas izvajanja lokalnih
               volitev. Zato smo takrat predlagali podoben amandma, ki pa ta odstotek ni dvigoval
               glede na število volilnih upravičencev, temveč na število vseh prebivalcev v določeni
               lokalni skupnosti.</p>
               <p>Ta amandma ste takrat, spoštovani kolegi iz koalicije, zavrnili. In se mi zdi, da
               danes ne bi mogli govoriti o ustavni spornosti, v kolikor bi bil ta amandma, kot smo
               ga predlagali v Slovenski nacionalni stranki, sprejet. Zato se danes srečujemo s tem,
               da temu zakonu ne moremo oporekati. Že zaradi opozoril, ki jih je dalo Ustavno
               sodišče. Vendar samo v razmislek. Če se spomnite lokalnih volitev, ki so se odvijale
               lansko leto v naši državi, pa samo pomislite na občine, iz katerih prihajate, koliko
               enih list ali pa interesnih združenj ali pa mogoče, če jim lahko rečem tudi upajočih
               novih politikov se je pa znašlo na posamezni kandidacijski listi.</p>
               <p>Za primer vam lahko povem. Mestna občina Maribor je imela 36 kandidacijskih list. Pa,
               če izračunate, da je 45 ljudi, v kolikor gre vsak na polno listo, se znajde gor, krat
               36, boste videli, da je skoraj pol Maribora, polnoletnega Maribora kandidiralo na
               volitvah. In polovica Maribora je imela občutek, da lahko kroji politiko v tej državi
               ali pa, če ne v tej državi, pa vsaj v lokalni skupnosti ali pa v drugi največji
               občini.</p>
               <p>Ne bom šel naprej na manjše občine. Ampak ko se pogovarjam z župani tudi iz manjših
               občin, imajo podobne težave. Pojavljajo se liste in pa kandidati z različnimi imeni,
               od list za mojo ulico, moj blok, moj balkon, lepe rože in ne vem kaj še vse.</p>
               <p>Tako kot ne more biti vsak v tej državi dober avtomehanik ali pa kakšen drug ali pa
               opravljati kakšen drug poklic dobro, tako sem prepričan, da je tudi število resnih
               politikov omejeno. Tako v državi, na nivoju države kot tudi na nivoju lokalne
               skupnosti. Zato se mi zdi, da bi bilo pa potrebno vseeno razmisliti o dvigu praga,
               potrebnega za to, da se nekdo poda na lokalne volitve. In ta razmislek naj ostane
               tudi potem do tretjega branja. Kot že rečeno, trenutno temu zakonu ne moremo
               nasprotovati in mu tudi v Slovenski nacionalni stranki ne bomo. Hvala.</p>
            </sp>
            <sp xml:id="SDZ4-Redna-29-2007-06-21.sp60">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ivan Jelen bo podal stališče Poslanske skupine DeSUS.</p>
            </sp>
            <sp xml:id="SDZ4-Redna-29-2007-06-21.sp61">

               <speaker>IVAN JELEN:</speaker>

               <p>Hvala za besedo. Poslanske in poslanci, gospod minister! Zakon o lokalnih volitvah je
               bil že večkrat predmet razprav v tej dvorani, predvsem kar se tiče neodvisnih list.
               Minister za lokalno samoupravo oziroma Vlada se je že tretjič lotila poskusa omejiti
               sodelovanje neodvisnih list in kandidatov na občinskih volitvah.</p>
               <p>Naj samo omenim, da so svetniški in županski kandidati začeli nizati uspehe že na
               lokalnih volitvah 2002. Preteklo leto pa so jim samo še potrdili, saj jih je bilo od
               210 izvoljenih županov kar 68 neodvisnih, pa tudi 425 svetnikov in skupaj 3390 je
               bilo izvoljenih na neodvisnih listah, s čimer so političnim strankam kar precej
               pomešali štrene.</p>
               <p>Prvi poskus omejitve sega v čas takoj po parlamentarnih volitvah leta 2004, ko so
               prag zbranih podpisov za vložitev kandidature s 15 podpisi volivcev želeli dvigniti
               na nedosegljive 4% volivcev v volilni enoti.</p>
               <p>Poskus je propadel, a le nekaj mesecev za tem je bil sprejet zakon, h kateremu smo
               poslanci DeSUS-a nasprotovali, ki je določil, da imajo neodvisni kandidati za
               sodelovanje na volitvah, da je potrebno zbrati 2% podpisov volivcev. Vendar je vmes
               poseglo Ustavno sodišče, ki je ta del zakona razveljavilo s pojasnilom, da bi tako
               visok prag za vstop v volilno tekmo neodvisnim omogočil kandidiranje za svetnike.</p>
               <p>Ker do volitev ni prišlo do spremembe zakona je obveljalo, da mora kandidat za
               udeležbo na volitvah zbrati 15 podpisov. Zdaj pa Vlada predlaga naj število podpisov
               za vložitev kandidature liste neodvisnih kandidatov za občinske svetnike dvigne na
               najmanj 1% od števila volivcev, ki so glasovali na zadnjih rednih volitvah v občinski
               svet, vendar ne manj kot 15 in ne več 1000 podpisov.</p>
               <p>Tisti, ki se pa bodo potegovali za mesto župana, pa morajo za kandidaturo zbrati
               podpise najmanj 2% volivcev, ki so v občini glasovali na zadnjih županskih volitvah,
               vendar ne manj kot 15 in ne več kot 2500. Strankarskim kandidatom za svetnike in
               župane za vložitev kandidature ni treba priložiti niti enega podpisa.</p>
               <p>Iz navedenega je razvidno, da imamo v naši poslanski skupini nekatere pomisleke o
               predlaganem Zakonu o spremembah in dopolnitvah zakona o lokalnih volitvah. A vendar
               je prevladalo stališče, da zakon podpremo.</p>
            </sp>
            <sp xml:id="SDZ4-Redna-29-2007-06-21.sp62">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. V skladu s 139. členom Poslovnika bomo tretjo obravnavo, to je
               glasovanje o predlogu zakona, opravili jutri. To je 22. v okviru glasovanj. S tem
               prekinjam tudi to točko dnevnega reda.</p>
               <p>Prehajamo na <title xml:id="SDZ4-Redna-29-2007-06-21.title4">8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O LOKALNI SAMOUPRAVI.</title> Za to točko imamo
               predvidene 3 ure in 45 minut razprave. Predlog zakona je v obravnavo zboru predložila
               Vlada Republike Slovenije, zato besedo ponovno dajem ministru, gospodu Ivanu Žagarju,
               za uvodno obrazložitev. Izvolite.</p>
            </sp>
            <sp xml:id="SDZ4-Redna-29-2007-06-21.sp63">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke, spoštovani poslanci! Namen
               in cilj predloženega Zakona o spremembah in dopolnitvah zakona o lokalni samoupravi
               je najprej uskladitev z Ustavnim zakonom o spremembah 140. in 143. člena Ustave
               Republike Slovenije, ki se nanašajo na pokrajine, ter na prenos nalog z državne
               pristojnosti na občine. Ker se zaradi spremenjene Ustave spreminja položaj pokrajine
               in se pripravlja celovita pokrajinska zakonodaja, so v predloženem zakonu črtane
               določbe, ki se nanašajo na pokrajino, ter je v celotnem besedilu samoupravna lokalna
               skupnost nadomeščena z besedo "občina". Uskladitev z odločbo Ustavnega sodišča, ki je
               razveljavila odločbo Zakona o lokalni samoupravi, katera je bila urejena pritožba
               predlagatelja na sklep Državnega zbora o predlogu za spremembo območja nove občine
               oziroma za ustanovitev nove občine na Ustavno sodišče. S predlagano spremembo je
               sedaj pristojni organ Upravno sodišče.</p>
               <p>Predlagani zakon vsebuje tudi spremembe in dopolnitve zaradi medsebojne uskladitve
               sistemskih rešitev na področju lokalne samouprave s sistemom javnih uslužbencev,
               Zakonom o javnih uslužbencih, Zakonom o inšpekcijskem nadzoru in Zakonom o državni
               upravi, sistemom plač v javnem sektorju ter predpisi o financiranju občin in javnih
               financah. Pri tem poudarjam, da predloženi zakon izvirno ureja tiste zadeve, ki jih
               našteti zakoni ne vsebujejo. To se nanaša predvsem na zakonske okvire za določitev
               materialnih pravic nepoklicnih funkcionarjev.</p>
               <p>Predloženo besedilo vsebuje tudi spremembe in dopolnitve, ki izhajajo iz delovanja
               občin. Predvsem se z zakonom določa okvir za ustanavljanje organov skupnih občinskih
               uprav. Te določbe je bilo potrebno uskladiti z Zakonom o javnih financah in Zakonom o
               javnih uslužbencih, in sicer tako, da sta njihov položaj ter vodenje organa umeščena
               v sistem javnih financ in sistem javnih uslužbencev.</p>
               <p>V prehodnih določbah pa je določeno, da morajo občine, na območju katerih bo v skladu
               z uredbo Vlade opredeljena avtohtona romska skupnost, v statutu uskladiti sestavo
               občinskega sveta in zagotoviti predstavnika Romov v občinskem svetu do prvih
               naslednjih rednih volitev v občinski svet po uveljavitvi uredbe. Navedena uredba
               namreč mora zagotoviti enotne kriterije in merila za vse občine v Republiki
               Sloveniji, po katerih se določa predstavnika Romov v občinskem svetu. Zato ob tem
               predlagam poslankam in poslancem, da podprete naveden zakon in se vam zahvaljujem za
               pozornost. Hvala.</p>
            </sp>
            <sp xml:id="SDZ4-Redna-29-2007-06-21.sp64">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za lokalno samoupravo in
               regionalno politiko, kot matično delovno telo.</p>
               <p>Prosim predsednika odbora gospoda Franca Jazbeca, da predstavi poročilo.
               Izvolite.</p>
            </sp>
            <sp xml:id="SDZ4-Redna-29-2007-06-21.sp65">

               <speaker>FRANC JAZBEC:</speaker>

               <p>Hvala lepa. Spoštovani!</p>
               <p>Odbor za lokalno samoupravo in regionalni razvoj je na 13. redni seji dne, 6.6.2007,
               kot matično delovno telo obravnaval Predlog zakona o spremembah in dopolnitvah zakona
               o lokalni samoupravi, ki ga je Državnemu zboru v obravnavo in sprejem predložila
               Vlada Republike Slovenije.</p>
               <p>Odbor je bil seznanjen z mnenjem Zakonodajno-pravne službe in mnenjem Državnega sveta
               Republike Slovenije. Zakonodajno-pravna služba je skladno s prvim odstavkom 27. člena
               Poslovnika Državnega zbora navedeni predlog zakona preučila z vidika skladnosti z
               Ustavo in pravnim sistemom ter zakonodajno-tehničnega vidika. Poleg redakcijskih
               pripomb k posameznim členom je posebej opozorila na vsebino 15. člena z vidika, da bi
               bilo treba v besedilo člena vnesti vsebine iz Zakona o romski skupnosti v Republiki
               Sloveniji, ki določa, da se v tistih občinah, v katerih se voli predstavnika romske
               skupnosti v občinski svet, v občinskem svetu ustanovi tudi posebno delovno telo za
               spremljanje položaja romske skupnosti v skladu z zakonom, ki ureja lokalno
               samoupravo. S tem bi zagotovili, da bodo občinski sveti v občinah, v katerih se voli
               predstavnik romske skupnosti, ta delovna telesa lahko ustanovili v roku, kot ga
               določa prvi odstavek 16. člena tega zakona.</p>
               <p>V pripombah k 17. členu pa je med drugim opozorila, da je med predlaganimi
               spremembami in dopolnitvami 49.b člena zakona predvidena rešitev, po kateri naj bi
               organ skupne občinske uprave pridobil položaj neposrednega uporabnika občinskega
               proračuna tiste občine, v kateri ima sedež, upoštevaje opredelitev pojma "neposredni
               uporabnik".</p>
               <p>Odbor je v skladu s 126. in 131. členom Poslovnika Državnega zbora v nadaljevanju
               prešel na razpravo o členih predloga zakona.</p>
               <p>V skladu s 129. členom Poslovnika Državnega zbora so k predlogu zakona vložili
               amandmaje naslednji kvalificirani predlagatelji: poslanske skupine SDS, NSi, SLS in
               DeSUS k 1., 4., 15. in 17. členu, Poslanski klub Liberalne demokracije Slovenije k
               14. členu in poslanka, gospa Cvetka Zalokar Oražem, k 15. in 27. členu. Odbor je
               sprejel amandmaje poslanskih skupin SDS, NSi, SLS in DeSUS-a k 1., 4., 15. in 17.
               členu. Odbor ni sprejel amandmaja k 14. členu Poslanskega kluba LDS in amandmaja k
               15. členu poslanke, gospe Cvetke Zalokar Oražem. Odbor je sprejel tudi amandma kot
               amandma odbora k 1. členu.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Z vključitvijo sprejetih amandmajev v zakonski
               predlog je odbor določil besedilo dopolnjenega predloga zakona, ki je sestavni del
               tega poročila. Hvala lepa.</p>
            </sp>
            <sp xml:id="SDZ4-Redna-29-2007-06-21.sp66">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na predstavitev stališč poslanskih skupin. Kolega Franc Jazbec
               bo podal tudi stališče Poslanske skupine SDS. Izvolite.</p>
            </sp>
            <sp xml:id="SDZ4-Redna-29-2007-06-21.sp67">

               <speaker>FRANC JAZBEC:</speaker>

               <p>Hvala. V Poslanski skupini Slovenske demokratske stranke bomo Predlog zakona o
               spremembah in dopolnitvah zakona o lokalni samoupravi podprli.</p>
               <p>Pri zakonu gre za uskladitev z odločbo Ustavnega sodišča Republike Slovenije, s
               katero je razveljavljena določba 14.a člena, ki nadomešča določbo, s katero je
               določeno drugačno pravno varstvo; uskladitev z Ustavnim zakonom o spremembah 121.,
               140. in 143. člena Ustave Republike Slovenije, ki se nanašajo na spremembe v zvezi s
               prenosom nalog z državne pristojnosti na občine ter na določbe o pokrajinah;
               uskladitev z Zakonom o javnih uslužbencih, z Zakonom o sistemu plač v javnem
               sektorju, Zakonom o inšpekcijskem nadzoru, Zakonom o državni upravi in Odlokom o
               plačah funkcionarjev.</p>
               <p>Predlog zakona temelji na načelu avtonomije lokalne samouprave, opredeljene v Ustavi
               Republike Slovenije, na Zakonu o lokalni samoupravi in Evropski listini lokalne
               samouprave.</p>
               <p>Poglavitne rešitve predlaganega zakona so naslednje. Ker se zaradi spremenjene ustave
               spreminja položaj pokrajin in se pripravlja celotna pokrajinska zakonodaja, se
               predlagani zakon nanaša le na občine kot temeljne samoupravne lokalne skupnosti. Z 2.
               členom se črtata prvi in tretji odstavek 2. člena Zakona o lokalni samoupravi, ki je
               povezan z 9. členom predloga sprememb, ki spreminja 24. člen zakona o lokalni
               samoupravi. Financiranje prenesenih nalog natančneje določa Zakon o financiranju
               občin. V 5. členu tega zakona je določeno, da se z zakonom, s katerim je na občino
               preneseno opravljanje posameznih nalog z državnih pristojnosti, določi način
               zagotavljanja sredstev, ki jih mora zagotoviti država. Država mora občini zagotoviti
               financiranje v sorazmerju z vrsto in obsegom prenesenih nalog.</p>
               <p>Po predlogu zakona preizkusi odločitev Državnega zbora ob morebitni tožbi zoper Sklep
               Državnega zbora o predlogu za spremembo območja občine oziroma za ustanovitev nove
               občine Ustavno sodišče, ki o zadevi tudi odloči.</p>
               <p>Spremenjeni trinajsti odstavek 15.b člena predlaga, da pri odločanju o morebitnih
               pritožbah kandidatov ali predstavnikov kandidatov občinskih svetov kot predlaga za
               odločitev uporabi poročilo občinske volilne komisije o izidu glasovanja za župana.
               Spremenjeni 19. člen je dopolnjen z določbo o nezdružljivosti članov svetov ožjih
               delov občin. Dopolnjeni 21.a člen je predlagan zaradi predloga Ministrstva za
               notranje zadeve, spremenjena je četrta alineja, in zaradi pobud občin, da bi jim bilo
               omogočeno na podlagi zahteve dobiti dostop tudi do drugih podatkov iz zbirke, če je
               to določeno z zakonom in če te podatke občina potrebuje za izvajanje svojih, z
               zakonom določenih pristojnosti.</p>
               <p>Spremenjen je drugi odstavek 33. člena. Določa primer predčasnega prenehanja mandata
               župana, zaradi katerega je treba razpisati nadomestne volitve. Dopolnitev 34.a člena
               v petih novih odstavkih povzema vsebino veljavnega 100.b člena Zakona o lokalni
               samoupravi, ki se nanašajo na nepoklicne občinske funkcionarje. Z novim plačnim
               sistemom so v sistemskem zakonu o plačah in v odloku o plačah funkcionarjev določene
               le plače poklicnih funkcionarjev. Zato je v posebnem zakonu, Zakonu o lokalni
               samoupravi, bilo potrebno urediti še plačila za nepoklicne občinske funkcionarje. V
               dopolnjenem 37.b členu ne nezdružljivost člana občinskega sveta poleg nezdružljivosti
               v občinski upravi razširjena še na nezdružljivost v službi ožjega dela občine. Zaradi
               problemov, ki so v preteklih mandatih v občinskem svetu nastali glede neusklajenosti
               statutov s 101.a členom zakona, določitev romskega svetnika, je v 39. členu zakona
               dodano novi sedmi odstavek. Predlagano je, da Vlada sprejme uredbo, s katero določi
               merila in kriterije, na podlagi katerih se opredeli avtohtonost naseljene romske
               skupnosti, kar je pogoj za določitev predstavnikov Romov v občinskem svetu.
               Dopolnjeni so tudi 49., 49.b in 50. člen Zakona o lokalni samoupravi.</p>
               <p>Kot že rečeno, bomo poslanci Slovenske demokratske stranke novelo zakona podprli.
               Hvala.</p>
            </sp>
            <sp xml:id="SDZ4-Redna-29-2007-06-21.sp68">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanska Breda Pečan bo podala stališče Poslanske skupine SD. Izvolite.
            </p>
            </sp>
            <sp xml:id="SDZ4-Redna-29-2007-06-21.sp69">

               <speaker>BREDA PEČAN:</speaker>

               <p>Dober dan še enkrat in hvala za besedo, gospod podpredsednik! V Poslanski skupini
               Socialnih demokratov smo nezadovoljni s predlaganimi spremembami in dopolnitvami
               Zakona o lokalni samoupravi. Razen sprememb, ki so bile nujne zaradi odločb Ustavnega
               sodišča in spremembe Ustave Republike Slovenije ter črtanje členov, ki se nanašajo na
               pokrajine, so spremembe uvedene predvsem zaradi znanih zahtev s tako imenovanega
               terena. Tako na primer sprememba 39. člena, ki je pripravljena, kot vse kaže, na
               željo neke občine na Dolenjskem, in da bi ne prišlo do zamere, se naj vsakdo prepozna
               v tej trditvi sam. Podobno je s spremembo oziroma črtanjem tretjega odstavka 33.a
               člena. Tukaj je možno zelo natančno določiti datum dogodka, zaradi katerega je bila
               pripravljena sprememba, pa tudi ime in priimek ter funkcija osebe, zaradi katere je
               bilo to črtanje predlagano.</p>
               <p>Ta koalicija in njena vlada sta v tem mandatu že tretjič ali četrtič spreminjali
               zakone zaradi posameznikov s točno določenimi in ob spreminjanju zakona z vnaprej
               znanimi imeni in priimki. Naj samo za primer spomnim na spremembo Zakona o sodniški
               službi, ali pa na ukinjanje Zakona o preprečevanju korupcije, ali, recimo, Zakona o
               postopku revizije javnega naročanja, da drugih niti ne naštevam. Podobno je tudi z
               uvedbo nezdružljivosti dela v ožjem delu občine s svetniško funkcijo. Tudi tukaj je
               znan priimek in ime, le da je sprememba narejena v drugi smeri. Medtem ko - zares
               zanimivo - nezdružljivost županske funkcije s funkcijo direktorja v javnem zavodu ali
               v javnem podjetju, katerega ustanovitelj je občina, kar smo predlagali Socialni
               demokrati na odboru, sploh ni problematično. Zanimivo. Funkcionar, ki predlaga
               občinskemu svetu sprejem proračuna in akte o ustanovitvi in pristojnostih posameznih
               zavodov in podjetij v občinski lasti, funkcionar, ki izvršuje proračun in odreja
               dinamiko nakazil posameznemu posrednemu proračunskemu uporabniku, po mnenju Vlade,
               ministra za lokalno samoupravo in koalicijskih poslancev v Odboru za lokalno
               samoupravo, ni izpostavljen konfliktu interesov in popolnoma neoporečno bo skrbel za
               pravično in pošteno razporejanje občinskega denarja vsem posrednim proračunskim
               uporabnikom brez razlike. Naj verjame, kdor more. Če tak način in take razloge za
               spreminjanje zakonodaje lahko imenujemo še kako drugače kot uzakonjanje klientelizma
               in korupcije, potem prosimo vse tiste, ki imajo tehtne utemeljitve za drugačno
               razlago ali poimenovanje, naj to tudi dokažejo. Mi dokaze z imeni in priimki, datumi
               in dokumenti imamo.</p>
               <p>Poslanska skupina Socialnih demokratov je k 15. členu, ki "naj bi odpravil težave" -
               pod narekovaji, citiram razlago, ki jo je podal predlagatelj - "zaradi problemov, ki
               so v preteklih mandatih občinskih svetov nastali glede neusklajenosti statutov s 101.
               členom zakona, določitev romskega svetnika in ki naj bi zagotovil enako obravnavo
               Romov na avtohtono poseljenih območjih v Sloveniji, ter zaščito njihovih interesov,
               kakor tudi zaradi dejstva, da se meje občin lahko spremenijo pred vsakokratnimi
               lokalnimi volitvami, posledično pa nato novonastala občina nima romskega
               predstavnika, čeprav se je izločila iz občine, kjer v je v občinskem svetu voljen
               njihov predstavnik, mora Vlada z uredbo določiti kriterij in merila za opredelitev
               avtohtonosti naseljene romske skupnosti". Konec citata. Poslanska skupina je torej
               vložila amandma, ki, prvič, odpravlja neustavno uporabo pojma "avtohtonost romske
               skupnosti", saj tega pojma v Ustavi ni, uporablja ga samo v zvezi z narodnima
               skupnostma Italijanov in Madžarov. V 65. členu Ustave namreč piše: "Položaj in
               posebne pravice romske skupnosti, ki živi v Sloveniji,..." - torej ne, "ki je
               avtohtona v Sloveniji" - "ureja zakon".</p>
               <p>Drugič, razrešuje problem preširokih pooblastil Vlade pri določanju kriterijev za
               ugotavljanje trajnostne naseljenosti Romov v posamezni novonastali občini, na to
               ponovno opozarja tudi Zakonodajno-pravna služba Državnega zbora v svojem mnenju k
               dopolnjenemu predlogu zakon. ...<stage xml:id="SDZ4-Redna-29-2007-06-21.stage6">/Opozorilni znak za konec razprave./</stage>...</p>
               <p>In tretjič, omogoča ustanovitev delovnega telesa za spremljanje položaja romske
               skupnosti ter možnost sodelovanja Romov tudi v delovnih telesih občinskega sveta. Na
               tak način bo dosežen takšen položaj Romov pri soupravljanju občine, v kateri so
               trajno naseljeni, da bo primerljiv s položajem skupnosti Italijanov ali Madžarov na
               narodnostno mešanih občinah, pa tudi po vzoru ene od južnoslovenskih občin, kjer
               imajo ta vprašanja bistveno bolje urejena, kot tam, ...<stage xml:id="SDZ4-Redna-29-2007-06-21.stage7">/Opozorilni znak za konec
               razprave./</stage>... kjer Romov sploh ni. Obenem bo preprečena zloraba preširokih pooblastil
               Vlade v zvezi z določanjem kriterijev trajne naseljenosti Romov za uresničitev želje
               nekaterih občin, da bi izključili Rome iz javnega življenja...</p>
            </sp>
            <sp xml:id="SDZ4-Redna-29-2007-06-21.sp70">

               <speaker>PODPREDSEDNIK SAŠO PEČE:</speaker>

               <p>Prosim, če zaključite...</p>
            </sp>
            <sp xml:id="SDZ4-Redna-29-2007-06-21.sp71">

               <speaker>BREDA PEČAN:</speaker>

               <p>... svoje lokalne skupnosti. Hvala.</p>
            </sp>
            <sp xml:id="SDZ4-Redna-29-2007-06-21.sp72">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Miran Jerič bo podal stališče Poslanske skupine Liberalne
               demokracije Slovenije. Hvala.</p>
            </sp>
            <sp xml:id="SDZ4-Redna-29-2007-06-21.sp73">

               <speaker>MIRAN JERIČ:</speaker>

               <p>Spoštovani predsedujoči! Kolegice in kolegi! Spoštovani gospod minister s sodelavci.
               V Liberalni demokraciji Slovenije podpiramo Predlog novele zakona o lokalni
               samoupravi, saj se s to novelo posamezne določbe zakona o lokalni samoupravi
               usklajujejo z odločitvami Ustavnega sodišča Republike Slovenije, z določbami drugih
               področnih zakonov in odpravljajo nekatere pomanjkljivosti, ki so se pokazale v
               praksi. In seveda, usklajujejo se z določbami Ustavnega zakona o spremembi 121., 140.
               in 143. člena Ustave Republike Slovenije.</p>
               <p>V Poslanski skupini Liberalne demokracije Slovenije podpiramo naslednje poglavitne
               rešitve predlaganega zakona: uskladitev določb Zakona o lokalni samoupravi, ki se
               nanašajo na prenos državnih nalog z Zakonom o financiranju občin; določitev Upravnega
               sodišča Republike Slovenije kot pristojnega organa za preizkus odločitve Državnega
               zbora ob morebitni tožbi zoper Sklep Državnega zbora o predlogu za spremembo območja
               občine oziroma za ustanovitev nove občine; da se pri odločanju o morebitnih pritožbah
               kandidatov ali predstavnikov kandidatov občinski svet kot podlago za odločitev
               uporabi poročilo občinske volilne komisije o izidu glasovanja za župana; da se
               občinam na podlagi zahteve omogoči dostop tudi do drugih podatkov iz zbirke, če je to
               določeno z zakonom in če te podatke občina potrebuje za izvajanje svojih z zakonom
               določenih pristojnosti in nalog. Spremembe, ki se nanašajo, na primer, predčasnega
               prenehanja mandata župana, zaradi katerega je treba razpisati nadomestne volitve, in
               pa dopolnitev določb, ki se nanašajo na plačila za nepoklicne občinske funkcionarje,
               župane, podžupane in člane občinskih svetov.</p>
               <p>Glede sprememb, ki se nanašajo na določitev nezdružljivosti članov občinskega sveta,
               v LDS podpiramo določbo, ki določa nezdružljivost članov svetov ožjih delov občin.
               Obžalujemo pa, da vladajoča koalicija na matičnem delovnem telesu ni podprla predloga
               našega amandmaja, ki se nanaša na določbo, s katero Vlada predlaga črtanje
               nezdružljivosti funkcije člana občinskega sveta z vodenjem notranje organizacijske
               enote v upravni enoti. Vlada je ob tem navedla, da je bila potreba po tej
               nezdružljivosti odpravljena s spremembami Zakona o državni upravi, ker naj ta ne bi
               več določal pristojnosti upravnih enot za nadzorstvo nad zakonitostjo dela občinskih
               organov. V Liberalni demokraciji Slovenije menimo drugače. Zakaj? Zakon o upravi v
               64. členu določa, da ministrstva, vsako na svojem področju, pri opravljanju
               nadzorstva nad zakonitostjo dela organov lokalnih skupnosti nadzorujejo zakonitosti
               splošnih in posamičnih aktov, ki jih izdajajo organi lokalnih skupnosti, v 49. členu
               pa je določeno, da mora upravna enota opozoriti pristojno ministrstvo, če ugotovi, da
               organi lokalnih skupnosti pri opravljanju nalog iz pristojnosti lokalnih skupnosti
               ravnajo nezakonito. Upravna enota mora prav tako opozoriti pristojno ministrstvo, če
               ugotovi, da organi lokalnih skupnosti pri nalogah iz državne pristojnosti, ki so
               prenesene na lokalne skupnosti, ravnajo neprimerno in nestrokovno. Upoštevajoč ti dve
               določbi je težko zatrjevati, da upravne enote nimajo več pristojnosti glede
               nadzorstva nad zakonitostjo dela občinskih organov. Menimo, da ta sprememba ni
               utemeljena, temveč je bolj posledica politične odločitve na podlagi primerov iz
               prakse, ki vladajoči koaliciji ne odgovarjajo.</p>
               <p>Upoštevajoč pristojnosti upravne enote, njeno organiziranost, predvsem pa
               pristojnosti vodij notranjih organizacijskih enot, upravnih enot menimo, da je
               ohranitev nezdružljivosti potrebna. V Poslanski skupini Liberalne demokracije
               Slovenije bomo Predlog sprememb in dopolnitev zakona o lokalni samoupravi podprli.
               Hvala lepa.</p>
            </sp>
            <sp xml:id="SDZ4-Redna-29-2007-06-21.sp74">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In kolega Martin Mikolič bo predstavil stališče Poslanske skupine
               Nova Slovenija. Izvolite.</p>
            </sp>
            <sp xml:id="SDZ4-Redna-29-2007-06-21.sp75">

               <speaker>MARTIN MIKOLIČ:</speaker>

               <p>Hvala za besedo. In še enkrat vsi skupaj prisrčno pozdravljeni. Predlog sprememb
               temeljnega zakona, ki je doslej urejal lokalno samoupravo, tokrat najprej prinaša
               uskladitev z Ustavnim zakonom. S spremembo Ustave se je zagotovila podlaga za
               sistemsko ustanovitev pokrajin kot samoupravnih lokalnih skupnosti širšega pomena. V
               Poslanski skupini Nove Slovenije spremembam Ustave nismo nasprotovali, zato tudi
               spremembam Zakona o lokalni samoupravi ne moremo nasprotovati, saj gre za uskladitev.
               Oblikovanje, ustanovitev in delovanje pokrajin bo urejala nova zakonodaja, zato se iz
               Zakona o lokalni samoupravi črta celotno poglavje o pokrajinah. Nadaljnja uskladitev
               se nanaša na odločbo Ustavnega sodišča, ki zahteva ureditev pravnega varstva
               predlagateljev sprememb območja občine. Vemo, da je Državni zbor sprejel sklep, ki je
               omogočal nastanek novih občin, lahko pa tudi spremembo območja. Predlagatelji so
               lahko podali pobudo zgolj Ustavnemu sodišču, z novelo pa se zoper sklepa Državnega
               zbora lahko sproži upravni spor. O zadevi mora sodišče odločati v 30-ih oziroma
               odločiti v 30-ih dneh.</p>
               <p>Predlog prinaša tudi natančnejšo in dopolnjeno opredelitev oblik nezdružljivosti
               funkcij. V Poslanski skupini Nove Slovenije smo še posebej zadovoljni, da je bila
               upoštevana naša pripomba, da že z uveljavitvijo novele velja sprememba, ki bo
               omogočila vodjem notranjih organizacijskih enot upravne enote, da bodo lahko tudi
               svetniki.</p>
               <p>Predlog usklajuje zakonodajo lokalnih skupnosti še z Zakonom o javnih uslužbencih in
               Zakonom o sistemu plač v javnem sektorju. Določa plačila za nepoklicne občinske
               funkcionarje, župane, podžupane in člane občinskih svetov, pri čemer moramo omeniti,
               da je Računsko sodišče pogosto ugotavljalo ravno na tem področju določene
               nepravilnosti.</p>
               <p>Pomembna novost je tudi, da bo, v kolikor bo predlog sprejet, Vlada z uredbo določila
               merila in kriterije za določitev predstavnikov avtohtonskih romskih skupnosti v
               občinskih svetih. Z novelo zakona bo občinam dana tudi možnost pridobivanja podatkov
               od upravljavcev zbirk podatkov, ki jih potrebujejo za izvajanje svojih, z zakonom
               določenih pristojnosti. V Poslanski skupini Nove Slovenije ocenjujemo, da je bil
               skrajni čas za takšno določbo, saj imajo občine pogosto velike težave pri
               pridobivanju raznovrstnih podatkov, ki se sicer zbirajo, njim pa ni omogočen
               vpogled.</p>
               <p>Podrobneje se ureja tudi finančno poslovanje organov skupne občinske uprave. V
               Poslanski skupini Nove Slovenije smo odločno podprli spremembe Zakona o financiranju
               občin, ki so v letu 2005 uvedle sofinanciranje delovanja skupnih občinskih uprav.
               Sofinanciranje znaša 50% v preteklem letu realiziranih odhodkov v občinskem proračunu
               za financiranje skupnega opravljanja nalog, kar zagotovo spodbuja občine k
               racionalnejšemu zaposlovanju. Predlog zakona pa podrobneje določa finančno
               poslovanje, vodenje in način ustanovitve teh organov.</p>
               <p>V Poslanski skupini Nove Slovenije se zavzemamo za pravico lokalnih skupnosti, da
               samostojno urejajo in upravljajo v svoji pristojnosti vse javne zadeve, ki se tičejo
               življenja in dela prebivalcev na njihovem področju in ne posegajo v pravice in
               obveznosti drugih lokalnih skupnosti. Sistem upravljanja mora biti čim bližje ljudem
               in mora omogočiti uspešno načrtovanje in usklajevanje različnih interesov.</p>
               <p>Sprememba Zakona o lokalni samoupravi bo k temu pripomogla, zato jo bomo tudi v
               Poslanski skupini Nove Slovenije podprli. Hvala.</p>
            </sp>
            <sp xml:id="SDZ4-Redna-29-2007-06-21.sp76">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Marjan Drofenik bo predstavil stališče Poslanske skupine Slovenske
               ljudske stranke. Izvolite.</p>
            </sp>
            <sp xml:id="SDZ4-Redna-29-2007-06-21.sp77">

               <speaker>MARJAN DROFENIK:</speaker>

               <p>Spoštovani!</p>
               <p>Temeljna vsebinska sprememba predlagane novele Zakona o lokalni samoupravi se nanaša
               na popravke, potrebne zaradi sprejema Ustavnega zakona, s katerim smo poenostavili
               temelje za ustanovitev pokrajin, in odločbe Ustavnega sodišča, s katero je bila
               razveljavljena možnost pritožbe zoper sklep Državnega zbora. Pokrajinsko zakonodajo v
               Sloveniji pospešeno pripravljamo, kar pomeni, da bomo kmalu ustanavljali pokrajine
               kot širše samoupravne lokalne skupnosti poleg občin. V zvezi s tem predlagana novela
               zakona terminološko popravlja dosedanje poimenovanje občin, za katere z zakonom
               uporablja termin "samoupravna lokalna skupnost". Tega seveda ustrezno nadomeščamo z
               besedo "občina".</p>
               <p>Druga, vsebinsko pomembnejša prilagoditev predlaganega zakona, se nanaša na prenos
               nalog z državne pristojnosti na občino. Ob spremembah Ustave ni bilo več določeno, da
               je za prenos teh pristojnosti potrebno soglasje občine. Gre za jasno in logično
               ureditev. Dosedanji pogoj soglasja lokalne skupnosti je seveda botroval temu, da ni
               bilo nobenih prenosov nalog z državne pristojnosti, to pa ni najbolj racionalno, še
               posebej, če se te naloge v občini lahko opravljajo bolj učinkovito in bolj
               racionalno. Seveda pa spremembe Ustave in z njimi povezane predlagane spremembe v
               Zakonu o lokalni samoupravi ne odvezujejo države od tega, da ob morebitnem prenosu
               pristojnosti zagotovi tudi potrebna sredstva za opravljanje prenesenih nalog. V
               skladu z odločbo Ustavnega sodišča se določa pristojnost Upravnega sodišča, da odloči
               o morebitni pritožbi zoper Sklep Državnega zbora o predlogu za spremembo območja
               občine oziroma za ustanovitev nove občine. Predlagana rešitev je po našem mnenju
               primerna, saj je bila pristojnost Ustavnega sodišča za odločanje o omenjenih
               pritožbah dejansko vprašljiva in nelogična, kar je seveda s svojo odločbo potrdilo
               tudi Ustavno sodišče. Verjetno bo ob današnji obravnavi tega zakona kar nekaj
               razprave namenjene tudi predlaganemu členu, katerega namen je rešiti težave, ki so v
               preteklih mandatih občinskih svetov nastali zaradi neusklajenosti statutov občin z
               zakonom glede določitve romskega svetnika. Menimo, da je predlagana ureditev
               ustrezna.</p>
               <p>Druge spremembe v noveli zakona so posledica sprememb zakonodaje in ni razloga, da bi
               jim nasprotovali.</p>
               <p>Predlagane spremembe bomo v Poslanski skupini Slovenske ljudske stranke podprli.
               Hvala.</p>
            </sp>
            <sp xml:id="SDZ4-Redna-29-2007-06-21.sp78">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka Cvetka Zalokar Oražem bo predstavila stališče Nepovezanih
               poslancev.</p>
            </sp>
            <sp xml:id="SDZ4-Redna-29-2007-06-21.sp79">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod podpredsednik. Spoštovani minister s sodelavci, kolegice
               in kolegi! Med predlaganimi spremembami zakona o lokalni samoupravi nepovezani
               poslanci Združenja Zares odločno nasprotujemo dvema predlogoma. Ne strinjamo se s
               predlagano novostjo na področju nezdružljivosti, s katero se ta po eni strani širi
               tudi na področje opravljanja službe v ožjih delih občin, torej v krajevnih skupnostih
               in četrtnih skupnostih, po drugi strani pa črta in dovoljuje istočasno opravljanje
               funkcije člana občinskega sveta ali podžupana s funkcijo vodje notranje
               organizacijske enote v upravni enoti. Ta rešitev je slaba, saj je dejstvo, da pri tem
               lahko prihaja do težav pri izvajanju nalog ob istočasnem opravljanju obeh funkcij in
               do pričakovanega nasprotja interesov. To se lahko najbolje ponazori na primer pri
               delu vodje oddelka upravne enote za prostor, saj bo istočasno opravljal nadzorno
               funkcijo nad občino in izvajal s konkretnimi akti, torej gradbenimi dovoljenji,
               sprejete rešitve občinskega sveta, po drugi strani pa sedel v občinskem svetu ter
               vplival na sprejetje prostorskih aktov občine. Tu so že znani in zaznani številni
               konkretni primeri zlorab in nepravilnosti, oviranja in zavlačevanja v nekaterih
               okoljih, skrajno neprimerno. Namesto da bi se trudili in preprečevali korupcijo,
               klientelizem in nezakonitosti, to s takšnimi rešitvami vladajoča koalicija celo
               spodbuja in si pri tem zatiska oči pred realnostjo. Zato menimo, da ta rešitev ni
               sprejemljiva in bi jo morali celo bistveni razširiti. Torej, jasno določiti
               nezdružljivost tudi na primer na področju inšpektorjev, ki delujejo in nadzorujejo
               delovanje v neki občini, pa tudi absolutno na direktorje javnih podjetij s področja
               gospodarskih javnih služb, komunalnih podjetij in podobno.</p>
               <p>Druga rešitev, ki ji prav tako nasprotujemo, pa je povezana s tem, da bo po novem
               Vlada z uredbo določila kriterije in merila za opredelitev avtohtone skupnosti. V
               obstoječem veljavnem zakonu so namreč že določene občine, 20 jih je, ki morajo imeti
               v občinskem svetu vsaj enega romskega svetnika. To je bilo navedeno v zakonu
               taksativno zaradi zadrege, kako določiti avtohtonost Romov na posameznem področju,
               zato je takšne občine zakon navajal. Takšno rešitev pa smo sprejeli na osnovi
               predloga Urada za narodnosti. Ta rešitev je bila tudi že presojana na Ustavnem
               sodišču in to je presodilo, da je takšno naštevanje in določitev občin, poudarjam, da
               takšna rešitev ni v neskladju z ustavo. Vendar zaradi težav in odporov v praksi Vlada
               očitno sedaj dodaja popolnoma neprimerno rešitev, za katero menimo, da je tudi
               ustavno sporna. Postavlja se namreč vprašanje ali Vlada lahko z uredbo, z nekim
               podzakonskim aktom sprejme kriterije in merila za avtohtonost, pri čemer v zakonu
               niso navedeni kriteriji in merila in temelji za to odločitev. Takšna rešitev tudi ni
               sprejemljiva z vidika varovanja in uresničevanja načela zakonitosti, saj se s
               podzakonskimi akti, kar vladna uredba je, ne sme urejati previc in pogojev za
               uresničevanje teh pravic. Torej se lahko zgodi, da vsaka Vlada sprejme v vsakem
               mandatu drugačne kriterije in merila po svojem občutku in se tako tudi takšni pogoji
               stalno spreminjajo.</p>
               <p>V zakonu tudi ni rešeno vprašanje, kaj se bo zgodilo, če katera od občin, ki je
               navedena v 101. členu, po vladni uredbi ne bo več med tistimi, ki mora imeti romskega
               svetnika. Sicer pa, ali mi zna kdo odgovoriti, kaj natančno je avtohtonost? Na kaj je
               vezana? Na kakšno obdobje? Na leta ali na desetletja, na stoletja? Na kakšno število?
               Ta rešite posega v zagotovljene pravice romske skupnosti, zato smo nepovezani
               poslanci Združenja Zares pripravili amandma, ki to rešitev črta, namesto tega pa
               občinam, ki imajo določeno, da imajo v občinskem svetu romskega predstavnika, nalaga,
               da ustanovijo tudi komisijo za reševanje romskih vprašanj, kajti takšna komisija je v
               teh okoljih nujna in prav gotovo tudi koristna.</p>
            </sp>
            <sp xml:id="SDZ4-Redna-29-2007-06-21.sp80">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Boštjan Zagorac bo podal stališče Poslanske skupine Slovenske
               nacionalne stranke. Izvolite.</p>
            </sp>
            <sp xml:id="SDZ4-Redna-29-2007-06-21.sp81">

               <speaker>BOŠTJAN ZAGORAC:</speaker>

               <p>Hval za besedo, spoštovani predsedujoči. Spoštovani prisotni! Sam ne bom šel v to, da
               bi vam še enkrat razlagal obrazložitev zakona, ker verjamem, da jo poznate, kar so
               nekateri moji predhodniki počeli. Bom se pa skoncentriral na tri člene zakona in bi
               tudi z veseljem prosil za odgovor ali pa mnenje predstavnikov Vlade. Prvi, 9. člen se
               mi zdi, da v primeru, da država z zakonom prenese na občino opravljanje posameznih
               nalog iz državne pristojnosti, s tem tudi država zagotovi finančna sredstva za
               opravljanje teh nalog, se mi zdi zelo korektno rešeno. Zanima pa me in pa prvo
               vprašanje. Spoštovani gospod minister! 37.b člen, in sicer nezdružljivost - v treh
               odstavkih ste ga rešili, pa potem še celo nekaj spremenili. Kdaj ni funkcija članov
               občinskega sveta in podžupana, ste zapisali, ni združljiva s funkcijo župana,
               članstvom v nadzornem odboru in z delom v občinski upravi, pa se, utemeljeno mislim
               da, sprašujem, predvsem v primeru, ki se dogaja v Mariboru, ali je združljiva s
               funkcijo direktorja ali pa predsednika uprave nekega javnega podjetja. Te stvari se v
               Mariboru kar dogajajo in mislim, da glede na to, da vemo, da je pristojnost občine,
               ko govorimo o javnih podjetjih, da zagotavlja in financiranje in delovanje in določa
               višino cen storitev posameznega javnega podjetja, se mi zdi, da ta funkcija tudi ni
               najbolj združljiva s funkcijo člana mestnega sveta glede na to, da potem odloča sam o
               sebi. Ne nazadnje odloča sam o sebi tudi, ko gre za njegovo imenovanje ali pa
               razreševanje. In se mi zdi, da ta funkcija, v kolikor bi Vlada pristopila k principu,
               da tudi ta funkcija ni združljiva s funkcijo člana mestnega sveta, bi to bila, se mi
               zdi, ena korektna rešitve, tako do ljudi kot do tega človeka samega. Ne vem, v
               Mariboru imamo kar nekaj takih ljudi, ki so direktorji raznih javnih zavodov, pa še
               takrat, ko se je treba zagovarjati, ko gre za neke napake, tega ne počnejo. Se mi
               zdi, da bi bilo to vredno razmisleka in pa morebitne spremembe tega člena zakona.</p>
               <p>Kar se pa tiče 15. člena zakona, in sicer te avtohtonosti posameznih skupin. Mislim,
               da direktno govorijo o avtohtonosti Romov v določeni občini. Dajte mi povedati, v
               kateri občini pa so Romi avtohtoni. Saj jih ni. To smo si kar nekaj namislili. Oni so
               prišli, ko so prišli, pa prihajajo in odhajajo, kakor se jim pač zazdi. Avtohtonosti
               Romov ni. Določili smo nekaj občin, kjer bi naj bila ta avtohtonost, dali smo jim
               svetnika, ne vem, kaj jim naj še damo.</p>
               <p>Kar se pa tiče amandmajev, ki so jih predlagali skupina Nepovezanih poslancev, pa
               seveda kasneje pri sami obravnavi amandmajev, ko bomo govorili, ampak minister,
               resnično, glede 37b. člena se mi zdi zelo nehigiensko za posamezno občino, da je
               lahko direktor javnega podjetja ali pa javnega zavoda hkrati tudi mestni svetnik, in
               resnično vas prosim za vaše mnenje in vašo razlago tega problema. Hvala.</p>
            </sp>
            <sp xml:id="SDZ4-Redna-29-2007-06-21.sp82">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka gospa Maria Pozsonec pa bo podala stališče narodne
               skupnosti. Izvolite, prosim.</p>
            </sp>
            <sp xml:id="SDZ4-Redna-29-2007-06-21.sp83">

               <speaker>MARIA POZSONEC:</speaker>

               <p>Hvala lepa za besedo. Predlog zakona temelji na načelu avtonomne lokalne samouprave,
               opredeljene v Ustavi Republike Slovenije, Zakonu o lokalni samoupravi in Evropski
               listini lokalne samouprave. Namen predloga zakona je tako uskladitev z Ustavnim
               zakonom o spremembah 140. in 143. člena Ustave Republike Slovenije, ki se nanašata na
               pokrajine, ter z drugo zakonodajo. Zato v predloženem zakonu črtane določbe, ki se
               nanašajo na pokrajine, v celotnem besedilu pa je samoupravna lokalna skupnost
               nadomeščena z besedo "občine".</p>
               <p>Zaradi prenosa državnih nalog je potrebna uskladitev tako, da ni več določeno
               soglasje občin za prenos nalog državne pristojnosti na občino. Financiranje
               prenesenih nalog pa natančneje določa Zakon o financiranju občin. Predlog zakona
               vsebuje tudi spremembe in dopolnitve, ki izhajajo iz delovanja občin, predvsem iz
               delovanja oziroma organiziranja skupnih občinskih uprav.</p>
               <p>Menimo, da je zakone vreden podpore. Hvala.</p>
            </sp>
            <sp xml:id="SDZ4-Redna-29-2007-06-21.sp84">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvijo stališč poslanskih skupin in prehajamo na
               razpravo o členu in vloženem amandmaju, ki ga bo podpredsednik Klavora vodil na
               podlagi pregleda vloženih amandmajev. Hvala.</p>
            </sp>
            <sp xml:id="SDZ4-Redna-29-2007-06-21.sp85">

               <speaker>PODPREDSEDNIK MAG. VASJA KLAVORA:</speaker>

               <p>V razpravo dajem 15. člen in amandma Poslanske skupine SD ter amandma Poslanske
               skupine nepovezanih poslancev.</p>
               <p>Želi kdo razpravljati? Prijava teče. Gospod Bogdan Barovič imate besedo.</p>
            </sp>
            <sp xml:id="SDZ4-Redna-29-2007-06-21.sp86">

               <speaker>BOGDAN BAROVIČ:</speaker>

               <p>Hvala lepa, spoštovani gospod predsedujoči, kolegice, kolegi.</p>
               <p>Imamo dva amandmaja, če se ne motim, v pregledu k 15. členu. Obrnil bi se na tistega,
               ki govori to, da v občini, kjer imajo Romi v občinskem svetu najmanj po enega
               predstavnika, se v občinskem svetu ustanovi posebno delovno telo za spremljanje
               položaja romske skupnosti.</p>
               <p>Ne bi želel, da me razumete narobe. V zasavskih občinah so muslimanske skupnosti, pač
               so, ker so bili tam 200 in še nekaj let rudniki, so srbske skupnosti, so hrvaške
               skupnosti. Kje je logika iskati takšne rešitve? Enostavno ne razumem! Mislim, da
               takšen amandma seveda ne zdrži, ne more zdržati, v kolikor pa vzdrži, da ne boste
               očitali nacionalizma in ne vem česa še vsega, potem naj vzdrži za vse skupnosti. V
               Sloveniji je popolnoma jasen zakon, kako so lokalne skupnosti ustanovljene, kateri so
               predstavniki, ki se sestavljajo občinske svete. Zdaj bomo imeli, upam da, po novem
               tudi regije in regionalne svete, in tako ravnati ne gre, ne gre. Ali je potrebno
               vzeti vse skupnosti, ki so takšne ali drugačne - če sploh so, na osnovi česa so,
               zakaj so - ali pa nobene! In tretjič v tem tednu v Slovenski nacionalni stranki
               poudarjamo dvoličnost, ki se dogaja. V enem samem tednu trikrat opozarjamo, da ne
               moremo biti tako dvolični, ne moremo sprejeti, podpreti zakona, pustimo zdaj tobačni
               zakon in gremo ven kaditi. To je grdo, to je dvolično. Ne moremo podpirati neke
               skupnosti, ko imamo še dve ali tri druge, za katere nas "baš briga", bom povedal v
               starem jugoslovanskem jeziku ali tudi slovensko; "baš briga", se lepo sliši, ne gre.
               Ne moremo si oblikovati, ustanavljati posebna delovna telesa za spremljanje položaja
               nečesa - ja, lahko, ampak skupnosti je več! Gospe in gospodje, ni samo romska,
               skupnosti je več! In ne delajmo izjem in ne bodimo hinavski, dvolični zato, da bomo
               hlapci Evropi. Evropa pojma nima, Evropa šiba vse to, kar njim, "ne paše", sem, v
               nove države. In bodimo enkrat pošteni Slovenci in vzemimo vse skupaj ali pa nikogar.
               Absolutno sem proti takšnemu amandmaju.</p>
            </sp>
            <sp xml:id="SDZ4-Redna-29-2007-06-21.sp87">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan. Prosim.</p>
            </sp>
            <sp xml:id="SDZ4-Redna-29-2007-06-21.sp88">

               <speaker>BREDA PEČAN:</speaker>

               <p>Hvala lepa. Torej, rada bi utemeljila, zakaj smo besedo "avtohtono" predlagali, da
               nadomestimo z besedo "trajno". Ne samo zaradi tega, ker v Ustavi ni uporabljen pojem
               "avtohtono" naseljeni Romi oziroma "avtohtono" živeči Romi v 65. členu, ampak je
               govora samo o Romih, ki živijo v neki občini. Tukaj verjetno lahko razumem, da je
               bilo mišljeno, da je ustavodajno telo takratno razmišljalo o Romih kot o ljudstvu, o
               narodu, ki ne živi avtohtono praktično nikjer, ampak živi trajno naseljeno. In to je
               bistvena razlika. Eno je - vsaj v Sloveniji nekako razlikujemo med tema dvema
               pojmoma: avtohtoni so tisti, ki živijo nekaj 100 let na nekem območju, medtem ko
               Romi, vemo, da so vendarle še vedno v osnovi nomadsko ljudstvo, ki sicer se je v
               zadnjih 100 letih ali pa 50-ih letih bistveno bolj ustalilo kot pa smo bili ali pa
               kot so nekoč imeli navado živeti, vendar pa o avtohtonosti težko govorimo. In zaradi
               tega je pojem "avtohton, avtohtonost, avtohtona skupnost" - takšna raba tega pojma v
               tem zakonu neprimerna. Se pravi, razloga sta dva, eden je stvaren, posledica
               dejanskega stanja, drugi je pa to, kar piše v Ustavi.</p>
               <p>Drugo. Mnenje Zakonodajno-pravne službe ponovno poudarja - in mislim, da smo mi
               verjetno premalo jasno zapisali v tem amandmaju -, na kakšen način naj se pravzaprav
               ugotavlja kriterije za trajno naseljenost Romov, kar je podlaga za to, da naj bi v
               posamezni občini imeli romskega predstavnika. Opozorila bi na to, da, recimo,
               Ljubljane ni med 20 občinami, da Maribora ni med 20 občinami, pa je zagotovo to -
               nimam sicer točnih podatkov, vendar pa po informacijah, ki sem jih uspela na hitro
               nabrati, je v Ljubljani bistveno več Romov kot pa, recimo, Italijanov v Kopru ali
               Izoli. Se pravi, da je še kako tehten razlog - in to trajno naseljenih Romov, ne
               Romov, ki so danes tukaj in čez 14 dni drugje; Romov, ki so trajno naseljeni. In
               zaradi tega sedaj v Ljubljani resno razmišljajo, da bi zgradili, moram se opravičiti
               za grd izraz, vendar geto za Rome. Mislim, da je to najbolj zgrešen način reševanja
               problematike Romov, da jih stisnemo v neko zaprto okolje in rečemo, zdaj boste pa
               živeli izolirani od ostalega prebivalstva.</p>
               <p>Zaradi tega menim, da je ta predlog spremembe šestega odstavka tega člena pravzaprav
               samo predlog, ki bi ga potem morda lahko v tretjem branju še dodatno popravili,
               dopolnili in napisali, katere kriterije mora v soglasju s predstavniki romske
               skupnosti v Sloveniji Vlada upoštevati, ali pa bi bilo morda bolje, da bi bil to
               vendar Državni zbor.</p>
               <p>Novi sedmi odstavek pa pravzaprav ne predpisuje, ampak določa, da je obvezna
               ustanovitev posebnega delovnega telesa za spremljanje položaja romske skupnosti, da
               pa članstvo Romov v posameznih drugih delovnih telesih, vsakdanjih delovnih telesih,
               ki jih imajo občinski sveti, ni obvezno. Da pa jih, če Romi čutijo potrebo in če
               imajo predstavnike, ki bi želeli sodelovati v teh delovnih telesih, vanje imenujejo
               oziroma predlagajo in da so izvoljeni. Za kaj gre? Posebno delovno telo - tu se
               seveda popolnoma strinjamo s Poslansko skupino nepovezanih poslancev, društva Zares -
               je pravzaprav nuja, na nek način celo bolj kot pa posebno delovno telo, ki ga imamo v
               občinah, kjer živijo predstavniki italijanske ali madžarske narodne skupnosti. Zakaj?
               Zaradi tega, ker se življenjske razmere, delovne razmere, izobrazbene razmere in vse
               drugo, se pravi, socializacija Romov, na bistveno slabši stopnji kot pa Italijanov in
               Madžarov. Zato tudi nihče ne preprečuje in ne prepoveduje občinam, kjer živijo večje
               skupnosti posameznih nacionalnosti, s koreninami iz republik bivše Federativne
               republike Jugoslavije, da se lahko občina odloči in s statutom določi, da ima posebno
               delovno telo za reševanje problemov srbske skupnosti, hrvaške skupnosti, makedonske
               skupnosti ali katerekoli druge, bosanske, recimo. Kdo pa pravi, da se tega ne sme?
               Vendar pa to ni ustavna kategorija! V naši ustavi imamo zapisane tri narodne
               skupnosti, in sicer sta dve avtohtoni - italijanska in madžarska - in ena romska. Tu
               je bistvena razlika. Se pravi, ustava nam zapoveduje, kaj moramo storiti v občinah,
               kjer živijo Romi, ali kjer živijo Italijani, ali kjer živijo Madžari. Medtem ko pa
               vse ostale narodne skupnosti, ki se morda dobro artikulirajo, oblikujejo neke zveze,
               aktivno sodelujejo v javnem življenju v občini - kdo pa pravi, da taka skupnost nima
               možnosti dobiti predstavnika, seveda na osnovi statuta. Zakon in ustava tega ne
               prepovedujeta! Občinski statut se pa lahko takemu stanju prilagodi in lahko to tudi
               občinski svet sprejme in stori vse potrebne korake za uveljavljanje interesov teh
               verjetno dokaj številčnih skupnosti, ki se pojavljajo v posameznih občinah.</p>
               <p>Menim, ker pač moram reči, da skoraj ne verjamem, da bo Državni zbor sprejel ta
               amandma, ker poznamo, kakšna je klima v Državnem zboru, vam pa lahko povem, da v
               kolikor ta amandma ne bo sprejet, bomo podprli amandma Poslanske skupine nepovezanih
               poslancev. Menim, da bi bilo skoraj dobro, da v kolikor Zakonodajno-pravna službe še
               vedno vztraja, da tudi novi šesti odstavek, spremenjeni šesti odstavek, v našem
               amandmaju ni primerna rešitev glede na to, kar so zapisali v svojem mnenju k
               dopolnjenem predlogu, smo pripravljeni ta odstavek tudi črtati in spremeniti amandma
               tako, da bo povzel amandma glede črtanja novega šestega odstavka v 39. členu skupine
               nepovezanih poslancev. Hvala.</p>
            </sp>
            <sp xml:id="SDZ4-Redna-29-2007-06-21.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospa Cvetka Zalokar Oražem.</p>
            </sp>
            <sp xml:id="SDZ4-Redna-29-2007-06-21.sp90">

               <speaker>CVETKA ZALOKAR ORAŽEM:</speaker>

               <p>Hvala lepa. Spoštovani kolegi in kolegice! Poslanska skupina nepovezanih poslancev
               Združenja Zares je vložila amandma, ki ga želim še bolj natančneje obrazložiti, kot
               pa sem ga morda že pri predstavitvi našega stališča. Mi vsekakor menimo, da je ta
               rešitev, ki jo je Vlada zapisala v zakon, popolnoma neprimerna in da se Vlada spušča
               na izjemno izjemno spolzek teren; predvsem pa menimo, da takšna rešitev prav gotovo,
               seveda, če bo interes, bo končala na Ustavnem sodišču. Ne nazadnje, v medijih smo
               lahko prebrali, da so nad takšno rešitvijo izjemno nezadovoljni tudi predstavniki
               romske skupnosti, da so bili presenečeni oziroma da ta rešitev ni bila dogovorjena z
               njimi. To pomeni, da pravzaprav ta avtohtonost, ki sili in nekako na nek način naj bi
               Vlada iznašla formulo, Vlada naj bi našla čudežno rešitev, kaj avtohtonost je, to je
               meni pravzaprav znanstvena fantastika. Šla sem v nekaj tistih knjig, ki najbolj
               natančno razlagajo, kaj kaj pomeni - seveda, Vlada si pri tem prav gotovo ne bo mogla
               veliko pomagati. Recimo, v Slovarju slovenskega knjižnega jezika piše, da je avtohton
               pridevnik, ki je po izvoru - torej, nekdo je avtohton -, ki je po izvoru od tam, kjer
               živi; domač, prvoten. Potem pa govori o avtohtonih narodih in prebivalcih, avtohtonih
               rastlinah in podobno. Če si boste s tem lahko kaj pomagali, upam, da ste res tako
               modri, ampak mislim, da boste prišli na zelo spolzek teren. In na osnovi takšnih
               določil si je Vlada vzela pravico, da bo določila kriterije in merila. S podzakonskim
               aktom bo uredila nekaj, kar je nemogoče urediti, in to pravico pri tisti narodnosti
               skupnosti, ki smo ji jo zapisali v ustavo. Ta narodna skupnost ima poseben status v
               naši ustavi in v ustavi piše, da se njihov položaj uredi z zakonom. In zdaj bomo mi
               za vseh teh 210 in ne vem še koliko slovenskih občin postavili kriterije in merila za
               to, da bomo na nek način preštevali, kajti drugače ne vem, kako bo izražena ta
               avtohtonost, koliko je kje kakšnih Romov. Pri čemer je seveda treba reči, da bo težko
               tudi zato, ker je v biti tega naroda oziroma te skupnosti to, da se stalno selijo.
               Razen seveda, če bi v Sloveniji radi spremenili tudi njihovo bit, njihove najbolj
               poudarjene značilnosti, pri čemer nam seveda glasba izjemno ugaja, to, da nam pa
               morda povzročajo kakšne težave ali pa da imamo probleme kot večinsko prebivalstvo,
               tisto pa bi radi zanemarjali.</p>
               <p>Menim, da ta rešitev ni primerna in da se boste zapletli v hude težave, kajti dejstvo
               je, da Ustavno sodišče je ugotovilo in občine, recimo, Grosuplje, ki nikakor tega
               problema ne želi urediti in ne imenuje svetnika v občinski svet, občine so šle na
               Ustavno sodišče in Ustavno sodišče je ugotovilo, da to ni neustavno, da je v zakonu
               našteto 20 občin. Ustavno sodišče ni ugotovilo! Zato ste tudi vi ta člen zakona še
               vedno pustili v zakonu. In kaj se bo zgodilo - z neko samo logiko. Kaj se bo zgodilo,
               če bo po kriterijih in merilih Vlade v Sloveniji takšnih občin samo še 5 ali 3, v
               zakonu pa jih bo napisano 20? Kaj bo potem prevladalo? Podzakonski akt kriterijev in
               meril ali pa Vlada meni napisati takšne kriterije in merila, da bo vseh teh 20 občin
               pokrila, v kar pa dvomim. Kajti menim, da je zadrega prav zato, ker se problem
               pojavlja v občini, iz katere prihaja predsednik vlade. In najbrž to ni nekaj, kar je
               tako zanemarljivo v tej zgodbi. Kajti, samo ta občina je tista, ki edina v Sloveniji
               tega problema ne zmore rešiti oziroma ima stalno problem s potrditvijo in spremembo
               statuta. In seveda zaradi tega, ker tega v Grosuplju ne znajo, ne zmorejo narediti,
               bomo sprejeli tak zakon, ki bo začel ugotavljati avtohtonost. Jaz sem že večkrat
               javno vprašala, še enkrat bom - želim vedeti, kaj so lahko kriteriji in merila.
               Katera stroka vam bo dala podlago, kaj bo to, koliko let te domačnosti in prvotnosti
               in življenja v neki občini bo določilo? Bo to 10 let, bo to 50 let, bo to 500 let, bo
               to 2000 let? Kaj bo kriterij? Bo to število v procentih, koliko jih mora biti -
               nekaj, kar je za Slovence zelo boleče, saj se to dogaja našim Slovencem nekje drugje.
               Mislim, da je skrajno neprimerno rešitev, ki ne sodi v sklop tega, da si ta vlada -
               jaz upam, da morda res iskreno, čeprav z dejanji to ni vedno opaziti - prizadeva
               razreševati romsko problematiko v Sloveniji.</p>
               <p>In seveda, prepričana sem, da s to rešitvijo posega Vlada v že zagotovljene pravice
               romske skupnosti, ko bo določala kriterije in merila za to avtohtonost. Samo
               ugotavljanje obstoja pa bo potem, bom rekla, to, kar se mi zdi še bolj sporno, pa
               prepustila pravzaprav občinam, da se umestijo v te kriterije in merila. Po mojem bo s
               tem pustila, da občine arbitrarno, politično odločijo, ali bodo ali ne bodo imele
               romskega svetnika.</p>
               <p>Jaz menim, da vsa tista okolja, ki si zares prizadevajo za to, da bi živeli v sožitju
               z romsko skupnostjo vedo, da je ta rešitev, da imajo romskega svetnika v občinskem
               svetu, dobra. Še boljša bi bila, če bi sprejeli tudi tisti del našega amandmaja, ki
               govori o tem, da se ustanovi komisija. V takšnih okoljih takšna komisija veliko lahko
               prispeva, več kot bo ta vaša uredba o ugotavljanjih in merilih, kajti samo pogovor,
               samo sodelovanje, samo dialog z romsko skupnostjo lahko pripelje do rešitev, do
               sožitja in do tega, da se nam ne bodo ponovno dogajali Ambrusi in podobni primeri.
               Zato menim, da je naš amandma dober, kajti predlagamo, da se tudi v zakonu zapiše, da
               če pač v neki občini neka politična garnitura ne vidi sama tega, jim pomagamo z
               zakonsko določitvijo in zakonsko obvezo. Kajti, ko se ljudje usedejo za mizo, mnoge
               bariere padejo, mnogi predsodki padejo, in v tem vidimo smisel našega predloga, da
               takšne komisije v teh okoljih obstajajo. Prepričana sem, da v mnogih že obstajajo, in
               vem, da obstajajo, in dobro sodelujejo. In tam se naj učimo vsi skupaj, kako graditi
               sožitje z romsko skupnostjo.</p>
               <p>Tako menim in še enkrat svetujem Vladi, da ne stopa na ta spolzek teren, da ne
               prevzema na lastna pleča odgovornosti za to, da ena od občin ne vidi, si ne želi in
               se ne pokori, jasno ne pokori, s spremembo statuta zakonskim obveznostim.</p>
               <p>Niste šli druge poti, ki vam jo daje zakon. Zakon daje druge poti, kako se ukori
               občino, ki ne želi, ne sodeluje in ne deluje zakonito. Vi ste se očitno zaradi
               pedigreja, ki ga ta občina ima, glede na to, kdo od tam izvira, in številni še drugi
               visoki vladni uslužbenci so od tam, tudi člani tega občinskega sveta v Grosupljem,
               seveda smo šli - ne v pot, da bi Grosuplje prepričevali, ampak v pot, da bomo
               pripravili takšne kriterije in merila, da bo morda Grosuplje občina, kjer po teh
               kriterijih in merilih Vlade, predvidevam, ne bo treba imeti romskega svetnika. Ne, da
               se problem uredi, ampak da se pokaže na nek način moč, argument moči in tudi
               oblasti.</p>
               <p>Mislim, da bi bilo prav, da ne slepomišimo, kaj in kako vidimo to zadevo, vsaj tako
               jo vidimo mi in menimo, da tega službi za lokalno samoupravo nikakor ni bilo treba na
               ta način urejati. Seveda menimo, da je rešitev neprimerna. Še enkrat pa poudarjam,
               želim pravno mnenje, ker to, na kar vas je tudi Zakonodajno-pravna služba opozarjala,
               je, da je treba navesti osnovne kriterije in merila za ugotavljanje tega, kar želite
               v zakonu. Potem pa se lahko podzakonski akt piše, eventualno, bom rekla, samo v
               pristojnosti Vlade. Teh kriterijev ni; ne da se ugotoviti, ni jih v zakonu in tu
               Vlada daleč presega svoje, po mojem mnenju, ustavnopravne pristojnosti. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Gospod Zagorac, izvolite.</p>
            </sp>
            <sp xml:id="SDZ4-Redna-29-2007-06-21.sp92">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Sam bom, enako kot moj
               poslanski kolega Barovič, nasprotoval obema amandmajema, in sicer, razlogov za to
               imam kar nekaj.</p>
               <p>Če grem najprej k prvemu amandmaju Poslanske skupine SD: "Vlada v soglasju z
               reprezentativnimi združenji Romov v Republiki Sloveniji določi kriterije in merila,
               na podlagi katerih se opredeli trajna naseljenost," V zvezi z društvi oziroma
               združenji Romov. Bit, kot smo slišali, posameznih romskih skupnosti ali pa Romov je
               preseljevanje, oni so nomadi. Če boste njih vprašali, kdaj je nek Rom trajno naseljen
               na nekem ozemlju ali območju naše države, mislim, da je tri dni maksimum, ki ga boste
               dosegli, in od takrat dalje je on trajno naseljen - po njihovem. Pri njih gre za več
               ali manj tudi dnevne migracije, ker morajo, bodisi zaradi sebe bodisi zaradi svoje
               narave ali zaradi česa drugega, menjavati lokacije, kjer se nahajajo. Težave imamo že
               pri nekaterih romskih svetnikih, ker je njihova bit preseljevanje. Mesec dni sem
               svetnik v tem kraju, pa švignem drugam. Že tukaj je bojazen, da bo kateri občinski
               svet obstal brez romskega svetnika, kljub temu, da mu ga zakon zagotavlja. Primerjata
               je Slovence ali pa težave Slovencev, ki živijo v zamejstvu in po svetu, s "težavami"
               - v narekovajih -, ki naj bi jih imeli Romi v Sloveniji, se mi zdi pa, da ne bom
               grob, "poden od podna". Teh težav si Slovenci, bom rekel oziroma takšne primerjave,
               si pa Slovenci resnično ne zaslužijo. Govoriti o tem, da so nomadi, hkrati jim dajati
               pa trajnost in avtohtonost! Tudi to se mi zdi neke vrste dvoličnost. Da bomo pa še
               ustanavljali delovna telesa, posamezna delovna telesa določenega občinskega organa
               oziroma prisiljevali občinske svete, da bodo ustanavljali neka nova delovna telesa
               samo zato, ker je tam pristojen ali pa prisoten romski svetnik, to se mi pa zdi sploh
               čudno. Delovna telesa so določena s poslovnikom posameznega občinskega sveta. Ta
               zakon bo nalagal tem občinskim svetom, da naj ta poslovnik spremenijo. Ga bodo
               morali! Kljub temu, ali se bo večina v občinskem svetu strinjala ali pa ne. Se pravi,
               vsiljujemo jim nekaj.</p>
               <p>In pa, dajte mi povedati, radi govorimo o pozitivni diskriminaciji. Kolega Barovič je
               nekaj o tem že govoril, koliko drugih skupnosti še obstaja v posameznih občinah v
               Republiki Sloveniji. Potem moramo imeti posamezno delovno telo, ne vem, za kasače,
               obiralca sadja ali pa ne vem koga še vse. Prej smo govorili o Zakonu o lokalni
               samoupravi in pa o volitvah. Kot sem omenil, koliko je bilo teh list različnih
               interesnih združenj in pa skupnosti, ki so kandidirala na lokalnih volitvah. Pa
               vzemimo teoretično predpostavko, da je vsakemu uspelo priti v občinski svet. Potem bi
               vsaj od njih lahko imel posamezno delovno telo, ki bi opazovalo in spremljalo njegove
               težave - če že to dajemo oziroma želimo uzakoniti za Rome. Osebno se sprašujem, pa
               verjamem, ker vidim, da se je tudi eden od predlagateljev javil k besedi; s čim, pri
               vragu so si pa Romi to zaslužili ali pa bi si naj zaslužili? S čim? Kaj so pa oni
               takšnega bodisi naredili za to državo ali pa ta država mora narediti za njih, da
               imajo svoje posebno delovno telo? Kvečjemu bi razumel, če bi ta država od njih
               zahtevala, da začnejo živeti normalno, tako kot vsi ostali Slovenci v tej državi, da
               začnejo plačevati davke, da začnejo hoditi v šolo, da začnejo, ne vem, se "losali"
               kriminalnih dejanj.</p>
               <p>V nedeljo sem imel eno veliko srečo in sem šel na kramarski sejem v Maribor. Tam vre
               od kriminala. Meni je žal, da je ravno tam, kjer vre od tega kriminala, največ
               pripadnikov romskih skupnosti stalo. Kar vre od tega kriminala! Kaj ne bi prvo tem
               ljudem zagotovili te normalne pogoje, potem jim pa dajali neke nove pravice; ali jih
               naučili, da morajo normalno živeti, potem jim pa dajali dodatne pravice? Dodatne
               pravice potem takem si zaslužim jaz pa moj kolega Barovič pa vi vsi, pa moj otrok, pa
               še kdo. Zakaj si jih potem mi ne zaslužimo? Možnost kandidiranja v mestne svete
               posameznih lokalnih skupnosti tako ali tako imajo po ustavi. Nekateri so celo
               poskušali v nekaterih občinah, žal niso dosegli praga. Žal. Kolikor bi s svojo močjo,
               v kolikor je takšna, in vplivom, ki naj bi ga imeli, dosegli v posameznem občinskem
               svetu tudi ustanovitev novega delovnega telesa - v redu, če bo občinski sveto to
               sprejel. Samo ne jim z zakonom nalagati nekih dolžnosti, ki se jih sami bojijo. Se
               opravičujem - ne dolžnosti ampak pravice. Ali pa tudi dolžnost za njih, oni bodo
               potem dolžni nekje sodelovati, pa čeprav mogoče nočejo ali pa jim je to odveč.
               Utrujamo vsi skupaj, se mi zdi, te ljudi brez potrebe, brez kakršnihkoli razlogov.
               Enostavno se sprašujem, zakaj jih ne naučimo živeti tako, kot se v tej državi živi,
               šele potem jim dajajmo nekaj več, čeprav tudi takrat jaz ne bom za to, ker se mi zdi,
               da noben ni upravičen, da dobi nekaj več v tej državi. Vsi smo pred zakonom enaki in
               po ustavi enaki, noben ni več vreden in noben ni manj vreden. Bi pa zelo rad bil,
               mogoče takrat tudi jaz ali pa kdo drug, več vreden, ker bom nekaj "prišparal".</p>
               <p>Zato teh amandmajev enostavno ne morem podpreti in se mi zdi rešitev, kot jo predlaga
               Vlada, še nekako najboljša, če se že mora karkoli reševati na njihovem področju.
               Hvala.</p>
            </sp>
            <sp xml:id="SDZ4-Redna-29-2007-06-21.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan. Prosim.</p>
            </sp>
            <sp xml:id="SDZ4-Redna-29-2007-06-21.sp94">

               <speaker>BREDA PEČAN:</speaker>

               <p>Najprej bi prosila, kakor sem že nakazala v prvi razpravi o tem amandmaju, če bi
               lahko vendarle dobili mnenje Zakonodajno-pravne službe o novem šestem odstavku, ki ga
               predlaga Poslanska skupina Socialnih demokratov. Ali je to vsaj približno tisto, kar
               naj bi Zakon o lokalni samoupravi določil kot merilo, kot način, kako ugotoviti
               merila za ugotavljanje trajnosti in naseljenosti Romov?</p>
               <p>Drugo, kar bi rekla, bom še enkrat prebrala 65. člen Ustave, kjer piše, naslov člena
               je: "<stage xml:id="SDZ4-Redna-29-2007-06-21.stage8">(položaj in posebne pravice romske skupnosti v Sloveniji)</stage>" - zaklepaj. In potem
               piše: "Položaj in posebne pravice romske skupnosti, ki živi v Sloveniji," - ki živi v
               Sloveniji, ne ki avtohtono živi v Sloveniji - "ureja zakon". Ta zakon smo pred
               kratkim sprejeli, vendar je logično, da tam, kjer živi večje število Romov, da občina
               posebej poskrbi za to, da se ta skupnost, ta romska skupnost razvija pod posebnimi
               pogoji, da se izvaja pozitivno diskriminacijo v zvezi z Romi, ki trajno živijo v neki
               občini. Trajna naseljenost je nekaj drugega kot avtohtonost. Jaz sicer vem, da je
               lingvistična razlaga besede "avtohtonost" ali "avtohton" pač takšna, kot je, vendar
               gre vendarle za prvotnost; tako je vsaj razumljeno v Ustavi Republike Slovenije, ko
               govorimo o avtohtono naseljenih oziroma avtohtonih narodnih skupnostih Madžarov in
               Italijanov. Obe skupnosti sta tukaj naseljeni že preko 500 let in še več. Italijani
               še več, medtem ko Madžari pač od leta 1000, kolikor mi je jasno, medtem ko Slovenci
               živimo tukaj približno od leta 600, kakor nam je znano. Se pravi, da smo mi tudi
               avtohtoni po merilih, ki smo si jih izmislili, pravzaprav. Saj to nam tudi očita Svet
               Evrope in Parlamentarna skupščina Sveta Evrope, da smo si izmislili pojem "avtohtono"
               zaradi tega, da lahko preprečimo, da bi priznali manjšine, ki se jim reče tudi
               srbska, bosanska, hrvaška, makedonska in še kakšna druga, črnogorska, ali kaj jaz vem
               kakšna, albanska manjšina, ki živijo tukaj v Sloveniji in so dejstvo. Vendar pač mi v
               ustavi teh manjšin nimamo določenih. Imamo pa določene tri narodne skupnosti, ki jim
               lahko rečemo tudi manjšine in so med njimi tudi Romi.</p>
               <p>Jaz nisem rekla, da so nomadi. So nomadsko ljudstvo, ki pa so se v zadnjih nekaj
               desetletji ali stoletju pri nas trajno naselili. In če bi povzela zadnji članek
               gospoda Miča Mrkaića, ki je meni izredno ljub pisec, v Financah, je Rome vštel še k
               trem drugim narodom, ki smo jih Slovenci zelo intenzivno in učinkovito pregnali iz
               Slovenije. Lahko bi se tudi o tem vprašali, zakaj nekateri narodi niso tako številčno
               tukaj naseljeni, pa nočem reči, da je s tem bilo kaj narobe - tako pač je bilo. In
               zaradi tega ne moremo govoriti, da ti Romi se vsake tri dni selijo. Moj sosed v hiši
               je Rom, ki živi tam dlje časa kot jaz. Ali je trajno naseljen? Avtohton ni, zaradi
               tega, ker je prišel iz Prekmurja sem, ampak je pa trajno naseljen. Vendar v Izoli pač
               ni toliko Romov, da bi lahko iz njihove skupnosti izvolili svojega predstavnika v
               občinski svet. Pa mislim, da se v Izoli ne bi noben branil tega, da bi imeli
               predstavnika Romov v občinskem svetu, če bi živelo dovolj Romov v Izoli. Ne pa tako,
               kot smo večkrat slišali.</p>
               <p>In ta člen se spreminja samo zaradi občine Grosuplje. Zaradi tega je tudi naš amandma
               oblikovan tako, da se uporablja določene kriterije samo v primeru, ko pride do
               razdelitve občine, ki je do sedaj imela v, ne vem, 101. b členu - ne vem, kateri je,
               ali 101.a členu - določeno, da mora imeti romskega svetnika, pa se recimo pred
               volitvami razdeli na dva dela. Tisti drugi del mora, če v njegovem območju živijo
               trajno naseljeni Romi, ravno tako izvoliti romskega svetnika. Samo za nove občine je
               ta sprememba predvidena. Se pravi, Vlada nima neomejenih možnosti, da za nazaj
               spreminja določila tega zakona in to z uredbo.</p>
               <p>Še nekaj moram povedati. Če bo ta amandma in amandma iz Poslanske skupine nepovezanih
               poslancev zavrnjen, če bosta oba zavrnjena, vas opozarjam, da je v 101. a členu
               zapisanih 20 občin, med njimi tudi Grosuplje in brez spremembe tega zakona in brez
               spremembe 101. a člena ni možno eliminirati obveznosti občine Grosuplje, da si izvoli
               v občinski svet predstavnika romske skupnosti. Ni možno! In v tem zakonu niste črtali
               101. a člena. Seveda ne, niste ga črtali in ga boste morali črtati, če bo Vlada
               postavila takšne kriterije, da v Grosupljem ne bo potrebno imeti romskega
               svetnika.</p>
               <p>Še nekaj drugega je bilo rečeno. Romsko skupnost in posledično tudi skupnost
               Italijanov in Madžarov je nekdo primerjal z društvi. Ne vem, našteta so bila
               nekatera. Tu ni primerjave! Tri narodnosti so določene v ustavi kot posebne
               kategorije in zaradi tega ne moremo govoriti in primerjati tega z nekimi društvi
               gasilcev in kaj jaz vem kaj še vse. Vsa čast gasilcem, pa vendarle to ni narodna
               skupnost, ki je zapisana v ustavi kot kategorija, o kateri je treba posebej
               razpravljati in odločati. Hvala.</p>
            </sp>
            <sp xml:id="SDZ4-Redna-29-2007-06-21.sp95">

               <speaker>PODPREDSEDNIK MAG. VASJA KLAVORA:</speaker>

               <p>Gospa Cvetka Zalokar Oražem, imate proceduralno vprašanje.</p>
            </sp>
            <sp xml:id="SDZ4-Redna-29-2007-06-21.sp96">

               <speaker>CVETKA ZALOKAR ORAŽEM:</speaker>

               <p>Hvala lepa, gospod podpredsednik, za besedo. Želela sem že prej, vendar ste dopustil
               še razpravo poslanski kolegici Pečanovi. Ampak vendarle, vem, da zelo pozorno
               poslušate sejo, ki jo vodite, ampak bi prosila, da ste ob tej problematiki, ki jo v
               tem trenutku obravnavamo, pozorni in pazite na eventualno sovražni govor ali pa morda
               nestrpnost v Državnem zboru, da se to slučajno ne bi zgodilo, predvsem kadar govorimo
               o tem, da morda kriminaliziramo kakšno skupnost ali pa kar pavšalno govorimo o nekih
               lastnostih. Prosim, če pazite na to, kajti mislim, da se to v tem prostoru ne sme
               dogajati.</p>
            </sp>
            <sp xml:id="SDZ4-Redna-29-2007-06-21.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za opozorilo. Zelo sem pazil na to in verjemite mi, če bi šlo čez rob, bi
               prekinil. Glede na število prijavljenih odpiram nov krog prijav. Besedo ima gospod
               Geza Džuban. Prosim.</p>
            </sp>
            <sp xml:id="SDZ4-Redna-29-2007-06-21.sp98">

               <speaker>GEZA DŽUBAN:</speaker>

               <p>Hvala lepa, predsedujoči. Ko govorim o teh dveh amandmajih, ki sta si zelo podobno,
               bi morda celo drugi amandma, ki je nekoliko enostavnejši, lahko pripomogel k temu, da
               bi bilo manj kritičnih nastopov do romskih skupnosti. Čeprav tudi pri prvem ne vidim
               nič napačnega. Namreč, govorimo o reprezentativnih združenjih, smo jih v zakonu, ki
               smo ga sprejeli, določili. In ravnokar tečejo postopki volitev predstavnikov v teh
               združenjih in lahko zelo hitro in jasno vemo, kdo to je, da bi sodeloval pri
               opredelitvi trajne naseljenosti itd.</p>
               <p>Drugo. En predstavnik Romov v občinah ni kjerkoli. To so občine, ki so navedene v
               101. členu. Določeno je število oziroma neka kritična masa, ki je pogojevala, da
               imajo občine enega romskega svetnika. In da bi potem oblikovali neko delovno telo
               znotraj občine, ne bi imenovali to delovno telo za enega, dva ali tri Rome v občini,
               pač pa za to število. Vsak gleda to svoje z vidika svojega okolja: imamo občine, ki
               imajo enega svetnika, tudi cela naselja Romov, katerih interese bi te skupine,
               delovna telesa v občinah lahko zastopali in bi se sestali v enem letu enkrat, dvakrat
               ali nobenkrat. Odvisno od problemov, ki so. Ti problemi v romskih skupnostih so zelo
               ozki. Romi se ne ukvarjajo s celotno problematiko, ki nas srečuje tukaj ali kje
               drugje, pač pa so to področja osnovnih življenjih pogojev, športa ali nekaj
               podobnega. Ta delovna skupina ne bi imela prav veliko dela, bi pa morda pomagala
               občinskemu svetu ali pa županu.</p>
               <p>Pri teh amandmajih ne vidim nič hudega, sploh pa, kot vemo, da imamo v Prekmurju
               romske skupnosti oziroma naselja z Romi, ki so nekoliko drugačni od drugih v
               Sloveniji. Zaradi tega vidim tudi to problematiko nekoliko drugače, kot jo nekateri
               kolegi tukaj danes predstavljajo. Žal je meni tista diskusija - to sem že nekajkrat
               rekel - nekoliko tuja in se povsem ne strinjam s temi stališči, je pa morda z vidika
               javnosti marsikomu všečna. In gospod predsedujoči, vprašanje, kje je tisti rob, ko bi
               morali vi reči: "Od tukaj naprej pa ne." Mislim, da je že šlo malo čez rob.</p>
               <p>Torej enega od teh amandmajev bi kazalo podpreti in se nič velikega ne bi zgodilo, če
               bi podprli katerega bi pa verjetno kaj malega bilo koristi od njih potem v
               nadaljevanju pri izvajanju zakona. Hvala lepa.</p>
            </sp>
            <sp xml:id="SDZ4-Redna-29-2007-06-21.sp99">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jazbec. Prosim.</p>
            </sp>
            <sp xml:id="SDZ4-Redna-29-2007-06-21.sp100">

               <speaker>FRANC JAZBEC:</speaker>

               <p>Hvala lepa. Predlagana dopolnila, o katerih sedajle razpravljamo, so tako rekoč k 15.
               členu nepotrebna. To izhaja tudi iz razprave, ki so jo razpravljavci pred menoj
               imeli, posebno Tanko, ki je omenjal 65. člen Ustave, v katerem je bilo prebrano, da
               status romske skupnosti se opredeli v zakonu.</p>
               <p>Ja, ravno v tem je poanta! Ustanovitev posebnega delovnega telesa za spremljanje
               položaja romske skupnosti je opredeljena v 7. členu Zakona o romski skupnosti. Zato
               tega nikakor ni treba posebej opredeljevati v omenjenem zakonu in s tem delati samo
               neko populistično zgodbico pri obravnavi današnjega zakona. V predlogu zakona in ne v
               amandmajih ni nikjer napisan ali omenjen kraj Grosuplje, bil je pa zdajle pri
               obravnavi teh dopolnil omenjen vsaj nekajkrat. Mislim, da je to popolnoma brez
               potrebe, tako kot je brez potrebe pisanje prvega in drugega amandmaja, zato ne enega
               ne drugega ne bom podprl. Hvala lepa.</p>
            </sp>
            <sp xml:id="SDZ4-Redna-29-2007-06-21.sp101">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič. Prosim.</p>
            </sp>
            <sp xml:id="SDZ4-Redna-29-2007-06-21.sp102">

               <speaker>BOGDAN BAROVIČ:</speaker>

               <p>Hvala, gospod predsedujoči. Najprej naj vam čestitam na vaši stoičnosti. Vi dobro
               veste, kaj poslušate, in dobro veste, da vsi govorimo o dveh amandmajih k 15. členu,
               čeprav nekaterih hočejo iz tega narediti spet politično, ne vem, nestrpnost in tako
               naprej, v tem primeru ravno naši opozicijski kolegi.</p>
               <p>Zdaj bom pa zelo jasen, da ne bo dvomov. Najprej amandma k 15. členu, ki pravi: "V
               občini, kjer imajo Romi v občinskem svetu najmanj po enega predstavnika, se v
               občinskem svetu ustanovi posebno delovno telo za spremljanje položaja romske
               skupnosti." In zdaj, ker očitno nekateri ne razumejo, bom naredil plastično
               sliko.</p>
               <p>Recimo, da sem Rom in sem kandidiral na listi Slovenske nacionalne stranke in sem
               prišel v občinski svet. In kaj - zdaj bodo zaradi Baroviča, ki je Rom, ampak je
               kandidiral v Slovenski nacionalni stranki, ustanovili posebno delovno telo. Krasno!
               Ampak moje ime je Barovič, izviram iz 16. stoletja iz Črne gore - zahtevam enako
               vlogo. Če pridem, hočem stavek, kjer bo pisalo, da za črnogorsko skupnost - posebno
               delovno telo. Mislim, oprostite, no! Dajmo se malo razumeti. To je dejstvo. Stranka
               demokratične akcije je pač stranka, ki živi v Zasavju. Kolegi, ki ste tam živeli,
               veste, da so prišli pred 200 leti delavci iz Bosne in Hercegovine v rudnik. In je
               morala sama iti in je šla in si sama plačala volitve, pa pač ni prišla v občinski
               svet. S kakšno pravico? S kakšno pravico nekemu drugemu, ki se mu reče Rom, kar
               ponudimo, izvoli, ti imaš pa že kar, sploh ti ni treba plačati stroškov, nič ti ni
               treba, ti si kar tamle in sediš v občinskem svetu. S kakšno pravico vendar?! Pa sem
               tu enak do Stranke demokratične akcije, pa sem tu enak do srbske skupnosti. S kakšno
               pravico?</p>
               <p>In grem k drugemu amandmaju, da mi ne boste očitali: "Vlada v soglasju z
               reprezentativnim... Romov v Sloveniji določi kriterije in merila, na podlagi katerih
               se opredeli trajna naseljenost." - ali pa avtohtonost. S spoštovanim kolegom
               profesorjem Guličem sem govoril, kaj je avtohtonost. Ali veste, kaj je avtohtonost? V
               Sloveniji so avtohtoni - po njegovem mnenju, po mnenju njegovih kolegov in nekaterih
               zgodovinarjev - edino Kelti. Edino Kelti! Rimljani so bili - in so šli; Iliri so
               prišli - in so šli; Kelti so živeli! In Kelti so avtohtoni! Jaz nisem avtohton, pa si
               želim biti avtohton Slovenec in Trboveljčan, zaradi tega, ker so v 16. stoletju pač
               prišli predniki iz Črne gore. Avtohtonosti ne moremo kar podeliti nekomu, nihče ni
               avtohton še manj pa trajen. Naša družina živi 400 let v Trbovljah - trajnost.</p>
               <p>Še enkrat, lepo vas prosim, dajte razumeti: to ni politična igra, to ni nestrpnost,
               to je enakopravnost. Govorimo, kolegice in kolegi vlagatelji amandmajev o
               enakopravnosti vseh ljudi v tej državi! Vsak Rom, ki si bo s svojim obnašanjem,
               življenjem in delom zaslužil in si bo sam seveda plačal ali pa preko neke politične
               stranke in se bo uvrstil ali v občinski svet ali celo v Državni zbor kot član
               Nepovezanih poslancev, Socialnih demokratov - z vsem spoštovanjem, dobrodošel in
               delaj! Ne more pa priti, ker je Rom in se bo tukaj usedal in bo: "Sedaj sem jaz pa
               tukaj!" Mi se pa "matramo" pa delamo v dobro! Vi bi pa kar poklanjali vsem nekaj.
               Halo! Kaj pa vsi drugi Slovenci, ki se "matrajo", ki se trudijo, ki želijo? Mnogi jih
               je, ki bi radi prišli sem nekaj povedat, pa ne smejo, zgoraj lahko sedijo, mogoče, pa
               ne smejo! In vi bi pa kar poklanjali trajnost, avtohtonost. Delovno telo za
               spremljanje položaja, lepo vas prosim! Pa oblikujmo delovno skupnost za spremljanje
               položaja, ne vem, črnogorske skupnosti, srbske, bosanske, prijateljske, tovariške,
               trboveljske, hrastniške! Mislim! Ne se "hecati" ljudje božji, dajte razumeti, da tu
               ni nobene nestrpnosti, vsi smo enakopravni, vsak si mora zaslužiti ta položaj. Jaz
               sem si ga moral, vsi ste si ga morali in ne moremo nekomu podeljevati kar tako ne
               avtohtonosti, ne trajnosti, ne nekih posebnih delovnih teles za spremljanje
               položajev. Me prav zanima! Jaz bom našel enega Roma in ga bom spravil v Občinski svet
               Občine Trbovlje in potem me zanima, če bomo, oblikovali posebno telo za spremljanje
               življenja Roma - zaradi tega, ker je prišel preko Slovenske nacionalne stranke in ker
               je Rom v občinski svet. Dajte razumeti, nihče nima nič proti nobenemu, vsi imamo
               enake pravice, dolžnosti, vsi imamo enake možnosti in - z vsem spoštovanjem do Romov,
               z vsem spoštovanjem, prvič sem to izrekel, tisti, ki so pridni, ki so delavni, ki
               znajo živeti, ki se znajo obnašati, bodo dosegli svoj cilj z vami ali pa brez vas,
               brez vaših všečnih amandmajev, v tem primeru nepovezanih poslancev in SD-ja. In
               amandmaji so pa res zgolj in samo všečni!</p>
            </sp>
            <sp xml:id="SDZ4-Redna-29-2007-06-21.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Jaz se opravičujem, ker prej nisem tudi takoj reagiral na prošnjo gospe
               Brede Pečan glede amandmaja, ki ga je navedla oziroma odstavka, ki ga je navedla in
               za katerega prosim in je tudi že v teku mnenje Zakonodajno-pravna komisije. Upam, da
               v teku te razprave bomo poskušali to dobiti. Nadaljujemo z razpravo. Gospa Cvetka
               Zalokar Oražem, izvolite.</p>
            </sp>
            <sp xml:id="SDZ4-Redna-29-2007-06-21.sp104">

               <speaker>CVETKA ZALOKAR ORAŽEM:</speaker>

               <p>Hvala lepa, gospod podpredsednik.</p>
               <p>Dovolite mi samo en stavek odgovora ne moje prejšnje proceduralno vprašanje. Res je,
               sejo vodite vi in jaz to spoštujem in tudi kriterije za to, kaj je sovražni govor,
               kaj je čez rob, si postavite vi. Seveda je to popolnoma subjektivni kriterij in
               merilo, ampak jaz sem pač želela na to opozoriti, ker mislim, da smo danes že šli čez
               rob pri določenih zadevah.</p>
               <p>Dovolite, da na dve zadnji razpravi v zvezi s tem, da je to že navedeno oziroma da že
               Zakon o romskih skupnostih navaja, da je potrebno v občini ustanoviti takšen organ,
               seveda pa nihče ni povedal - nista povedala niti gospod Jazbec niti gospod Barovič
               dveh stvari. Gospod Jazbec kot predsednik Odbora za lokalno samoupravo, jaz upam, da
               se spomnite, da je predstavnica Zakonodajno-pravne službe trikrat urgirala in trikrat
               opozorila, da ima ta zakon tudi četrti odstavek. Ta pa pravi - in tega pač nihče ne
               prebere - ta pa pravi: "delovno telo iz prvega odstavka" - torej, to telo, ki naj bi
               bilo ustanovljeno - "se ustanovi v skladu z zakonom, ki ureja lokalno samoupravo".
               Gospa Ogrinčeva, predstavnica Zakonodajno-pravne službe, je trikrat urgirala,
               opozarjala Vlado in odbor, predlagala in rotila, da je dolžan in da mora ta zakon -
               torej Zakon o lokalni samoupravi kot sistemski zakon kot tisti temeljni zakon to
               materijo eksplicitno navesti in tudi urediti. Tega niti predstavniki Vlade, minister
               Žagar, niti večina ni želela slišati in tega ni v zakonu. Seveda to vsak citira in
               bere do tam, kjer mu "paše", tega četrtega odstavka pa ne. Zato sem manj želela še
               posebej opozoriti. Mi smo to želeli, da se eksplicitno napiše.</p>
               <p>Ne vem v čem je spornost, samo v tem detajlu, da nekateri menite, da je dovolj, da je
               v Zakonu o romski skupnosti, da pa vendarle mislim, da Zakonodajno-pravna služba tega
               parlamenta je določena avtoriteta in da bi bilo prav, da jo upoštevamo - ne samo
               takrat, ko nam "paše" - in da bi to upoštevali, kar piše v četrtem odstavku.</p>
               <p>Na vso razpravo danes bi rada rekla, da to, da smo Nepovezani poslanci Združenja
               Zares in Socialni demokrati pripravili ta dva amandmaja, prav gotovo ni "poden od
               podna", kot smo danes lahko danes tu poslušali, da je to neko skrajno neprimerno
               dejanje, ampak da je to neka norma, ki jo nekateri imamo ali nimamo pri sebi, in da
               na takšen način o neki skupnosti, o romski skupnosti prav gotovo tukaj ne moremo
               govoriti, da bi morali govoriti o sobivanju, o soobstoju, o tem, kako pravzaprav so
               vse države in vsa kratenja pravic manjšin enake, pa naj bo to na avstrijskem
               Koroškem, na Tirolskem ali pa v Sloveniji tudi do neke skupnosti, ki ima nek določen
               status urejen, hvala bogu tudi v ustavi. In seveda, država je toliko demokratična in
               toliko svobodna, kolikor je sposobna demokratično in svobodno sprejemati odločitve in
               dajati določeno mesto, določene pravice tistim, ki so v manjšini, ki so šibkejši, ki
               so drugačni, beguncem, priseljencem in podobno; in tega se moramo mi zavedati.
               Predvsem mi, Slovenci, ki smo bili vedno zelo blizu tega, pa smo vendarle našli mnoge
               zaveznike, ki smo jih bili veseli, v svoji zgodovini. Mislim, da moramo takšno
               odprtost in toleranco, demokratičnost izkazovati v svojih ravnanjih tudi sedaj, ko
               imamo samostojno državo. Hvala.</p>
            </sp>
            <sp xml:id="SDZ4-Redna-29-2007-06-21.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jazbec, vi ste želel repliko.</p>
            </sp>
            <sp xml:id="SDZ4-Redna-29-2007-06-21.sp106">

               <speaker>FRANC JAZBEC:</speaker>

               <p>Hvala lepa.</p>
            </sp>
            <sp xml:id="SDZ4-Redna-29-2007-06-21.sp107">

               <speaker>PODPREDSEDNIK MAG. VASJA KLAVORA:</speaker>

               <p>Ja ali ne. Nisem bil popolnoma... Prosim? Hvala. Izvolite.</p>
            </sp>
            <sp xml:id="SDZ4-Redna-29-2007-06-21.sp108">

               <speaker>FRANC JAZBEC:</speaker>

               <p>Spoštovana kolegica Oražem! Poglejte, drži, da je predstavnica Zakonodajno-pravne
               službe Državnega zbora trikrat poudarila in poskušala vplivati na odbor tudi v
               vsebini, v istem delu ali pa na tisto, kar ni delo Zakonodajno-pravne službe. Delo
               Zakonodajno-pravne službe je, da opozori na eventualne neskladnosti.</p>
               <p>Pozabili ste pa vi povedati, da je predstavnik Vlade, minister za lokalno samoupravo
               in regionalni razvoj, tudi predstavnici in celotnemu odboru trikrat odgovor, zakaj to
               ni potrebno. In zato pogrevati te stvari je danes tudi nepotrebno. Hvala.</p>
            </sp>
            <sp xml:id="SDZ4-Redna-29-2007-06-21.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Žagar, izvolite.</p>
            </sp>
            <sp xml:id="SDZ4-Redna-29-2007-06-21.sp110">

               <speaker>DR. IVAN ŽAGAR:</speaker>

               <p>Hvala za besedo. Jaz bi želel samo v zvezi s tem delovnim interesom še enkrat
               pojasniti to, kar smo že pojasnili kar nekajkrat na odboru. Kot je bilo rečeno,
               namreč mi menimo, da ni potrebno posebej opredeliti tega delovnega telesa zaradi
               tega, ker je v 7. členu Zakona o romski skupnosti to delovno telo že opredeljeno.
               Zakon o lokalni samoupravi pa v 30. in 31. členu določa način imenovanja delovnih
               teles. In menimo, da so s tem vsi zakonski pogoji za postavitev takšnega delovnega
               telesa na voljo in ne vidimo razloga, da bi bilo treba to še enkrat zapisati. Seveda
               pa nima nikakršne zveze, in to odločno zavračam, da bi nasprotovali v tem smislu
               imenovanju tega delovnega telesa. Ampak to je urejeno v Zakonu o romski skupnosti, v
               7. členu, in potem način v 31. oziroma 30. členu Zakona o lokalni samoupravi. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Boštjan Zagorac, imate besedo.</p>
            </sp>
            <sp xml:id="SDZ4-Redna-29-2007-06-21.sp112">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Saj ne vem, na kakšen način naj še
               nastopam, da ne bo kdo mojega govora označil za sovražnega ali pa, da gre čez mejo.
               Zdi se mi, da tudi prvo izvajanje ni šlo čez nobeno mejo, da ni bilo nič sovražnega v
               tem govoru, bilo je izraženo samo moje mnenje ali pa mnenje Slovenske nacionalne
               stranke. Res ni bil moj namen, da bi bil do kogarkoli sovražen.</p>
               <p>Strinjam se s spoštovano kolegico poslanko Pečanovo, da imamo tri manjšine ali pa
               avtohtone manjšine v ustavi določene. Strinjam se s tem, ampak piše, da je treba
               pravice Romov zagotoviti s posebnim zakonom. Mislim, da smo v Slovenski nacionalni
               stranki enkrat predlagali tak zakon, pa vam ni bilo do tega, da bi uredili tako
               zadevo z zakonom. In vse, kar smo hoteli, je bilo to, da bi bile te pravice
               izenačene. In tu se strinjam. Res je, da je Črnogorcev, Albancev, Srbov, Bosancev, ne
               vem še koga, ki živi v kakšni občini, pa se smatra za neko skupnost, ni v ustavi.
               Tudi gasilcev ni v ustavi, pa bi bilo včasih prav, da so.</p>
               <p>Ampak ne glede na to, da Zakon o romski skupnosti sedaj imamo, da smo tukaj usklajeni
               z ustavo, se mi zdi, da imajo Romi še vedno kanček privilegija, mogoče tudi po vaši
               zaslugi, ki jim ga dajete. Pa če mi dovolite, spoštovani gospod predsedujoči, samo en
               takšen primer, kjer že imajo privilegij, pa bi ga bilo vredno omeniti. Zgodil se je
               ravno včeraj in tisti, ki živimo in pa dihamo še vedno v kakšni drugi občini, razen v
               Ljubljani - moram reči, da jaz, vsaj osebno sem zelo zaskrbljen. Zgodilo se je namreč
               to včeraj v Mariboru. Dve romski družini, pa se bom navezal na to sobivanje, ki je
               bilo omenjeno, sta sklenili po njihovem načelu dogovor o ženitvi med dvema
               mladoletnima osebama, kar spet ni mogoče v skladu s slovensko zakonodajo, ampak sta -
               spregledano skozi prste. Pa se je ugotovilo, da ta druga ženska oseba ni ravno tisto,
               za kar se izdaja, in je prišlo do male težave. Veste, koliko je bilo policijskih
               avtomobilov pred hišo? 15!</p>
               <p>Drug primer, ki se je zgodil isti dan, samo dopoldan, na osnovni šoli, na katero hodi
               moja hči, je bilo pa to, da je prišlo sporočilo iz policijske uprave Maribor, da se
               nekdo v črnem avtu s tablico SG vozi okoli šol na enem delu Maribora in mlade punčke
               vabi v avto, češ da jih bo peljal domov. Veste, koliko je bilo policijskih
               avtomobilov? Nobenega! Kdo ima sedaj privilegij? Zato, ker ena punca pri 17 ali 16 ne
               izpolnjuje pogojev, ki jih romska skupnost določa, da jih mora, se je zbralo 15
               policijskih avtomobilov. Ko gre pa za otroke, ne glede ali so slovenski, mogoče je
               tudi kakšna romska deklica zraven - takrat pa nobenega, samo obvestilo! Jaz sem bil
               zgrožen! Kdo ima sedaj privilegij? Kateri otroci? Koga ščitimo? Dajmo se malo
               zamisliti! Pa da ne bo kdo rekel, da gre za sovražen govor.</p>
               <p>Tako kot je moj kolega Barovič povedal, kaj če pride v nek občinski svet na listi
               katere koli stranke ali združenja nek romski svetnik - bomo zaradi njega ustanavljali
               neko telo, ki bo spremljalo, koliko se proda česa na kramarskem sejmu? Več kot
               neumnost!</p>
            </sp>
            <sp xml:id="SDZ4-Redna-29-2007-06-21.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Jaz mislim, da tako poslušalci kot tudi poslanci v tem zboru bodo
               ocenili, kaj lahko govorimo, kako lahko govorimo. Jaz bi vas edini opozoril na to, da
               naslov točke je lokalna samouprava. Pustimo pa preiskovalnim organom in drugim
               organom stvari, ki niso preverjene. In ne načenjajmo jih v dvorani tega zbora.</p>
               <p>Besedo ima gospa mag. Potrata.</p>
            </sp>
            <sp xml:id="SDZ4-Redna-29-2007-06-21.sp114">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister s sodelavcema,
               kolegice in kolegi! Želim sicer res razpravljati v podporo vloženima amandmajema,
               vendar je razprava tekla po taki poti, da je na nekaj reči vendarle treba
               opozoriti.</p>
               <p>Na Vlado Republike Slovenije sem naslovila pobudo 14. februarja, naj tudi Slovenija
               ratificira 12. opcijski protokol h konvenciji o varovanju človekovih pravic, ki
               zapoveduje vsem, zlasti pa vsem organom različnih vej oblasti in njihovim
               predstavnikom, da dosledno spoštujejo enako obravnavo, torej je izrazito
               antidiskriminacijski. In če s tega stališča gledamo stvari, potem je občutljivost za
               zaznavanje sovražnega govora, povezanega z diskriminacijo, res zelo pomembna
               sestavina našega dela, posebej še, če se spomnim na tretje poročilo Evropske komisije
               za boj proti rasizmu in ksenofobiji, ki smo jo tudi v Državnem zboru dobili in ki
               tudi Državni zbor poziva k zmanjšanju ali preprečevanju sovražnega govora. Sovražni
               govor pa lahko hitro postane vzorec za nekaj, kar v tej državi že obstaja. Namreč, ne
               moremo mimo dejstev, da je sobivanje ljudi, ki so različni od večinskega
               prebivalstva, v Sloveniji tudi po statističnih podatkih težava. Zaradi tega, ker se
               po statistiki sodeč ne izrekamo ravno pozitivno, takrat kadar nas vprašajo, če bi
               ljudi, ki niso taki, kot smo mi, hoteli naseliti v naši bližini. Zakon o lokalni
               samoupravi je ravno tak zakon, ki bi moral z vso potrebno občutljivostjo reagirati
               prav na to, na sobivanje ljudi v okolju, v katerem je potrebno kakšne stvari tudi z
               zakonom posebej urediti.</p>
               <p>Ker govorimo o ECRI-jevem poročilu, naj opozorim na to, da je bila Slovenija večkrat
               vprašana, kako pojasnjuje izraz avtohtonosti v povezavi z Romi. Slovenija pač vztraja
               pri tem, da označuje oziroma da deli Rome na avtohtone in neavtohtone. Kolegica
               Pečanova je povedala, da v 65. členu Ustave, ki govori o Romih, ni govora o
               avtohtonosti in tega izraza tudi mi nimamo - ker so prej kolegi iz Nacionalne stranke
               govorili o populizmu, bi si kdo napak predstavljal, da smo mi to besedo vpeljali;
               ampak, če že spreminjamo in če že upoštevamo stvari, na katere smo bili opozorjeni,
               da niso dobro rešene, smo predlagali, da se izraz "avtohton" nadomesti s "trajno
               poseljen". Trajnost je seveda vprašanje in tiste, ki se tako zelo ukvarjajo z Romi,
               naj opozorim, da je o Romih in o njihovi poselitvi v Sloveniji nekajstoletna
               tradicija in če bi kdo šolsko čtivo prebral, potem bi vsaj pri Jurčiču in pri Trdini
               tudi kaj o Romih lahko našel, takrat so jih imenovali še Cigani. To glede trajne
               poselitve.</p>
               <p>Ampak, tudi poslanci Nacionalne stranke so razumeli 65. člen Ustave tako, da je treba
               pripraviti krovni Zakon o romski skupnosti v Sloveniji. In prav žal mi je, da sedaj
               ni vseh tistih koalicijskih poslancev in poslank, ki so tako zelo hvalili, kako
               dober, enkraten, izjemen zakon o romski skupnosti smo nedavno tega sprejeli. O tem,
               kar je pa treba povedati in kar so tudi tisti, ki so strokovne podlage za ta zakon
               pripravljali, povedali, je pa treba znova opozoriti na to, da so rekli, da je Zakon o
               romskih skupnosti v Sloveniji, ki ima sedemnajst členov samo, stresni ali krovni
               zakon in da bo treba kljub vsemu še v vseh zakonih zadeve, povezane z Romi, urejati.
               In zlasti v Zakonu o lokalni samoupravi je nekatere stvari, zvezane z Romi, treba
               urediti; nekatere so, nekatere je pa treba novelirati. In ne vidim nobene težave,
               zakaj ne bi mogli tistega, kar je v krovnem zakonu, prenesti v Zakon o lokalni
               samoupravi, ker če bi po tej logiki, spoštovani gospod minister, razmišljali, potem
               tudi krovni zakon ureja samo tiste stvari, ki so v številnih, enajstih ali dvanajstih
               zakonih že urejene, pa jih samo skupaj ureja. Ampak Zakon o romski skupnosti pa
               prinaša nekatere novosti, ki jih v področnih zakonih ali v drugih zakonih še ni, in
               obljubljeno je bilo, da ko bomo zakone spreminjali, bomo ta določila iz krovnega
               zakona ustrezno prenesli tudi v zakone. In naš amandma ravno to dela.</p>
               <p>Ampak zgodba, ki je zadaj, pa je zelo jasna: v predlaganem vladnem členu, ki ga
               amandmiramo, si je namreč Vlada vzela pravico postaviti merila, kako jih bo določala
               in z morebiti drugačnimi odločitvami posegla v zakon - je pa problem, na katerega
               opozarjamo. Vlada ne more z uredbo spremeniti nečesa. Da je zadaj zgodba o
               Grosupljem, je jasno kot beli dan, zato ker je grosupeljska občina edina, ki nima
               izvoljenega romskega svetnika, pa bi ga po zakonu morala imeti, in kljub temu da
               vedo, da tega nimajo, še kar naprej čakajo! Ja, čakajo! Verjetno na vladno uredbo, ki
               bo rekla kako drugače. Zdaj, kako bo Vlada določila merila, ne vem. Se pa bojim, da
               bo sledila tistim strokovnjakom, ki ne vidijo nič težav, če se etnično oblikovana
               naselja predvidevajo kot ena od možnih rešitev integracije romskih prebivalcev v
               slovensko družbo, s tem da getoizacija še nikoli ni bila integracija.</p>
               <p>Tu so zdaj problemi, ki so širše narave. In če bi bila Vlada s svojim predlogom res
               dobronamerna, potem bi zaradi znanih težav poskrbela za to, da bi bile rešitve
               postavljene tako, da bi dvome odpravljale, ne pa dvome vzbujale. In jaz se
               pridružujem kolegici Bredi Pečan, da bi bilo mnenje Zakonodajno-pravne službe v zvezi
               z našim predlaganim amandmajem nujno potrebno.</p>
               <p>Gospod Jazbec, na vašo repliko in na vaše ugovore pa tako. Zakonodajno-pravna služba
               po mojih izkušnjah pogosto daje vsebinske pripombe, ki jih po pravilu koalicija
               spregleda, tisto, kar je pa redakcijskih popravkov, pač s številnimi amandmaji
               vključujemo v predloge. Jutri bomo obravnavali natanko tak zakon, Zakon o
               uresničevanju načela enake obravnave, kjer je koalicija vložila k zakonu amandmaje,
               ki so bili seveda vsi sprejeti, ampak ti so bili samo redakcijske narave; tisti
               amandmaji, ki pa so s stališča Zakonodajno-pravne službe opozarjali na posebne
               vsebinske pomisleke, k tistim členom pa amandmaji sploh niso bili vloženi, tudi niso
               členi zdaj odprti, niti ni mogoče več zakona popraviti tako, kot se to da narediti z
               dopolnilom.</p>
               <p>Tako, da zdaj govoriti, da v tem členu zaradi delovnega telesa, ki je v 7. členu
               Zakona o romski skupnosti v Sloveniji napisan, da zaradi tega naš amandma ni
               potreben, se mi zdi neprepričljivo argumentiranje s strani predstavnikov Vlade. Dobro
               bi bilo, da bi skušali kakšne stvari po načelu, kar smo že marsikdaj naredili: če
               škoduje ne, naj vsaj koristi. Hvala.</p>
            </sp>
            <sp xml:id="SDZ4-Redna-29-2007-06-21.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Pečanova, vi ste imeli zdaj besedo oziroma imate besedo, vendar mi
               dovolite, da prej naredimo to, kar ste zaprosili. Glede na peto alinejo 66. člena
               Poslovnika Državnega zbora in na vaše vprašanje glede mnenja Zakonodajno-pravne
               službe bi prosil gospo Heleno Ogrinc, da poda mnenje Zakonodajno-pravne službe o
               stvari, za katero ste zaprosili. Prosim.</p>
            </sp>
            <sp xml:id="SDZ4-Redna-29-2007-06-21.sp116">

               <speaker>HELENA OGRINC:</speaker>

               <p>Hvala lepa, gospod predsedujoči. Glede na postavljeno vprašanje, glede na zaprošeno
               mnenje za predlagane rešitve k predlagani dopolnitvi šestega odstavka v 39. členu
               zakona menim sledeče: namreč, mi smo v teku razprave na matičnem delovnem telesu, kot
               tudi v našem dopolnilnem mnenju ocenjevali, da predlagana rešitev v osnovnem besedilu
               predlagane novele - torej, po kateri naj bi Vlada dobila pooblastilo, da določi
               merila in kriterije, na osnovi katerih se bo določila avtohtonost romske skupnosti,
               kar bo osnova za določitev njihovega predstavnika v občinskem svetu -, smo
               ocenjevali, da je to pooblastilo Vladi preširoko. In ocenjevali, da bi moral zakon
               sam določiti vsaj osnovne usmeritve za nek zakonski okvir za določitev teh
               kriterijev.</p>
               <p>Glede na predlagani amandma, ki govori o sledečem, da naj bi Vlada ob soglasju z
               reprezentativnimi združenji Romov v Republiki Sloveniji določila te kriterije in na
               podlagi teh se opredeli trajna naseljenost romske skupnosti, govori o trajni
               naseljenosti z razliko od osnovnega besedila. In tudi nadaljnja usmeritev bi bila, da
               se opredeli do sicer v zakonu določenih občin, ki naj bi imele predstavnika romske
               skupnosti v občinskem svetu. Torej se opredeljuje do vsebine 101. a člena veljavnega
               zakona.</p>
               <p>Lahko ocenjujemo, da so s tem rešitvami nedvomno dane določene usmeritve za
               oblikovanje teh kriterijev in meril, ki jih želi vlada predpisati in na ta način
               zapolniti, bi lahko rekli, neko praznino v sedanjem zakonu, ki povzroča težave glede
               imenovanja predstavnikov oziroma izvolitve predstavnikov Romov v občinski svet.</p>
               <p>Torej, to je naše videnje. Tukaj so usmeritve dane. Ali so usmeritve zadostne za to,
               da bo čim bolj korektno, da bi bilo možno te kriterije in pa merila čim bolj korektno
               postaviti v interesu vseh, torej občine in tudi romskih skupnosti to pa, mislim, da
               presega naše pristojnosti. Menim, da nedvomno amandma gre v smeri naših opozoril in
               da bi se prej ali slej spornost z vidika same ustave pri tej določbi na ta način
               sanirala. Hvala lepa.</p>
            </sp>
            <sp xml:id="SDZ4-Redna-29-2007-06-21.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za pojasnilo. Gospod Jazbec, imate repliko.</p>
            </sp>
            <sp xml:id="SDZ4-Redna-29-2007-06-21.sp118">

               <speaker>FRANC JAZBEC:</speaker>

               <p>Hvala lepa. Sem bil omenjen v razpravi gospe Potrata, želim še enkrat poudariti, da
               sem v svoji prejšnji repliki izrazito navedel, da je pristojnost Zakonodajno-pravne
               službe, da predlog zakona prouči z vidika skladnosti z ustavo in pravnim sistemom ter
               zakonodajno-tehničnega vidika ne pa po vsebini, in to trdim še naprej, kljub temu da
               ima kolegica Potrata bistveno drugačno mnenje.</p>
               <p>Jaz sem povedal pri prejšnji repliki tudi, da je ne samo gospa Ogrinčeva se je na
               odboru trikrat oglasila in dala pripombo na vsebino, da je tudi minister trikrat na
               pripombo Zakonodajno-pravne službe temeljito odgovoril, zakaj ta sprememba ni
               primerna, da se vnese v ta zakon.</p>
            </sp>
            <sp xml:id="SDZ4-Redna-29-2007-06-21.sp119">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan, imate besedo.</p>
            </sp>
            <sp xml:id="SDZ4-Redna-29-2007-06-21.sp120">

               <speaker>BREDA PEČAN:</speaker>

               <p>Hvala lepa. Jaz bi najprej rada opozorila na to, da to, kar je sicer že gospa Cveta
               Zalokar Oražem govorila - ampak vendarle, z nekoliko drugačnega vidika. V 39. členu
               Zakona o lokalni samoupravi je posvečenih narodnostno mešanim območjem, kjer živita
               italijanska ali madžarska narodna skupnost, pet odstavkov oziroma štirje odstavki
               peti odstavek je namenjen romski skupnosti. Prvo, kar je sploh nenavadno, je, da
               romska skupnost, ki je posebna kategorija, ki ima tudi v ustavi poseben člen,
               stisnemo skupaj z italijansko in madžarsko narodno skupnostjo v isti člen. Vendar, če
               smo to že naredili, potem bi bilo korektno, da razlagamo četrti odstavek - ne vem več
               - katerega člena, samo trenutek, bom pogledala, Zakona o romski skupnosti.</p>
               <p>Pardon, tukaj ga imam 7. člen, četrti odstavek govori: "Delovno telo iz prvega
               odstavka tega člena se ustanovi v skladu z zakonom, ki ureja lokalno samoupravo."</p>
               <p>Zelo logično je, da je to posebno delovno telo, da to ni delovno telo, ki sodi v
               nabor vseh delovnih teles Občinskega sveta. Tako kot je delovno telo, ki se ji reče
               Komisija za vprašanja narodne skupnosti, torej imamo v 39. členu, govori: "V
               narodnostno mešanih območjih se ustanovi Komisija za narodnostna vprašanja." - in,
               potem je tudi določeno, na kakšen način je sestavljena paritetno. Polovico članov te
               komisije je predstavnikov italijanske ali madžarske narodnostne skupnosti in polovica
               je preostalih članov komisije.</p>
               <p>Se pravi, da, zaradi tega, ker gre za posebno delovno telo, je potrebno tudi posebej
               v Zakonu o lokalni samoupravi napisati, kakšna naj bo. Tukaj je dokaj bolj ohlapno.
               Zaradi tega, ker je dejansko problem. Mi moramo vendarle tudi glede na to, kakšna je
               situacija na terenu, ugotoviti, ali je možno v občini, kjer živi romska skupnost,
               sploh sestaviti komisijo, ki bi imela paritetno sestavo. Pri Italijanih in pri
               Madžarih je to brez problemov. Pri Romih je vprašanje, ker je že ponekod celo težko
               dobiti sploh kandidata kot predstavnika romske skupnosti ponekod.</p>
               <p>Mi vemo, da obstaja občina v Sloveniji. Jaz ne vem, če je edina lahko, da je še
               kakšna, ki že ima tako delovno telo in kaže na izredno dobre učinke. Se pravi, da bi
               bilo priporočljivo upoštevati dobre prakse na tem področju in zahtevati od vseh
               občin, ki imajo predstavnika Romske skupnosti v Občinskem svetu, da ustanovijo tako
               posebno delovno telo.</p>
               <p>Drugo, kar je, bi samo to pokomentirala, da se Zakonodajno-pravna služba pri svojem
               mnenju o 15. členu ni spuščala v vsebino, temveč se je spustila samo v zakonitost ali
               ustavnost tega določila.</p>
               <p>Poudarjam, da je to je gospa Zalokarjeva bolje povedala - jaz se ta trenutek ne
               spomnim točno, da gre za neustavno poseganje v pravice naroda oziroma skupnosti na ta
               način, da se s podzakonskim aktom, z uredbo Vlade, ki je izrazito politični organ,
               odloča o pravicah narodne skupnosti.</p>
            </sp>
            <sp xml:id="SDZ4-Redna-29-2007-06-21.sp121">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Odpiram prijave. Besedo ima gospa Cvetka Zalokar Oražem.
               Izvolite, prosim!</p>
            </sp>
            <sp xml:id="SDZ4-Redna-29-2007-06-21.sp122">

               <speaker>CVETKA ZALOKAR ORAŽEM:</speaker>

               <p>Hvala lepa. Ne bom več o vsebini govorila. Kajti mislim, da si je lahko vsak razumen
               človek na osnovi te kar dolgotrajne razprave ustvaril svoje mnenje. Vsaj upam, da
               bodo s svojo glavo in tudi s sprejemom amandmajev to potrdili tudi drugi kolegi in
               kolegice.</p>
               <p>Bi pa želela, glede na to, da se v tej družbi mnogokrat izvaja tudi neprimeren
               pritisk, vendarle reči in polemizirati s kolegom Jazbecem. Kajti menim, da
               Zakonodajno-pravna služba, ki je izjemno dragocena služba v tem parlamentu in ki
               nikakor ne sme nikoli biti samo v funkciji vladajoče koalicije, je v primeru opozoril
               ravnala korektno in se ni spuščala v vsebinsko plat zakona, ampak strogo in izključno
               opozarjala na povezavo z nekim drugim zakonom in pa na eventualno spornost tudi pri
               drugih določilih ter ustavno spornost.</p>
               <p>Tako da prosim, da se zadržimo, da smo previdni in da to službo čuvamo kot službo, ki
               daje poslankam in poslancem določena pravna mnenja, ne pa mnenj, ki bi se morala
               prilagajati nekaterim stališčem. V tem smislu menim, da je služba ravnala korektno,
               da se ni vtikala v vsebino. Kajti to, kar je bilo želeno v tej razpravi kolege
               Jazbeca poudariti, je bilo to, da je tu Zakonodajno-pravna služba presegla.</p>
               <p>In če samo na prejšnji zakon apliciram to zgodbo, ki ste ga obravnavali, Zakon o
               volitvah. Tudi takrat je Zakonodajno-pravna služba opozarjala poudarjam opozarjala.
               Seveda, rešitve so bile drugačne in stvar je končala na Ustavnem sodišču. Nihče ni
               odgovarjal za neustavno rešitev. Danes smo pa za to potrošili toliko in toliko časa
               in denarja v tem Državnem zboru, da smo neko tako trmasto odločitev morali pravzaprav
               popravljati.</p>
               <p>Mislim, da moramo biti poslanci previdni in paziti, da ne izvajamo pritiskov na
               Zakonodajno-pravno službo. Da jih ne izvajamo skozi razpravo, ampak da ohranimo njeno
               avtonomnost, strokovnost in suverenost. In seveda mislim, da je šel tu kolega čez
               rob. Kajti očitek o tem, da se nekdo vtika v vsebino mislim da predstavlja na ta
               način pritisk na to službo, ki mora biti v tem parlamentu neodvisna.</p>
            </sp>
            <sp xml:id="SDZ4-Redna-29-2007-06-21.sp123">

               <speaker>PODPREDSEDNIK MAG. VASJA KLAVORA:</speaker>

               <p>Replika, gospod Jazbec. Izvolite!</p>
            </sp>
            <sp xml:id="SDZ4-Redna-29-2007-06-21.sp124">

               <speaker>FRANC JAZBEC:</speaker>

               <p>Hvala lepa. Še enkrat bom ponovil, da sem tako na delovnem telesu kot tu dvakrat že
               povedal, kaj je pristojnost Zakonodajno-pravne službe in da vsebina ni pristojnost.
               Ker je pa Zakonodajno-pravna služba v tem primeru na odboru trikrat opozorila na
               vsebino zakona, je minister gospod Žagar trikrat odgovoril vsebinsko, zakaj to, kar
               vi danes predlagate v amandmajih, ni potrebno, da se vnaša v omenjeni zakon.</p>
               <p>Jaz mislim, da govorim v parlamentu in slovensko in da potvarjati te izjave nima
               smisla. Vse to je zapisano v 7. členu Zakona o romski skupnosti in v Zakonu o lokalni
               samoupravi v 30. in 31. členu. Ne vem zakaj delate sceno iz tega, kar ni potrebno.
            </p>
            </sp>
            <sp xml:id="SDZ4-Redna-29-2007-06-21.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban.</p>
            </sp>
            <sp xml:id="SDZ4-Redna-29-2007-06-21.sp126">

               <speaker>GEZA DŽUBAN:</speaker>

               <p>Hvala lepa. Jaz bom najprej priznal, da imam pomanjkljivo znanje z vidika povezave
               Zakona o romski skupnosti in lokalne samouprave. In da me je gospod minister v svojem
               nastopu delno prepričal o smiselnosti nekaterih rešitev, ki sta v teh dveh
               amandmajih.</p>
               <p>Prvi amandma v drugem odstavku in potem amandma pod številko 2. In da je ta zadeva
               "diskutable" ali je kaj notri ali ni. Vidimo, da škodi ne, pa da morda bi bilo dobro,
               da je. Odprto je pa še zmeraj na osnovi predlagateljev prvega amandmaja in
               Zakonodajno-pravne službe, ki sugerira, da ne bi bilo narobe, če sta ti dve rešitvi,
               ki sta tukaj predlagani, bili vneseni v zakon.</p>
               <p>Vprašanje meril za trajno naseljenost in vprašanje 101.a člena, kjer so predlagatelji
               opozorili na novo situacijo, ki je nastala po novi ustanovitvi občin, kaj se zgodi,
               da občine, ki so nastale, niso navedene v tem 101.a členu. In da je to po moje
               pomagalo k dopolnitvi vašega predloga zakona, da ne bi nastala situacija, ki ni dobra
               oziroma ki ni usklajena.</p>
               <p>In gospod minister, morda me boste celo prepričali, da ne bom glasoval, kot je
               običajno, da opozicija glasuje tako, koalicije drugače. Jaz sem ves čas odnos do teh
               amandmajev spreminjal. Tudi ste me morda že skoraj prepričali, da enih ne bi podprl.
               Še zmeraj čakam na vaš odgovor, predvsem na drugi del prvega odstavka tega prvega
               amandmaja, kaj je zaradi območja občin iz 101.a člena oziroma nove situacije, ki je
               nastala po ustanovitvi občin, in tako dalje.</p>
            </sp>
            <sp xml:id="SDZ4-Redna-29-2007-06-21.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič.</p>
            </sp>
            <sp xml:id="SDZ4-Redna-29-2007-06-21.sp128">

               <speaker>MARTIN MIKOLIČ:</speaker>

               <p>Hvala. Jaz stališč glede teh dveh predlaganih amandmajev do sedaj nisem spreminjal,
               pa tudi se nisem mislil oglašati. Ampak kljub temu - če dovolite - glede na to, da
               bom govoril o tem delovnem telesu, rad bi povedal tole. Z vidika, ali je potrebno, da
               je to zapisano v zakonu ali ne. Sicer je bilo že malokrat povedano oziroma mnenje ali
               stališče Vlade oziroma ministra, ki mislim, da je - oziroma smatram - bila obrazlaga
               na mestu in tudi vzdrži. Občine oziroma občinski sveti imajo saj včasih smo tako
               rekli, pa mislim, da drži stalna in občasna delovna telesa.</p>
               <p>Zdaj se pojavi še to posebno delovno telo, ampak v tem 30. členu lepo piše: "občinski
               svet lahko ustanovi tudi druge komisije in odbore za svoja delovna telesa".</p>
               <p>In zdaj vas sprašujem. Mislim, da je bilo včeraj nekaj podobno o kadilskem zakonu.
               Veste, tudi drugi zakoni, ki smo jih sprejemali v tem parlamentu. In bom zdaj začel s
               tem Zakonom o redarstvu. In spet Zakon o javnem redu in miru. V tistih zakonih so
               tudi opredeljene določene naloge ali določena zakonodaja in nalaga tudi nekako
               lokalnim skupnostim, da lahko tudi ustanovijo ali pa pravzaprav je možno, da občinski
               sveti ustanovijo delovna telesa.</p>
               <p>Pa ne bom zdaj razlagal katera. Recimo, je Svet za preventivo in vzgojo v cestnem
               prometu. Tega ni nikjer tu v zakonu napisanega. Jaz ne vem, zakaj zdaj nekateri tako
               vztrajate pri tem, da je glede tega stalnega delovnega telesa, ki je jasno
               precizirano v 7. členu Zakona o romski skupnosti. Jasno definirano, napisano vse.</p>
               <p>Sicer vidim, da slovnično tisti prvi stavek ne gre najbolj skupaj, ker piše, da se "v
               občinskem svetu ustanovi posebno delovno telo za spremljanje položaja romske
               skupnosti", ne v občinskem svetu - občinski svet ustanovi, ker če bi se v občinskem
               svetu ustanovilo, potem bi najbrž bili samo svetniki v tem delovnem telesu tako, da
               jaz podpiram predlog Vlade oziroma ministrstva, da je pri tej zadevi vse jasno in da
               ne rabimo, da to še enkrat pišemo v Zakon o lokalni samoupravi. Hvala.</p>
            </sp>
            <sp xml:id="SDZ4-Redna-29-2007-06-21.sp129">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister imate besedo. Prosim!</p>
            </sp>
            <sp xml:id="SDZ4-Redna-29-2007-06-21.sp130">

               <speaker>DR. IVAN ŽAGAR:</speaker>

               <p>Hvala za besedo. Jaz bi seveda rad rekel, da govorimo o Zakonu o lokalni samoupravi.
               V tem segmentu tega zakona želimo skozi to določbo pravzaprav enotno - in to bi še
               enkrat poudaril - enotno urediti območje celotne Slovenije, enotne kriterije, enotna
               merila za določitev tistih občin, ki naj imajo romske svetnike.</p>
               <p>Meni v tem trenutku ti kriteriji in ta merila niso poznana, ker ni bilo na podlagi
               teh meril narejeno. Ker, če bi to že bilo danes narejeno in bi lahko bilo, potem
               nekaterih insinuacij na neke posamezne občine ne bi bilo, ker bi to bilo urejeno z
               merili in točno to bi se vedelo. In točno to želimo mi seveda s tem doseči. Seveda,
               odločno zavračam, da je kakršnakoli sprememba te zakonodaje na podlagi neke posamezne
               rešitve takšne ali pa drugačne. S tem se absolutno ne morem strinjati.</p>
               <p>Zdaj, kar zadeva urejanje z merili in kriteriji, je treba tudi zelo jasno povedati,
               da na to tudi napotuje odločba Ustavnega sodišča. Odločba Ustavnega sodišča govori o
               tem, da je potrebno urediti ta merila in kriterije. Seveda za to je pristojen Urad za
               narodnosti. Tam se te stvari urejajo in pri tem sodeluje strokovna javnost s tega
               področja, ki - sem prepričan - bo znala najbolj strokovno te stvari utemeljiti in
               nenazadnje pri tem sodeluje tudi romska skupnost.</p>
               <p>Jaz imam tu dopis predsednika Zveze Romov Slovenije. Tudi iz tega dopisa sledi, da
               tudi oni želijo, da to gre točno v tej smeri. In jaz tu ne vidim posebnih zadržkov in
               težav. To je to in seveda sem prepričan in si sploh ne znam drugače predstavljati
               reševanja problema in sem prepričan, da smo jih s svojim delom tako prezentirali ves
               čas, da bi šli v neke parcialne rešitve, ki so pač za nekoga posebej. To je ta
               del.</p>
               <p>Sedaj pa, če me seveda sprašujete vprašanje, ki je povezano z ustavnimi določbami v
               posameznih primerih, pa moram seveda jasno povedati, da tukaj sploh ne more biti
               nobene dileme.</p>
               <p>Odločbe Ustavnega sodišča seveda je potrebno spoštovati. Tudi v primeru seveda tega
               vprašanja posamezne občine iz tega naslova morajo spoštovati in mi seveda te občine
               tudi ves čas na to opozarjamo. Je pa seveda res, da to zadevo ne more nihče drugi
               namesto njih urediti. Mora biti v skladu s tem, v skladu z zakonom in v skladu seveda
               z odločbo Ustavnega sodišča. Ta stvar je nesporna. Tudi občine morajo same urediti.
               Tako, da jaz tukaj ne vidim tovrstnih dilem. Mislim, da gre razprava tudi v veliki
               meri v neko po moje ne ravno pravo smer. Hvala lepa.</p>
            </sp>
            <sp xml:id="SDZ4-Redna-29-2007-06-21.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram še enkrat prijavo. Besedo ima gospod Geza Džuban, prosim.</p>
            </sp>
            <sp xml:id="SDZ4-Redna-29-2007-06-21.sp132">

               <speaker>GEZA DŽUBAN:</speaker>

               <p>Zelo na kratko. Nisem že zmeraj toliko daleč prepričan, da mi bo treba po sprejetju
               kateregakoli od teh dveh, predvsem prvega amandmaja. Bilo bi najbolj pametno, če bi
               se koalicija uskladila, da se eden od teh dveh amandmajev, morda prvi sprejme in da
               eventualno na osnovi razprave tudi stališč, da se dodela besedilo tega amandmaja, ker
               smo v drugi obravnavi.</p>
               <p>Mislim, da je potreben neki amandma, ki bi nekatere zadeve, o katerih danes govorimo
               tukaj, dopolnil besedilo zakona, kar se mi zdi, da je potrebno. Hvala lepa.</p>
            </sp>
            <sp xml:id="SDZ4-Redna-29-2007-06-21.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Majda Potrata. Prosim!</p>
            </sp>
            <sp xml:id="SDZ4-Redna-29-2007-06-21.sp134">

               <speaker>MAG. MAJDA POTRATA:</speaker>

               <p>Tudi, če bi gospod minister še petkrat povedal stvari enako ali drugače, dejstva, da
               z uredbo tega ni mogoče urejati v zakonu, je Zakonodajno-pravna služba povedala. To
               je tisto, kar je pripomba. In zato je amandma prvi ali drugi boljši kot predlagana
               rešitev in bi bilo dobro, da spremenite mnenje, gospod minister.</p>
            </sp>
            <sp xml:id="SDZ4-Redna-29-2007-06-21.sp135">

               <speaker>PODPREDSEDNIK MAG. VASJA KLAVORA:</speaker>

               <p>In še gospa Cvetka Zalokar Oražem. Prosim!</p>
            </sp>
            <sp xml:id="SDZ4-Redna-29-2007-06-21.sp136">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Želim se samo odzvati na to, kar je na neki način govoril
               minister. Dejstvo je, da je 20 občin v zakonu navedenih, ki naj bi imele romskega
               svetnika v občinskem svetu in da samo ena občina v Sloveniji tega ni izvršila.</p>
               <p>Gospod minister, rekli ste, da to vi stalno opozarjate. Jaz sem prepričana, da
               opozarjate, vendar jaz sem vas prej vprašala nekaj drugega. Zakonodaja vam omogoča
               tudi druge bolj ostre načine, s katerimi bi lahko na to občino izvajali pritisk
               oziroma ga tudi uresničevali. Seveda opozorila v tisti obliki očitno pri tej občini
               ne zaležejo.</p>
               <p>Zato vas sprašujem: Kdaj boste oziroma koliko časa boste samo še opozarjali, kdaj pa
               boste začeli izvajati oziroma vleči drugačne poteze, ki vam jih zakon tudi daje in
               omogoča?</p>
            </sp>
            <sp xml:id="SDZ4-Redna-29-2007-06-21.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Predvidevam, da ne želi nihče več razpravljati, zato zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 5. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-29-2007-06-21.title5">6. TOČKO DNEVNEGA REDA - DRUGA OBRAVNAVA PREDLOGA ZAKONA O NADZORU
                  DRŽAVNE MEJE.</title>
               </p>
               <p>Predlog zakona je v obravnavo zboru predložila Vlada Republike Slovenije. Predlog
               zakona je obravnaval Odbor za notranjo politiko, javno upravo in pravosodje kot
               matično delovno telo. Prosim predsednico odbora gospo Mojco Kucler Dolinar, da
               predstavi poročilo odbora.</p>
            </sp>
            <sp xml:id="SDZ4-Redna-29-2007-06-21.sp138">

               <speaker>MOJCA KUCLER DOLINAR:</speaker>

               <p>Hvala, predsedujoči, za razumevanje. Pri vseh papirjih je treba včasih kakšno stvar
               malo globlje poiskati.</p>
               <p>Predlog Zakona o nadzoru državne meje je Odbor za notranjo politiko, javno upravo in
               pravosodje obravnaval na svoji 34. seji. Predstavnik predlagatelja minister Dragutin
               Mate je podal dopolnilno obrazložitev k predlogu zakona ter pojasnil, da je bilo
               treba pripraviti povsem nov zakon, ki vključuje sprejete uredbe Evropske unije iz
               vsebinskega poročila področja Zakona o schengenskih mejah ter pomeni obenem tudi
               uskladitev z določbami Zakona o prekrških.</p>
               <p>Nadalje je še natančneje razložil novosti. Predvsem pa je poudaril, da predlog zakona
               natančneje opredeljuje nujno potrebo po nadzoru meje, s čimer se zagotavlja varnost
               Republike Slovenije in Evropske unije kot celote.</p>
               <p>Posebno poglavje predloga zakona je namenjeno ponovni uvedbi nadzora notranjih meja
               ob nastanku določenih varnostnih situacij, kot so zlasti potencialni teroristični
               napadi ali pa grožnje. Bodisi v Republiki Sloveniji, torej v naši državi, bodisi v
               kakšni drugi državi članici Evropske unije.</p>
               <p>Predlog zakona tako v tem delu zagotavlja možnost nadziranja tistih oseb, ki bi
               nameravale izpeljati katero od navedenih aktivnosti. Poleg tega pa zakon tudi
               določneje opredeljuje način prehajanja zunanje meje in izvajanja mejne kontrole.</p>
               <p>Posebnost so pri tem tudi določene kategorije oseb, kot so pomorščaki, diplomati.
               Zakon predpisuje, kdaj je možno zavrniti vstop v Republiko Slovenijo in s tem tudi
               posredno v območje Evropske unije, označitev državne meje, obveznost podreditvi mejne
               kontrole z določitvijo organa, ki slednje izvaja. To je policija denarne kazni
               nadomešča z globami ter določa tudi področja mejnega prehoda in začasne mejne prehode
               na bodoči zunanji meji.</p>
               <p>Predstavnica Zakonodajno-pravne službe je uvodoma dejala, da predlagani zakon po
               strukturi ostaja razmeroma podoben prejšnjemu istoimenskemu zakonu ter da so
               pripombe, ki jih je ta služba posredovala, že ustrezno upoštevane v predlaganih
               amandmajih, ki so bili posredovani pred začetkom seje Odboru za notranjo
               politiko.</p>
               <p>V razpravi med člani in članicami odbora je bilo izpostavljeno vprašanje: Kaj se bo
               zgodilo s SOBS-om in z vsaj eno turistično cono, ki je na meji republike s
               hrvaško?</p>
               <p>Minister Mate je na to odgovoril, da predlog zakona v ničemer ne posega v SOBS, saj
               ta še naprej ostaja v veljavi glede same ureditve ob meji, maloobmejnih prepustnic in
               tudi prehodnih mest, ki so v njih navedena ter glede tistih turističnih con, ki v teh
               okvirjih že delujejo. Torej iz tega stališča, kar se tiče sprejema novega zakona, ni
               bojazni, da bi predlog zakona kakorkoli posegal v mednarodni sporazum sklenjen z
               Republiko Hrvaško. K predlogu zakona so bili kot rečeno vloženi amandmaji
               koalicijskih poslanskih skupin, ki so bili sprejeti. Ob koncu pa je tudi Odbor za
               notranjo politiko, javno upravo in pravosodje sprejel vse preostale člene zakona ter
               jih temu cenjenemu zboru predlaga v sprejem.</p>
            </sp>
            <sp xml:id="SDZ4-Redna-29-2007-06-21.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Anton
               Kokalj v imenu Poslanske skupine NSi.</p>
            </sp>
            <sp xml:id="SDZ4-Redna-29-2007-06-21.sp140">

               <speaker>ANTON KOKALJ:</speaker>

               <p>Lepo pozdravljeni! Zadnjo spremembo Zakona o nadzoru državne meje smo sprejemali
               ravno na junijski seji v lanskem letu. Zaradi prevelikega števila sprememb, ki so
               posledica vstopa Slovenije v schengensko območje, na katero se pripravljamo, se je
               ministrstvo odločilo, da pripravi nov Zakon o nadzoru državne meje. Predlog zakona se
               nanaša predvsem na območje nove zunanje meje, saj se bodo notranje meje z državami
               članicami tako rekoč ukinile.</p>
               <p>Predlog zakona predvideva vzpostavitev notranjih meja le v primeru, ko gre za
               nevarnost resne grožnje javnemu redu ali notranji varnosti. To so na primer
               teroristični napadi ali grožnje v sosednji državi članici. Obseg in trajanje ponovne
               uvedbe nadzora ne sme presegati tistega, ker je nujno potrebno glede na resnost
               grožnje.</p>
               <p>O uvedbi mora država obvestiti ostale države članice in Evropsko komisijo. Predlog
               zakona določa, na katerih mestih se prehaja državna meja, pooblastila organa, ki
               nadzira državno mejo, mejno črto. Določa se ureditev režima na mejnih prehodih in
               prestopanje meje. Spremembe, o katerih danes razpravljamo, se nanašajo izključno na
               mejne prehode na bodoči zunanji meji. To je, meji z Republiko Hrvaško, saj bo
               prehodnost na vseh ostalih mejah prost in ne bo več nobenih omejitev, razen že zgoraj
               navedenih v primeru resnih groženj nevarnosti.</p>
               <p>Predlog zakona je usklajen z uredbo, št. 256/2006 Evropskega parlamenta in Sveta o
               zakoniku o schengenskih mejah. Odpravljajo se tudi pomanjkljivosti, ki so se pokazale
               pri uporabi sedaj veljavnega zakona v praksi. Usklajuje se z Zakonom o prekrških in
               zaradi uvedbe evra spreminja globe iz tolarjev v novo valuto. V Poslanski skupini
               Nove Slovenije bomo predlagani zakon podprli.</p>
            </sp>
            <sp xml:id="SDZ4-Redna-29-2007-06-21.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu poslanske skupine SLS.
               Prosim!</p>
            </sp>
            <sp xml:id="SDZ4-Redna-29-2007-06-21.sp142">

               <speaker>MARJAN DROFENIK:</speaker>

               <p>Spoštovani predsedujoči, spoštovani državni sekretar! Poslanke in poslanci!</p>
               <p>Sprejem novega Zakona o nadzoru državne meje je potreben zlasti zaradi uveljavitve
               uredbe Evropskega parlamenta in Sveta o zakoniku skupnosti o pravilih, ki urejajo
               gibanje oseb prek meja. S tem predpisom sta namreč začela prenehati veljati
               Konvencija o izvajanju schengenskega sporazuma in Skupni shchengenski priročnik.</p>
               <p>Zakon o nadzoru državne meje, ki smo ga sprejeli leta 2003, je med drugim pomenil
               tudi vsebinski prenos omenjene konvencije in priročnika. Zaradi sprejema uredbe, ki
               se neposredno uporablja, je bilo potrebno pripraviti novelo zakona, da se ne bi
               vsebina zakona poleg v uredbi podvajala tudi v domači zakonodaji oziroma v sprejetem
               zakonu o nadzoru državne meje.</p>
               <p>Poleg teh sprememb predlagani zakon usklajuje določbe z Zakonom o prekrških, in sicer
               predvsem v zvezi s terminologijo. Na predlagani zakon nimamo pripomb, saj menimo, da
               na ustrezen način zagotavlja celovitost nadzora državne meje, organe in njihova
               pooblastila za nadzor državne meje, označevanje mejne črte in mejnih prehodov ter vse
               ostalo, kar je potrebno za ustrezno varovanje državne meje. Predlagani zakon bomo
               torej poslanci Poslanske skupine Slovenske ljudske stranke podprli.</p>
            </sp>
            <sp xml:id="SDZ4-Redna-29-2007-06-21.sp143">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Jelen v imenu poslanske skupine DeSUS.</p>
            </sp>
            <sp xml:id="SDZ4-Redna-29-2007-06-21.sp144">

               <speaker>IVAN JELEN:</speaker>

               <p>Hvala za besedo. Spoštovani podpredsednik, poslanke in poslanci, državni
               sekretar!</p>
               <p>Prevzem schengenskega mejnega režima, uskladitev nacionalne zakonodaje z evropsko,
               odprava pomanjkljivosti zakona in uskladitev z drugimi dotičnimi predpisi so
               narekovali ne samo spremembe in dopolnitve zakona, pač pa celovit poseg na
               reguliranje državne meje z novim zakonom.</p>
               <p>In, čeprav gre za sprejem novega zakona v celoti, pa po strukturi in v nekaterih
               vsebinskih rešitvah ostaja nespremenjen. Posebej je odgovornost na nas, kot mejni
               državi Evropske unije, da učinkovito zavarujemo zunanjo mejo. Zato je potrebno, da
               ima policija kot pristojni organ nadzora na podlagi pooblastil in v skladu z načelom
               sorazmernosti na voljo primerne ukrepe.</p>
               <p>S pomočjo generalne klavzule, ki sicer ni novost, je predvidena možnost uporabe
               drugih nujnih ukrepov. Konkretno zakonsko neopredeljenih, ki se po potrebi izvajajo
               zaradi nekega dejanskega neposrednega ogrožanja javne varnosti in reda, še zlasti
               življenja in zdravja ljudi. Na prestop notranje državne meje, torej meje z državo
               članico, nas bodo opominjale zgolj še obvestilne in morebitne opozorilne table, ker
               mejnih kontrol znotraj schengena ni. To pomeni prost prehod tudi za državljane
               tretjih držav.</p>
               <p>Zato menimo, da je izrednega pomena ukrep, ki ga zagotavlja schengenski in tudi naš
               zakon za ponovno začasno uvedbo nadzora notranjih meja. Možnost preprečitve
               procentualnih terorističnih napadov ali nastanka drugih nevarnih situacij ter nadzor
               oseb, ki bi nameravale izvesti kakršnokoli aktivnost ogrožanja varnosti posamezne
               države in njenih državljanov, je tako z začasno uvedbo notranjih mejnih kontrol
               medsebojnega obveščanja med članicam in drugimi z zakonikom določenimi postopki in
               ukrepi zagotovljena.</p>
               <p>S tem zakonom pa se dodelijo pristojnosti za ukrepanje zunanjemu in notranjem
               ministrstvu. Ta ukrep je že izkoristila Nemčija v času svetovnega nogometnega
               prvenstva.</p>
               <p>Avstrija pa namerava uvesti nadzor na mejah z vsemi sosednjimi državami in s tem
               začasno ustaviti izvajanje schengenskega sporazuma naslednjo leto med evropskim
               prvenstvom, kar je iz varnostnih razlogov ob takšnih prireditvah, kjer so udeležene
               množice najrazličnejših nacij, kar bistveno potencira možnost terorističnih drugih
               kriminalnih aktivnosti, popolnoma utemeljeno in potrebno.</p>
               <p>Prepričani smo, da se vsi strinjamo, da je potrebno z ustrezno zakonodajo za nadzor
               zunanje in po potrebi tudi notranje meje zagotoviti takšno varnost Slovenije, kot
               tudi skupnega evropskega prostora. Zato bomo v Poslanski skupini DeSUS predlog
               podprli.</p>
            </sp>
            <sp xml:id="SDZ4-Redna-29-2007-06-21.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu Poslanske skupine SDS.
               Prosim!</p>
            </sp>
            <sp xml:id="SDZ4-Redna-29-2007-06-21.sp146">

               <speaker>DIMITRIJ KOVAČIČ:</speaker>

               <p>Hvala za besedo, gospod podpredsednik. V Poslanski skupini Slovenske demokratske
               stranke bomo predlagani Zakon o nadzoru državne meje podprli. Gre za zakon, ki pomeni
               uskladitev z uredbo Evropske unije z vsebinskega področja Zakonika o schengenskih
               mejah. Hkrati pa se zakon usklajuje tudi z določili Zakona o prekrških, ki denarne
               kazni nadomešča z globami.</p>
               <p>Zakon o nadzoru državne meje po našem prepričanju vsebuje primerna določila, ki v
               primeru njihovega izvajanja zagotavljajo varnost Slovenije in Evropske unije kot
               celote. Nadzor notranjih meja Evropske unije bo po uveljavitvi sklepa Sveta Evrope
               spremenjen in sproščen.</p>
               <p>Zakon pa predvideva uvedbo enakega nadzora na notranjih mejah, kot velja na zunanjih
               mejah Evropske unije le v primeru, če bi prišlo do določenih varnostnih situacij, kot
               so na primer teroristični napadi ali grožnje v Sloveniji, drugi državi Evropske unije
               ali sosednji državi.</p>
               <p>Zakon povzema predpisane standarde Evropske unije glede načina prehajanja ljudi in
               stvari preko zunanje meje, nadzor nad takšnimi prehodi in izvajanje mejne
               kontrole.</p>
               <p>V Poslanski skupini Slovenske demokratske stranke smo zadovoljni, da je Vlada
               Republike Slovenije pripravila vse, kar je bilo potrebno, da je Slovenija
               pripravljena na popolno odpravo notranjih meja z Evropsko unijo, kar se bo predvidoma
               zgodilo 1. januarja 2008, in je tako izpolnila vse svoje obveznosti na tem
               področju.</p>
               <p>Prepričani smo, da bo Slovenija s svojo policijo in drugimi pristojnimi organi
               uspešno in učinkovito izvrševala vse svoje obveznosti, ki jih skladno z evropskim
               pravnim redom predpisuje ta zakon. Tako da bo Slovenija znotraj EU zagotavljala svojo
               varnost. Prav tako pa s tem tudi varnost celotne EU. Poslanci Slovenske demokratske
               stranke bomo torej kot sem že povedal predlagani Zakon o nadzoru državne meje
               podprli. Hvala.</p>
            </sp>
            <sp xml:id="SDZ4-Redna-29-2007-06-21.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona. V skladu s 139. členom Poslovnika zbora bomo tretjo obravnavo, to je
               glasovanje o predlogu zakona, opravili jutri v petek, 22. junija 2007, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-29-2007-06-21.title6">5. TOČKO DNEVNEGA REDA,</title> to je na <title xml:id="SDZ4-Redna-29-2007-06-21.title7">DRUGO OBRANVAVO PREDLOGA
                  ZAKONA O SPREMEMBAH IN DOPOLNITVAH ZAKONA O ZASEBNEM VAROVANJU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev. Izvolite, gospod mag.
               Zinrajh!</p>
            </sp>
            <sp xml:id="SDZ4-Redna-29-2007-06-21.sp148">

               <speaker>MAG. ZVONKO ZINRAJH:</speaker>

               <p>Dober dan! Hvala lepa, gospod podpredsednik. Spoštovane poslanke in poslanci! Zakon o
               zasebnem varovanju je bil sprejet v letu 2003, pravzaprav še ne tako deleč nazaj.</p>
               <p>Slovenija kot veste je s 1. majem 2004 postala polnopravna članica EU. Zaradi načela
               prostega pretoka oseb je bilo potrebno določbe zakona o zasebnem varovanju, ki za
               varnost osebe zahteva slovensko državljanstvo, skleniti tako, da je pripadnik
               varnostnega osebja lahko vsak, ki je državljan države članice EU.</p>
               <p>Predlog zakona, torej v skladu z načelom pravne države natančneje določa pogoje za
               pridobitev in odvzem licence, službene izkaznice ter inšpekcijske ukrepe. Poglavitni
               cilj sprememb in dopolnitev Zakona o zasebnem varovanju je zagotoviti, da bodo
               gospodarske družbe, ki se ukvarjajo z zasebnim varovanjem, sposobne izvajati
               varovanje s kvalitetno usposobljenim osebjem.</p>
               <p>Glede na to, da varnostno osebje s svojimi ukrepi, določenimi v Zakonu o zasebnem
               varovanju, lahko posega v človekove pravice in temeljne svoboščine drugih,
               predlagatelj smatra, da je potrebno vzpostaviti koncept kvalitetnega usposabljanja za
               področje zasebnega varovanja, ki ga bo v prvi fazi izvajala policijska akademija,
               nato pa tudi drugi izvajalci, ki bodo izbrani na javnem natečaju.</p>
               <p>V predlagani noveli zakona se licenca za načrtovanje in izvajanje tehničnih sistemov
               varovanja deli na dva dela, na dve licenci.</p>
               <p>In sicer na načrtovanje varnostnih sistemov in na izvajanje sistemov tehničnega
               varovanja. Odpravlja se inštitut začasnega odvzema licence, saj se ta ukrep pri
               izvajanju zakona izkazal kot neprimeren in celo neučinkovit. Predlog zakona
               podrobneje določa pooblastila inšpekcijskega organa in omogoča inšpektorjem, da bodo
               v prihodnje lahko preprečili nadaljevanje prekrška. Poleg tega je z novelo v zakon
               vnesena tudi določba, po kateri lahko inšpektor z odločbo zaseže predmete in
               dokumentacijo, ki jih gospodarski subjekt uporablja pri izvajanju kršitev oziroma so
               s kršitvijo nastali.</p>
               <p>Prav tako ministrstvo omogoča dvzem službene izkaznice ali licence, ko ugotovi, da je
               bila oseba s pravnomočno sodbo kaznovana za prekršek zaradi nasilja ali za kaznivo
               dejanje, ki se preganja po uradni dolžnosti.</p>
               <p>Natančneje določa pogoje za pridobitev licenc za opravljanje dejavnosti zasebnega
               varovanja. Opredeljeno je število varnostnega osebja, ki mora biti pri prosilcu za
               licenco zaposleno za polni delovni čas, kar je noviteta. Prav tako določa listino o
               licenci kot veljaven dokument, s katerim gospodarski subjekt v pravnem prometu
               dokazuje izpolnjevanje pogojev za opravljanje dejavnosti zasebnega varovanja.</p>
               <p>Spremembe zakona natančneje opredeljujejo razloge za odvzem licence. Licenca se
               odvzame, v kolikor je na podlagi pravnomočne odločbe ugotovljeno, da je na primer
               družba opravljala dejavnost v nasprotju z izdano licenco, da nima sklenjenega
               zavarovanja za odgovornost, da opravlja zasebno varovanje brez pisne pogodbe ali v
               nasprotju z njo, da opravlja zasebno varovanje z osebami, ki ne izpolnjujejo pogojev,
               da prevaže denar na primer v nasprotju s pravilnikom, da varuje javna zbiranja v
               nasprotju z načinom, ki ga predpiše minister pristojen za notranje zadeve, da
               opravlja dejavnost in varovanja, itd.</p>
               <p>Predlagane spremembe prinašajo tudi nekatere ugodnosti. Službena izkaznica se bo
               glasila na osebo brez navedbe delodajalca. S tem, da ne bo potrebno zamenjati
               službene izkaznice ob vsaki zamenjavi delodajalca. Manjša pa bo tudi obremenitev
               ministrstva, ki le-te izdaja.</p>
               <p>Novela zakona predvideva tudi znižanje stroškov za usposabljanje, ki so jih plačevale
               družbe za zasebno varovanje. Kajti varnostnikom po opravljanju usposabljanja ne bo
               potrebno še potrjevanje nacionalne poklicne kvalifikacije.</p>
               <p>Ob postopku sprejemanja zakona je bil sprejet amandma, ki omogoča, da ministrstvo za
               javne natečaje podeli pooblastilo za izvajanje usposabljanja tistim subjektom, ki
               bodo izpolnjevali predpisane pogoje. V 8. členu je predpisan način nadzora. Za
               zagotavljanje ustreznega nivoja znanja pa je predvidena seveda tudi ustanovitev
               ustrezne komisije. S sprejemom amandmaja so bili odpravljeni tudi očitki nasprotniku
               tega sprejema zakona, da se nekako eden monopol zamenjuje za drugega.</p>
               <p>Prav tako je bil sprejet amandma, ki podrobneje ureja preoblikovanje zbornice,
               zasebno varovanje, prenos premoženja in stalno zaposlenih. Ponovno pa so vloženi
               nekateri amandmaji, ki so bili zavrnjeni že na odboru in poskušajo opredeliti vlogo,
               naloge in reprezentativnost zbornice za zasebno varovanje. Nekaterih amandmajev ne
               podpiramo. Predlagani amandmaji so nekako v nasprotju s konceptom te kompletne
               predlagane nove, ki omogoča prostovoljno združevanje in možnost oblikovanja več
               zbornic. Hvala lepa.</p>
            </sp>
            <sp xml:id="SDZ4-Redna-29-2007-06-21.sp149">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo.</p>
               <p>Prosim predsednico odbora gospo Mojco Kucler Dolinar, da predstavi poročilo odbora.
               Prosim!</p>
            </sp>
            <sp xml:id="SDZ4-Redna-29-2007-06-21.sp150">

               <speaker>MOJCA KUCLER DOLINAR:</speaker>

               <p>Hvala. Lep pozdrav še enkrat!</p>
               <p>Tudi predlog Zakona o spremembah in dopolnitvah zakona o zasebnem varovanju je Odbor
               za notranjo politiko, javno upravo in pravosodje obravnaval na svoji 34. seji, na
               kateri je predstavnik predlagatelja uvodoma podal dopolnilno obrazložitev k
               predlaganim spremembam in dopolnitvam ter tudi navedel bistvene rešitve, ki jih le-te
               prinašajo.</p>
               <p>Predstavnica Zakonodajno-pravne službe je uvodoma povedala, da je predlagatelj
               njihove pripombe, ki jih je podala ta služba, že upošteval po eni strani z vloženimi
               amandmaji koalicijskih poslanskih skupin, po drugi strani pa tudi z nekaterimi
               predlogi za amandmaje odbora, ki so bili odboru posredovani.</p>
               <p>K predlogu zakona je podal svoje mnenje tudi Državni svet in le-to je bilo
               predstavljeno tudi na seji odbora. Državni svet - sprva je bilo poudarjeno, da
               predloga zakona ne podpira, vendar pa so pozdravili, da je predlog koalicijskega
               amandmaja k 8. členu.</p>
               <p>Ta namreč omogoča podelitev javnega pooblastila na področju izpopolnjevanja in
               usposabljanja varnostnega osebja na podlagi javnega natečaja in s katerim se odpira
               možnost konkuriranja za to dejavnost tudi drugim pravnim in fizičnim osebam.</p>
               <p>Na seji odbora so sodelovali tudi predstavniki Zbornice Republike Slovenije za
               zasebno varovanje in predstavniki Inženirske zbornice Slovenije.</p>
               <p>Predstavniki Zbornice za zasebno varovanje so se z rešitvijo koalicijskega amandmaja
               k 8. členu, to je podelitev javnega pooblastila na področju izpopolnjevanja in
               usposabljanja na podlagi javnega natečaja, in k predlogu za amandma odbora k 41.
               členu, kar se tiče preoblikovanja zbornice, pretežno strinjali. Hkrati pa so sicer
               predlagali, da bi zbornici pustili tudi njeno izvirno pristojnost - to je
               izobraževanje in zastopanje svojih članov ter skrb za njihov razvoj.</p>
               <p>To je bilo predlagano tudi z amandmajem poslanca Zagorca in Poslanske skupine SD k 6.
               členu in k njim povezanim členom. Vendar pa je predstavnik predlagatelja pojasnil, da
               amandma k 6. členu ne podpirajo iz razloga, ker vnaprej določa izključno in monopolno
               pravico do usposabljanja in izpopolnjevanja samo na eno institucijo. Torej na
               zbornico, kar pa se v praksi ni dobro obneslo. Zato je tudi po mnenju predlagatelja
               smiselno, da se ta pravica odpira tudi za druge subjekte. Predstavniki Inženirske
               zbornice Slovenije so pozdravili dejstvo, da je predlog zakona ločil načrtovanje
               varnostnih sistemov in izvajanje sistemov tehničnega varovanja.</p>
               <p>Člani in članice odbora so pretežno razpravljali v zvezi z amandmajem k 6. členu in
               tudi v smislu s členi in amandmaji, ki so bili povezani s tem amandmajem. Predvsem v
               zvezi s pristojnostjo izobraževanja varnostnega osebja.</p>
               <p>Nekateri so menili, da se s predlaganimi spremembami zbornica ukinja, češ saj se jim
               uokvirja njen temeljni vir financiranja. To je izobraževanje, ki ga je opravljala kot
               gospodarsko dejavnost. Vendar pa so drugi člani teh je bilo večina bili mnenja, da ni
               primerno, da bi bila že v predlogu zakona določena izključna pravica za izvajanje
               usposabljanja samo enemu subjektu ter da bodo poleg policijske akademije to dejavnost
               izobraževanja lahko opravljali tudi drugi subjekti. Predstavnik predlagatelja pa je
               še dodatno pojasnil, da dejavnost izobraževanja podpirajo. S tem predlogom sprememb
               tudi za druge subjekte na podlagi javnega razpisa. Izrazil je tudi pričakovanje, da
               se bodo subjekti, ki bodo izvajali izobraževanje, specializirali za posamezna
               področja varovanja.</p>
               <p>Odbor je tako sprejel amandmaje k nekaterim členom zakona pa tudi nekaj svojih
               amandmajev ter ob koncu podprl tudi vse člene zakona ter predlaga te spremembe tudi v
               sprejem temu zboru. Hvala.</p>
            </sp>
            <sp xml:id="SDZ4-Redna-29-2007-06-21.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa! Ker je zbor na 27. seji opravil prvo obravnavo predloga zakona,
               predstavitev stališč poslanskih skupin ni možna.</p>
               <p>Prehajamo na razpravo o členih in o vloženih amandmajih, ki jo bomo opravili na
               podlagi pregleda vloženih amandmajev z dne, 20.6.2007. V razpravo dajem 3. člen in
               dva amandmaja poslanske skupine SNS ter amandma poslanskih skupin SDS, NSi, SLS in
               DeSUS. Ugotavljam, da ne želi nihče razpravljati. Zato zaključujem razpravo o tem
               členu.</p>
               <p>V razpravo dajem 6.a člen in amandma poslanskih skupin SDS, NSi, SLS in DeSUS ter
               amandma istega predlagatelja k 8. členu. Želi kdo razpravljati? Ugotavljam, da ne.
               Zaključujem razpravo.</p>
               <p>V razpravo dajem 8. člen in amandma poslanske skupine SD ter amandma istega
               predlagatelja k 36. členu. Izvolite, gospod Miran Potrč!</p>
            </sp>
            <sp xml:id="SDZ4-Redna-29-2007-06-21.sp152">

               <speaker>MIRAN POTRČ:</speaker>

               <p>Hvala lepa. Verjetno je poleg poročila predsednice Odbora za notranjo politiko, ki je
               nakazalo temeljne dileme in različne poglede glede tega zakona, prav uvodoma povedati
               še par stvari.</p>
               <p>Ni res, da bi predlagatelji amandmaja k 8. členu želeli ohraniti kakršenkoli monopol
               zbornice za zasebno varovanje. Tudi ne na področju usposabljanja in izobraževanja,
               čeprav je to pomembna dejavnost. Ni tudi res, da bi bili proti temu, da pride do
               preoblikovanja zbornice, čeprav so stališča Vlade glede tega, kakšna naj bo obveznost
               ali prostovoljnost zbornic na posameznih področjih zelo zelo različna. In je
               zanimivo, da - recimo - na področju, kjer se dejavnost opravlja po tržnih principih,
               želijo uvesti monopol, vendar ne zbornice in subjektov, ki jo sestavljajo, ampak
               uprave in Vlade.</p>
               <p>Res pa je, da bi želeli, da se ta temeljna vprašanja argumentirano obravnavajo.
               Zaradi tega smo, ker je minister za notranje zadeve gospod Dragutin Mate na naše
               vprašanje, kaj je razlog, da prihaja do tako bistvenih sprememb, ki v tekstu zakona
               niso argumentirane, rekel, da je razlog v tem, da so opravljali dva inšpekcijska
               nadzora in kakšne so ugotovitve tega nadzora. Zaradi tega smo gospoda ministra
               poprosili, če nam lahko te ugotovitve pošlje. Bil je toliko prijazen, da nam jih je
               pred tremi, štirimi dnevi z datumom, 15.6. je bilo poslano poslal, pri čemer bi radi
               povedali dvoje.</p>
               <p>Prvo, poslal je samo pregled oziroma poročilo o opravljenem pregledu s strani
               ministrstva, ne pa tudi odgovore, ki jih je poslala zbornica. Korektno bi bilo, da bi
               bili posredovani tudi ti odgovori, ker potem bi lahko videli obojestransko sliko. Pa
               takšne pripravljenosti ni bilo. Morda se bodo zgovarjali na to, da jih nismo na to
               posebej opozorili in poprosili. Samo običajna in normalna komunikacija bi to
               bila.</p>
               <p>Kar pa zadeva samo vsebino, pa moramo reči, da je vsebina opozoril, ki so jih iz obeh
               inšpekcijskih nadzoro dali zbornici za zasebno varovanje, takšna, da velikih
               ugotovitev o tem, kaj vse je ta zbornica delala narobe, ne zagotavlja.</p>
               <p>Za kaj je šlo? Opozorili so jih, da v nekem primeru ena gospa, ki je pooblaščena, da
               opravlja določene naloge, nima ustrezno dokazane delovno dobo, da ni to delovno dobo
               pet let, kot se zahteva, opravljala na ustreznih delih, kar je bilo kasneje
               popravljeno.</p>
               <p>Povedali so, da je nekaj potrdil o opravljenem izpitu - zelo majhno število bilo
               posredovano tistim, ki so izpit opravljali dva, tri dni kasneje, kot bi moralo biti.
               Moralo bi biti v treh dneh, pa je to nekaj primerov od nekaj 10 ali 100 primerov
               opravljenih izpitov. Bilo je rečeno, da so razpisi za tečaje objavljani na način kjer
               se vsem ne zagotavlja enake možnosti udeležbe, pa kasneje pojasnjeno, da se res kdaj
               pa kdaj izvedba teh izpitov prilagaja tudi konkretnim potrebam udeležencev. Vendar,
               da so izpiti konkretno objavljeni in vsak ima možnost sodelovanja.</p>
               <p>Povedali, da je v enem ali dveh primerih bil teoretičen in praktičen pouk med sabo
               povezan, ker je bila manjša skupina in obljubljeno, da to nikoli več kot velika
               napaka ne bo storjeno. Povedali, da je v enem primeru namesto maksimalno treh bilo 32
               udeležencev na enem izpitu in še takšne stvari, ki jih je človeku skorajda sram
               pripovedovati, če jih štejejo gospodje z ministrstva za kronski dokaz, da je treba
               ukiniti neko zbornico, zato ker je slabo delovala.</p>
               <p>To govorim, da bi vam povedal, da gre enostavno najbrž za drugačne razloge, da smo mi
               to na pamet trdili, da smo zdaj dobili v poročilu o obeh pregledih s strani
               ministrstva pa za to dokaze, da so bili razlogi popolnoma ali pa v veliki meri
               nepomembni. Pa še tisti, ki so bili, so bili kasneje odpravljeni s polno
               pripravljenostjo zbornice, da sproti reagira v 15 dneh, tako kot ji je bilo naloženo,
               in to naredi.</p>
               <p>Torej, gospodje, ni res, da bi zbornica delovala tako, da bi jo bilo treba ukiniti.
               Razlogi so drugje. Kakšni, veste sami. Prav bi bilo, da jih eventualno poveste.</p>
               <p>Kar pa zadeva 8. člen oziroma 12. člen zakona, ki je temeljna vsebina predsednica
               odbora gospa Kuclerjeva in tudi državni sekretar gospod Zinrajh sta danes dovolj
               korektno povedala, kaj je vsebina tega člena. Ta člen omogoča poudarjam omogoča, ne
               pa zagotavlja, da lahko ministrstvo, če to želi ta "če to želi" je moj poudarek
               razpiše tudi, da poleg policijsko-varnostne akademije lahko opravlja izobraževanje in
               usposabljanje še kakšna druga institucija ali združenje.</p>
               <p>Poudarjam še enkrat, omogoča, ne pa zahteva. Zato je neresnica, gospod državni
               sekretar, neresnica, da ste s temi določili sprememb 12. člena zagotavljali
               konkurenčnost. Niste je zagotovili.</p>
               <p>Če boste naprej delovali tako kot doslej, da boste zlorabljali manjše napake za
               nezmožnost delovanja, potem se konkurenca ne bo zagotavljala. In potem bo res tisto,
               kar se trdi, da boste uvedli monopol države nad usposabljanjem vseh, ki sodelujejo v
               teh podjetjih za varnost. Da bo to edinstven primer, ker se na ta način usposabljanje
               in organiziranost tega sektorja v evropskih državah ne ureja. Da to delate iz neke
               zamere, ki jo ima najbrž nekaj ljudi v vašem ministrstvu do te zbornice, ki je
               resnično sitna.</p>
               <p>Ja, vsi papirji, ki smo jih od njih dobili, so sitni, zato ker točno povedo: Ta
               stavek je točen, ta ni točen, tega bomo popravili, tega ste si gospodje v ministrstvu
               pa izmislili.</p>
               <p>In verjamem, da s takimi, ki imajo tako organizirano svoje delo, ni luštno
               sodelovati, posebej ne tako na pol in na pamet, kot to dela ministrstvo.</p>
               <p>To se pravi, ni res, da boste zagotovili to, kar obljubljate. In naš predlog
               amandmaja k 12. členu je samo ta, da bi poleg pristojnosti, ki jih ima ministrstvo in
               jih ohranjamo naj jih ima naj ministrstvo tako, kot je predvideno, pripravlja
               programe, predpiše programe izpopolnjevanja, vodi kadrovske evidence, vrši kontrolo
               nad tem, kdo je usposobljen, kakšne pogoje ima in podobno. Skratka, vse, kar je bilo
               doslej, vendar mora opraviti javni razpis in mora imeti najmanj dve instituciji, ki
               bosta, če bosta izpolnjevali pogoje, pooblaščeni, da to izobraževanje opravljata.</p>
               <p>Če je to preveč in se vam tudi to zdi nepotrebno, potem bo pač ostalo pri monopolu,
               ki ste si ga zamislili. Pri monopolu nad usmeritvijo v tržni dejavnosti.</p>
               <p>Potem bo daleč od resnice vaše zavzemanje, kako se Vlada umika iz vpliva na
               gospodarstvo tudi na nekam pomembnem področju in hoče imeti popoln monopol. Hvala.
            </p>
            </sp>
            <sp xml:id="SDZ4-Redna-29-2007-06-21.sp153">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati k tem amandmaju k 8. členu? Gospod Zagorac,
               izvolite!</p>
            </sp>
            <sp xml:id="SDZ4-Redna-29-2007-06-21.sp154">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Sam in v Slovenski
               nacionalni stranki bomo podprli drugi amandma Poslanske skupine Socialnih demokratov.
               Zdi se nam več kot smiseln. Največ razlogov za tako podporo je že povedal moj
               predhodnik, spoštovani kolega gospod Potrč.</p>
               <p>Pred časom se je ta država odločila, da bo nekako okrilje zasebnega varovanja
               delovalo na principu gospodarske dejavnosti. To morate priznati. In vsa gospodarska
               dejavnost se financira ali se želi financirati oziroma je njen obstoj odvisen od
               nekega prihodka finančnih sredstev. Ta vlada, to ministrstvo ne vem kdo se je
               odločil, da bo to zadevo prekinil, odrezal.</p>
               <p>Realno sicer dovoljujete v zakonu tudi drugim subjektom, da opravljajo naloge
               izobraževanja. Ampak izključno pravico izobraževanja ste dali ministrstvu. Ne
               verjamem oziroma prepričan sem, da v tej državi ne poznamo, ne vem koliko število
               subjektov zasebnega varovanja.</p>
               <p>Poznamo jih nekaj, tistih, ki to opravljajo v skladu z zakonom in v skladu z
               določbami omenjenega zakona. Če je prišlo kadarkoli do kakršnihkoli kršitev s strani
               kateregakoli izvajalca, to ni problem zbornice za zasebno varovanje ali pa je v tem
               segmentu, da opozori. Problem je tudi tako ministrstva, kot nadzora nad izvajanjem le
               tega. Ampak s tem, ko vi prenašate izključno pristojnost za izvajanje izobraževanja v
               smeri zasebnega varovanja, izključno na policijsko akademijo, edino sposobno v tej
               državi, ki lahko to počne, se mi zdi popolnoma nesmiselno. Kot sem že dejal, ta
               država se je enkrat odločila, da gre tukaj za gospodarsko dejavnost. Ne verjamem, da
               je ravno MNZ tisti, ki lahko edini adekvatno izobražuje ljudi, ki delujejo na
               področju zasebnega varovanja. Veste pa sami, spoštovani predstavniki, Vlada, da v
               kolikor se to dejansko zgodi, pomeni to ukinitev Zbornice zasebnega varovanja,
               ukinitev enega vira financiranja, brez katerega ta zbornica ne more preživeti in pa
               do neke vrste tudi ukinitev podjetij, ki se ukvarjajo z zasebnim varovanjem.</p>
               <p>Sam sem nekje slišal, pa upam, da mi boste odgovorili bom rekel kontra moji sedanji
               trditvi. Baje celo ljudje, ki bodo končali to policijsko akademijo oziroma to
               policijsko izobraževanje v zvezi z zasebnim varovanjem, bodo dobili "bedže", na
               katerih ne bo več pisalo na pamet bom rekel Janez Novak, varnost Maribor ali pa
               Sintal ali pa katera druga zbornica, mu bo pisalo Janez Novak MNZ. Kar pomeni, da je
               avtomatsko bodisi ne uslužbenec, ampak opravil neko kadrovanje na Ministrstvu za
               notranje zadeve.</p>
               <p>Čeprav vemo, da je pa delokrog MNZ in - pa bom rekel - podjetij, ki se ukvarjajo z
               zasebnim varovanjem, lahko zelo različni. Predvsem, ko gre za kakšne prireditve in pa
               - bom rekel - privatne zadeve, kjer se bolj splača ali pa je ceneje najeti - bom
               rekel - nekoga s strani zasebnega varovanja. En tak primer - recimo - ki se je zgodil
               na Štajerskem koncu, je Rally Maribor, kjer se za organizacijo ene take športne
               prireditve zahteva, da imaš nekoga, ki se ukvarja z zasebnim varovanjem. Zahteva se
               hkrati sodelovanje MNZ. Plača se obema subjektoma.</p>
               <p>Vložek nekoga iz zasebnega varovanja je bistveno manjši oziroma strošek. Ne vložek je
               bistveno večji. Strošek pa bistveno manjši kot je strošek, ki ga organizator neke
               prireditve plača MNZ-ju. In izničiti popolnoma delovanje zasebnega varovanja v tej
               državi, kar se bo zgodilo, v kolikor se ne podpre amandma predlagatelja, se mi zdi
               malo neresno.</p>
               <p>In tako kot je moj kolega predhodnik dejal, monopol teh - bom rekel - vsaj dva
               subjekta bi lahko navedli v zakon. Pa še danes nisem dobil jasnega pojasnila.</p>
               <p>Moram reči, na odboru je bilo kar nekaj koalicijskih amandmajev, ki pa žal niso bili
               obrazloženi. Ne vem, bodisi zaradi pomanjkanja znanja, bodisi zaradi pomanjkanja bom
               rekel želje. Bodisi zaradi tega, ker jih niso pripravili predlagatelji, ampak Vlada
               Republike Slovenije, ampak saj ni pomembno. Tudi takrat nismo dobili te obrazložitve.
               Zakaj oziroma kaj preprečuje tej Vladi, da ne daje izključne pristojnosti za
               izobraževanje, bodisi Ministrstvu za notranje zadeve, bodisi Zbornici za zasebno
               varovanje.</p>
               <p>Ljudje naj se sami odločijo, kje se bodo izobraževali. Seveda bo tehtala cena,
               kakovost, kvaliteta, vse to, kar je na trgu pomembno. Sam nisem ravno prepričan, da
               je MNZ tisti, ki lahko dosledno in pa edini v tej državi, takšno izobraževanje
               izvede.</p>
               <p>Nenazadnje, kolikor je meni poznano, za pridobitev orožnega dovoljenja, v kolikor ga
               je kdo utemeljeno hotel imeti, je lahko izobraževanje o poznavanju orožja opravil na
               eni izmed teh institucij. Ampak takrat se je tem institucijam zaupalo. Danes pa
               izgleda, da ne. Jaz ne verjamem, resnično ne verjamem, da bo ta država toliko
               liberalna, tako fleksibilna, da, ko se bo pojavil, ko se bo pojavila možnost, da še
               kdo drug opravi izobraževanje v zvezi z zasebnim varovanjem, da boste pa na
               ministrstvu rekli ja, ta je pa dober. Verjetno takrat, kot je že princip te Vlade, v
               kolikor bo človek prihajal iz njenih vrst in ne bo kriterij samo to, kar se navaja,
               bodo kriteriji še kateri drugi.</p>
               <p>Zaenkrat pa ste dali izključno pristojnost izobraževanja in ga uzakonili. Samo
               Ministrstvo za notranje zadeve. Torej dve temeljni vprašanji, na kateri dejansko
               pričakujem odgovor. Prvič. Zakaj izključna pristojnost MNZ-ju, da izvaja to
               izobraževanje? Zakaj se ne zaupa več, naenkrat več ne zaupa Zbornici za zasebno
               varovanje?</p>
               <p>Drugič: Ali bo v primeru javnega razpisa pogoj tudi cena in pa kakovost
               izobraževanja?</p>
               <p>To mi dajte, prosim, adekvatno odgovoriti, ker bom zelo natančno spremljal te
               razpise. In pa, zadnje vprašanje na vas: Ali imate občutek, da se s tem ukinja
               dejansko Zbornica za zasebno varovanje, ko si več te možnosti ne daje?</p>
               <p>To je poglavitno vprašanje. Zakaj niste uzakonili, če smo v tej državi že dovolili
               izvajanje te dejavnosti v obliki gospodarske dejavnosti, če smo jim dovolili
               oblikovanje v neko zbornico, zakaj tega niste uzakonili?</p>
               <p>Enostavno bi napisali v zakon, da poleg MNZ-ja lahko izobraževanje opravlja tudi
               zbornica, ki je za to kvalificirana, ki ima za to določene oziroma izpolnjene,
               predpisane mednarodne standarde, ki je do sedaj tako ali drugače te stvari počela
               dobro, adekvatno. Tako, kot se bodo pri izobraževanju MNZ-ja zgodile napake, so se
               dogajale tudi tukaj, ampak je zbornica na njih odreagirala popolnoma v skladu z
               zakonom in s pooblastili.</p>
               <p>In ta tri vprašanja so bistvena, ko se pogovarjamo o tem zakonu. To je v bistvu
               bistveno. In resnično pričakujem po mojem izvajanju, da se bo predstavnik Vlade v
               razpravo vključil in odgovoril na vprašanja, ki so bila zastavljena. Hvala.</p>
            </sp>
            <sp xml:id="SDZ4-Redna-29-2007-06-21.sp155">

               <speaker>PODPREDSEDNIK MAG. VASJA KLAVORA:</speaker>

               <p>Gospod Dimitrij Kovačič, imate besedo.</p>
            </sp>
            <sp xml:id="SDZ4-Redna-29-2007-06-21.sp156">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik! Moram reči, da amandma, ki je sedaj v
               obravnavi.</p>
            </sp>
            <sp xml:id="SDZ4-Redna-29-2007-06-21.sp157">

               <speaker>PODPREDSEDNIK MAG. VASJA KLAVORA:</speaker>

               <p>K 8. in 36. členu ne.</p>
            </sp>
            <sp xml:id="SDZ4-Redna-29-2007-06-21.sp158">

               <speaker>DIMITRIJ KOVAČIČ:</speaker>

               <p>Ja. Amandma, ki je sedaj v obravnavi, ne rešuje tega, kar predlagatelji govorijo,
               tako v sami obrazložitvi amandmaja, kot tudi sedaj v razpravi.</p>
               <p>Ni res, da se en obstoječi monopol zamenjuje z drugim monopolom. To ne drži, kajti v
               predloženem zakonu zelo jasno piše, da lahko izvajajo naloge usposabljanja in
               izpopolnjevanja tega področja, torej nalog s področja zasebnega varovanja vsi, ki
               izpolnjujejo za to ustrezne pogoje. Če Ministrstvo za notranje zadeve preko svojih
               služb ugotovi, da nekdo izpolnjuje te pogoje, ni nobenega razloga, da potem seveda
               takšni osebi tudi izda dovoljenje, da opravlja to nalogo.</p>
               <p>Mislim, da je celo interes države in tudi Ministrstva za notranje zadeve, da je
               takšnih subjektov čim več. Seveda v tem primeru nikakor ne moremo govoriti o
               monopolu. Monopol je bil do sedaj, kajti do sedaj je to izobraževalne oziroma
               izpopolnjevalne naloge usposabljanja izvajala izključno zbornica.</p>
               <p>Sedaj pa te naloge opravlja poleg Ministrstva za notranje zadeve oziroma njene
               Policijske akademije tudi kdorkoli, ki izpolnjuje ustrezne pogoje in ki bo seveda
               dobil na podlagi ocenitve teh pogojev tudi dovoljenje Ministrstva za notranje zadeve.
               Mislim, da je to normalno. Kajti država mora, tukaj seveda gre za upravljanje
               gospodarske dejavnosti. Zasebno varovanje je gospodarska dejavnost. Vendar ta
               dejavnost ni kakršnakoli, ampak je seveda dejavnost, ki mora biti pod zelo budnim
               nadzorom države. Seveda država mora zagotavljati, da se ta program usposabljanja vrši
               enotno torej, da je zagotovljen nadzor nad tem usposabljanjem in seveda vsem
               subjektom je možno, da to usposabljanje opravljajo. Kot sem povedal in to je zapisano
               tudi v tem členu, ki ga z amandmajem spreminjate. To je zapisano.</p>
               <p>Zdaj seveda, slišali smo tudi veliko besed o tem, da če pa ta amandma ne bo sprejet,
               se bo zgodilo to in to, bo vzpostavljen monopol in bo sploh stanje zelo slabo, kar se
               bo kasneje pokazalo. Takšna opozorila, ki so sicer lahko na mestu in jih lahko seveda
               z budnostjo poskušamo preveriti in oceniti, so praktično stalnica v tem Državnem
               zboru. Ampak zanimivo, praktično nikoli se ta katastrofična predvidevanja, ki jih
               vedno znova poudarjate, ne uresničujejo, ne uresničijo. Zakaj mislite, da se tokrat
               bodo? Če pa bo seveda potem, ko bo zakon začel veljati, če bo dejansko prišlo do
               tega, da morda kakšno določilo pa zdaj ne govorim o tem konkretnem določilu da bi se
               dalo mogoče še kakšne stvari, če bi se pokazale določene slabosti ali pa ne dokončno
               dodelane rešitve, kar bi se kasneje tekom prakse pokazalo, potem ni nobenega razloga,
               da ministrstvo ob teh ugotovitvah pripravi potem kasneje spet nove spremembe, ki jih
               bomo sprejeli.</p>
               <p>Ampak zdaj kar vnaprej govoriti nekaj, kar še nikoli - bili ste slabi prognozerji. Do
               zdaj ste bili v tem mandatu izredno slabi prognozerji. Nikoli se vaše prognoze o
               slabih posledicah niso izkazale za resnične. In jaz vam ne morem verjeti, da se
               tokrat bodo. Zlasti še ne zato, ker govorite nekaj, kar ne drži. Ne drži, da se
               vzpostavlja monopol. To ni res, in da se dosedanji monopol nadomešča z drugim
               monopolom. To ni res. Toliko zaenkrat. Hvala.</p>
            </sp>
            <sp xml:id="SDZ4-Redna-29-2007-06-21.sp159">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zagorac.</p>
            </sp>
            <sp xml:id="SDZ4-Redna-29-2007-06-21.sp160">

               <speaker>BOŠTJAN ZAGORAC:</speaker>

               <p>Hvala še enkrat za besedo, predsedujoči. Kar se tiče slabih prognozerjev, se mi zdi,
               da je bila ta pa malo potegnjena od nekod, ker je bilo treba porabiti čas. Še
               kadarkoli v tem mandatu - pa če boste šli pogledat statistiko, verjamem, da strokovci
               so toliko sposobni, da bodo to naredili - smo napovedovali ustavne presoje, so se te
               zgodile. Danes smo imeli nekaj takih zakonov, pa še jih bo. Že s te seje je nekaj
               takih, ki ustavno ne vzdržijo. Zato o prognozah ne govoriti. Sploh pa ne, kaj bo
               slabega prineslo.</p>
               <p>Vsi, ki izpolnjujejo pogoje, tu vam ne morem oporekati in moram dejansko pritrditi
               vaši navedbi, da zakon to omogoča. Ampak tudi vi boste verjetno pritrdili moji
               navedbi, zakon izključno določa, izključno bom rekel favorizira samo enega, to je
               Ministrstvo za notranje zadeve.</p>
               <p>In tudi, kot ste ugotovili gospod Kovačič ki ste nekam odleteli upam, da po
               statistiko se mi zdi, da, tako kot ste sami dejali, ne gre za posebno gospodarsko
               dejavnost oziroma gre za posebno gospodarsko dejavnost, ki ni čisto navadna in teh
               subjektov ni dosti v tej državi.</p>
               <p>Zakaj potem ne bi zakon zajel še zbornice, ki vključuje vse te subjekte, pa imamo
               dva, ki sta res adekvatna in edina primerna za izobraževanje? Potem bi pokrili ta
               segment. Zakaj favorizirati samo MNZ? Razen, če se spet slepimo, pa rečemo, ta Vlada
               je pa poštena, ta Vlada je pa dobra, ta Vlada pa ne favorizira nikogar. Ampak kje
               živite?</p>
               <p>Jaz tega ne morem sprejeti. Tega ne morem "kupiti". In se bojim, da se bo ustanovilo,
               ne vem, podjetje "Koletnik izobraževanje," ki bo izpolnjevalo pogoje, ali se bo pa
               ustanovilo podjetje "Petek izobraževanje," ki bo izpolnjevalo pogoje.</p>
               <p>Bojim se pa, da podjetje Varnost d.o.o. iz Maribora pa ne bo izpolnjevalo pogojev
               zaradi nekih čudnih pogojev, ki se bodo zgodili. Ampak to ta zakon dopušča. Če pa ta
               amandma podpremo, pa zakon tega več ne bo dopuščal. In to je problem.</p>
               <p>Jaz se strinjam še enkrat poudarjam z navedbami gospoda Kovačiča, ko je dejal, zakon
               dopušča izobraževanje vsem, ki izpolnjujejo pogoje Ministrstva za notranje zadeve.
               Ampak Ministrstvo za notranje zadeve je politična funkcija, tako kot je praksa te
               Vlade, da v političnih funkcijah deli - bom rekel - koncesije, mesta v nadzornih
               odborih. Tako bo tudi tu delila - bom rekel - razloge ali pa želje, možnosti
               izobraževanja nekomu drugemu.</p>
               <p>Ampak kot sem že dejal, mi imamo ustanovljeno Zbornico za zasebno varovanje. Zakaj se
               ji ne zaupa vsaj pol toliko, kot se zaupa ministrstvu? Do sedaj je bilo OK. Strinjam
               se, da je delno bil tudi monopol. Danes smo vključili MNZ. Se pravi, imamo dva
               subjekta, ne moremo več govoriti o monopolu in dajte, prosim, mi povedati eden
               razlog, zakaj zbornica ni vključena. Ne mi povedati, zakon ji dopušča, da se vključi.
               Verjamem, ampak če ste izključno, izvirno pristojnost dali MNZ-ju, bi jo lahko dali
               tudi zbornici, saj dosedaj pa realno ni bilo nič kaj hudega narobe, vsaj v papirjih,
               ki jih premoremo poslanci, v kolikor premore ta Vlada, kakšne druge sem že na odboru
               povedal.</p>
               <p>Dajte nam jih predočiti, da se bomo tudi mi lažje odločali. Ampak za enkrat razen, da
               verjamem besedam ministra, da je bilo pa tam vse hudo narobe, drugega nimam.
               Konkretnih podatkov nimam, ampak ve se tudi po pismu spoštovane bivše državne
               sekretarke na Ministrstvu za gospodarstvo, da je nekaj hudo narobe, pa nobeden ne
               verjame dokler ne dobimo dokazov. Hvala.</p>
            </sp>
            <sp xml:id="SDZ4-Redna-29-2007-06-21.sp161">

               <speaker>PODPREDSEDNIK MAG. VASJA KLAVORA:</speaker>

               <p>Gospod Potrč, imate besedo.</p>
            </sp>
            <sp xml:id="SDZ4-Redna-29-2007-06-21.sp162">

               <speaker>MIRAN POTRČ:</speaker>

               <p>Hvala lepa. Gospod kolega Kovačič je hotel biti za ljudi, ki nas morda poslušajo
               prijazen in povedati, da pravzaprav nimamo prav. Ampak govoril je o stvareh, ki so
               polresnice.</p>
               <p>Gospod Kovačič nihče od nas ne trdi, da v tej Vladi vaš amandma ali na njen amandma
               ne omogoča konkurence. Vendar trdimo, da ji ne zapoveduje konkurenca. Oboje je točno.
               Omogoča jih, ampak to je premalo. Mi bi želeli, da ta konkurenca je v zakonu obvezno
               predvidena. Ker, če je bil monopol doslej slab in ga je potrebno ukiniti, potem bo
               nov monopol tudi slab. Vi sicer imate vso pravico verjeti, da bo ta Vlada omogočila
               to konkurenco. Mi imamo pa pravico dvomiti, da jo bo omogočila, ker vidimo, kako pri
               tem zakonu ravna brez argumentov, izmišljeno spreminja bistveno vsebine.</p>
               <p>Mi zagotavljamo, da bo konkurenca tudi na ta način, da bo zbornica morala izpolniti
               neke pogoje. Morala bo biti reprezentativna. Če ne bo, potem te pravice ne bo imela,
               ampak se bo morala čisto na novo organizirati v neko obliko združenja. Skratka, ne
               dajemo ji samo po sebi pravice. Pravimo, če v enem letu to ne naredite, ne
               zagotovite, izgubite pravice. Vse to mi predpostavljamo.</p>
               <p>Zakaj, gospod Kovačič, verjeti, da bo to Vlada naredila, če danes z vami vred ni
               pripravljena narediti. In če vi še upate trditi pred javnostjo, pa vem, da veste, da
               govorite neresnico, da se nobena naša prognoza ni izpolnila. Veste, da ni res.</p>
               <p>Jaz se na hitro spomnim, Zakon o plačah v javnem sektorju, ki smo ga popravljali
               zaradi neustavnosti, Zakon o preprečevanju korupcije, ki smo ga popravljali zaradi
               neustavnosti, zakon o javnih uslužbencih, kjer ste želeli uvesti pravico popolnega
               nadzora vsaj nad delom v zelo kratkih rokih, je neustaven in ga je bilo treba
               popravljati. Zakon o lokalnih volitvah, ki ga imamo danes na dnevnem redu,
               protiustaven v delu določbe in ga je treba popravljati. Vsaj, gospod Kovačič, ker
               vem, da spremljate delo tega Državnega zbora, imejte toliko doslednosti do sebe, da
               ne govorite očitne neresnice. Monopol bo lahko ostal. Ni nujno, ali bodo drugi to
               pravico imeli, ker bo to odvisno od dobre volje Vlade. Ta Vlada pa te dobre volje ne
               kaže. In mi ji omogočamo samo to, da naj vendar pripravi predlog, ki bo monopol
               ukinil, ampak tudi njen lasten vladni monopol ukinil. To, kar vi trdite, gospod
               Kovačič, in kar misliva enako, da gre za pomembno dejavnost, ki jo je treba
               nadzirati. Tega pa nihče ne ukinja. Preberite si, kaj vse po prvem odstavku 12. člena
               ministrstvo izvaja, pa boste videli,da ima nad vsem absoluten vpliv. In prav je, da
               ga ima. Z eno samo obvezo, ne da je od njene dobre volje odvisno, ali bo lahko še kdo
               lahko izobraževanje in usposabljanje opravljal, temveč da to mora zagotoviti, če bo
               tisti zelo stroge pogoje, ki jih bo zahtevala, izpolnjeval.</p>
            </sp>
            <sp xml:id="SDZ4-Redna-29-2007-06-21.sp163">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod državni sekretar.</p>
            </sp>
            <sp xml:id="SDZ4-Redna-29-2007-06-21.sp164">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod podpredsednik. Spoštovane poslanke in poslanci!
               Poglejte, tako a priori negativno, z negativnim predznakom ocenjevati, kako bo
               ministrstvo ravnalo na področju izobraževanja oziroma usposabljanja varnostnega
               osebja, je po moji oceni neprimerno. Vnaprej reči, da nekaj ne bo v redu, da bo
               negativno, se mi zdi že vnaprej majhna fama, o kateri mislim, da ji pač v tem
               trenutku ni mesta.</p>
               <p>Zakaj ukinjanje določenih pristojnosti zbornici? Ja, ves čas že o tem, tudi v prvem
               branju je bilo in tudi v usklajevanju je bilo veliko razprave, tudi ocena, kako in
               zakaj je bila argumentirana s strani vlade.</p>
               <p>Vlada smatra, da ta obstoječi predlagan 8. člen ureja pristojnosti in tudi naloge
               ministrstva na tem področju kot zadovoljive. Seveda bo zbornica še vsaj eno leto
               usposabljala kandidate. Kasneje pa zagotovo, če bodo tako želeli, se bodo subjekti
               lahko vključili v zbornico in jo organizirali. Organizirali tudi sistem
               usposabljanja, ki bo lahko temeljil na določenih specialnih specifičnih znanjih in ki
               bo tudi usposabljala lastnike za takšna znanja. Tudi sedaj ni samo zbornica bila
               tista ali pa samo bodoče ministrstvo, ki bo dalo določeno kvalifikacijo.</p>
               <p>Poglejte, tudi pri pridobitvi poklica policist, pomeni, da ima že določen del oziroma
               določeno izobrazbo s področja varnosti. Enako tudi - recimo - fakulteta za varnostne
               vede. S pridobljeno diplomo si pridobiš celo naziv varnostnega menedžerja. Se pravi,
               da širina je malo večja, kot je spoštovani gospod poslanec Zagorac to naštel. Mi
               skratka mislimo, da tukaj ne delamo neke nove monopolizacije. Da pa je bila do sedaj
               oziroma da sedaj velja, pa po naši oceni ni dvoma. Hvala.</p>
            </sp>
            <sp xml:id="SDZ4-Redna-29-2007-06-21.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolinar. Izvolite!</p>
            </sp>
            <sp xml:id="SDZ4-Redna-29-2007-06-21.sp166">

               <speaker>MOJCA KUCLER DOLINAR:</speaker>

               <p>Hvala lepa. Danes se mi zdi, da se ponavlja razprava, ki smo jo odpirali že ob prvi
               obravnavi tega zakona in pa tudi kasneje, ko smo imeli sejo matičnega delovnega
               telesa. Odbora za notranjo politiko, javno upravo in pravosodje.</p>
               <p>Tudi v naši stranki, tudi v Novi Sloveniji in tudi v predstavitvi stališča Nove
               Slovenije v prvi obravnavi zakona smo se spraševali, če bi bil smiseln prenos
               monopola z ene osebe, torej iz Zbornice za zasebno varovanje na drugo osebo, to je na
               policijsko akademijo. In se nam ta rešitev ni zdela najbolj smiselna.</p>
               <p>Vendar pa, če pogledamo danes dopolnjen predlog zakona, lahko ocenim, da je ta zgodba
               zgodovina in upam, da mi gospod Potrč ne bo očital, da govorim pol resnice. Jaz bom
               izrazila tisto, kar mi v poslanski skupini menimo in v kar sem osebno prepričana, da
               je bil velik napredek storjen iz tiste osnovne oblike zakona preko potem amandmirane
               oblike in dopolnjene vsebine. Sprejet je bil amandma torej, ki vključuje in
               predvideva javni natečaj, na katerega se bodo javile osebe, gospodarski subjekti, ki
               si želijo tovrstno izobraževanje in usposabljanje izvajati.</p>
               <p>Nekoliko nesmiseln se mi zdi ta predlog amandmaja Poslanske skupine SD, češ da mora
               biti na podlagi javnega natečaja za izvajanje dano pooblastilo najmanj dvema
               izvajalcema teh nalog. Ja, kje pa je rečeno, da se bosta dva prijavila? Lahko se
               teoretično prijavi samo eden. Pač to se bo videlo, kako se bo zgodba odvila, ko bo
               javni natečaj objavljen.</p>
               <p>In jaz mislim, da ne bi v zraku ostalo, da je bilo na tem področju vse v redu in da
               je bilo s področja varovanja stvar odlična. V Poslanski skupini Nove Slovenije se
               zavedamo, da je poklic tako poklic tistega, ki opravlja varovanje kot poklic
               policista dokaj različen in vsak potrebuje specifična znanja. En ena, drugi druga. So
               pa določene stične točke.</p>
               <p>Vendar pa le, ko je bilo podano stališče v zvezi s tem, kako je na tem področju vse
               dobro in vse odlično, sem pred časom brala v enem izmed tednikov, ki jih dobimo kar
               tako na dom, kako se pojavljajo problemi in vprašanja v zvezi z tukaj bom rekla,
               brala sem časopisni članek izpostavljenim vprašanjem morebitnih izsiljevanj s strani
               tovrstnih družb. Tukaj se sprašujem in tukaj vidim tudi tisto prvenstveno vlogo
               Zbornice za zasebno varovanje, da bo to dosegla, da se loti tudi teh izjemnih in
               ekstremnih primerov, ki se v pravni državi vendarle ne smejo dogajati.</p>
               <p>Vendar pa očitno tudi pod krinko nekaterih, ki jim tovrstni posel prinaša dobre
               dobičke, so tudi tukaj določeni primeri oziroma sumi, da se te zadeve pojavljajo.
               Zato sama ne vidim bojazni, da bi se zbornica kot taka sama po sebi ukinila oziroma
               da jo bi celo s tem zakonom ukinjali. Nikakor ne, svojo vlogo bo še vedno lahko v tem
               našem slovenskem okolju učinkovito opravljala. In tudi zbornica se bo lahko prijavila
               na javni natečaj tako kot drugi zainteresirani gospodarski subjekti. Tako, da jaz
               sama ne vidim, da bi bilo smiselno podpreti ta amandma Poslanske skupine Socialnih
               demokratov. Hvala.</p>
            </sp>
            <sp xml:id="SDZ4-Redna-29-2007-06-21.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič. Prosim!</p>
            </sp>
            <sp xml:id="SDZ4-Redna-29-2007-06-21.sp168">

               <speaker>DIMITRIJ KOVAČIČ:</speaker>

               <p>Hvala lepa. Že ob prvi obravnavi smo v Poslanski skupini Slovenske demokratske
               stranke opozarjali na določeno slabost, ki je bila takrat zapisana v predlogu zakona,
               in sicer ta slabost se je nanašala ravno na to, o čemer sedaj govorimo, na
               usposabljanje in izpopolnjevanje kadrov. Ampak zdaj, ko ponovno obravnavamo ta zakon
               v tej fazi postopka, je ta slabost odpravljena in popravljena. In zdaj ne moremo več
               govoriti o monopolu. Zato se tudi zahvaljujem gospodu Zagorcu, ki je priznal oziroma
               je omilil tisto svojo prvotno razpravo in je priznal, da dejansko zdaj ne gre več za
               monopol. Bi pa tudi sam povedal to, da če se želi z amandmajem zapovedati, da morata
               najmanj dva subjekta dobiti dovoljenje za usposabljanje. Seveda je to teoretično
               mogoče zapisati. V praksi se pa dejansko, kot je bilo malo prej povedano, se lahko
               zgodi, da prvič, ni prijav. Drugič pa, da nihče od prijavljenih ali pa več kot eden
               od prijavljenih ne izpolnjuje oziroma ni strokovno usposobljen, ne izpolnjuje
               zahtevanih pogojev.</p>
               <p>V tem primeru bi ta zapoved, ki bi bila s tem amandmajem zapisana, postala mrtva črka
               na papirju. Zato sem prepričan, da je to, kar je že zapisano, ustrezno, da se omogoči
               vsem, popolnoma neomejeno, da kandidirajo, da to usposabljanje izvajajo.</p>
               <p>Jasno pa je, da mora nekdo oceniti, ali izpolnjuje pogoje ali ne. To pa, verjetno se
               boste strinjali, ne more biti nihče drug, razen država, ki mora izvajati nadzor nad
               to dejavnostjo in tudi nad tem, da ti, ki izvajajo dejavnost, so ustrezno
               usposobljeni.</p>
               <p>Mimogrede bom omenil tudi to, kar je bilo izpostavljeno, češ glede teh napovedi. Prej
               sem mogoče rekel, da se nobena vaša napoved ni uresničila. Morda se pa kakšna je.
               Ampak predvsem sem želel povedati to, da se velika večina tega, kar ste vehementno
               napovedovali, ni uresničila. Predvsem sem tu mislil na tiste posledice, ki naj bi
               bile škodljive za to državo. To pa tudi v teh primerih, ki jih zdaj omenjate, tega ni
               bilo. Če govorite o Zakonu o preprečevanju korupcije, potem je treba vedeti, da se je
               izpolnila samo ena zelo majhna napoved izmed tistega, kar ste takrat povedali, da je
               cel zakon protiustaven. Ustavno sodišče ja pa povedalo, da je samo en manjši del
               tistega, kar ste zahtevali, neustrezen in je to treba popraviti. In to se bo tudi
               popravilo.</p>
               <p>Tako da vztrajam še vedno pri tem, da preveč lahkotno napovedujete škodljivost in
               katastrofičnost v prihodnje. In bi tudi apeliral, da se pri teh napovedih vendarle
               malo ustavite in bolj realno napovedujete. Hvala.</p>
            </sp>
            <sp xml:id="SDZ4-Redna-29-2007-06-21.sp169">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zagorac, imate besedo.</p>
            </sp>
            <sp xml:id="SDZ4-Redna-29-2007-06-21.sp170">

               <speaker>BOŠTJAN ZAGORAC:</speaker>

               <p>Hvala. Bom začel z vehementno napovedjo. Če amandmaja, predlaganega s strani SD, ne
               podpremo, bo Zbornica za zasebno varovanje prenehala s svojim delovanjem.</p>
               <p>Lahko si zapišete ali pa vzamete magnetogram. Vehementno. Mogoče se bo delček, mogoče
               se bo malo, ampak vehementno, to zdaj vam napovedujem. Razlika med tem, ali je en
               delček zakona ustavno sporen ali je sporen cel zakon, se mi zdi, da v vsakem primeru
               ga je treba popravljati in s tem tratite čas, ker ne poslušate opozicije, ko vnaprej
               napove, kdaj je zakon ustavno sporen, ali v delu ali v celoti. Ampak znova je treba
               to proceduro uvesti, bodisi da spreminjamo člen ali pa cel zakon.</p>
               <p>Vendar, če grem po vrsti, spoštovani gospod državni sekretar, začeli ste z besedami
               "a priori". Nismo "a priori". Jaz ne trdim "a priori", da vi zdaj uvajate monopol. Vi
               ste trdili, da ga tudi prej ni bilo, ampak dva poslanca koalicijskih strank sta
               trdila, da je prej bil monopol. Dajte se uskladit in potem nastopajte.</p>
               <p>Ampak jaz bom "a priori". Vi ste "a priori" v zakon napisali, da je zakonsko
               izključno možno samo MNZ-ju, da izvaja dejavnost izobraževanja. To ste naredili "a
               priori". Dali ste možnost javnega natečaja, kjer se lahko pojavi več podjetij, ki
               bodo to izvajala, ampak "a priori" ste dali samo enega, ki to že ima.</p>
               <p>In če se na javni natečaj prijavi samo en, imamo dva: MNZ in pa tega enega. Ne
               govoriti, da lahko natečaj zaradi tega pade. Vsi tisti, ki o tem zakonu govorimo,
               vemo, koliko so stroški in koliko so dobički takšnega izobraževanja. Zato ne govoriti
               o možnostih, da se nihče ne bo prijavil.</p>
               <p>Jaz vam povem, da se bo prvi prijavil pa če hočete vehementno - Damjan Koletnik
               Izobraževanje d.o.o. in bo izpolnjeval pogoje, medtem ko jih Varnost Maribor d.o.o.
               ne bo, to vam vehementno trdim ta trenutek in boste videli, da se bo to moje
               vehementno zatrjevanje uresničilo.</p>
               <p>Ampak praksa do zdaj je pokazala, da pač tej Vladi vehementno ali pa monopol nista
               sveta. Mogoče je monopol pretežka beseda, ampak če nekdo, ki danes ugotovi, da mu
               neka zakonska podlaga daje možnost sodelovanja, kot recimo lahko, ni pa nujno, mogoče
               Damjan Koletnik ustanovi podjetje Damjan Koletnik Izobraževanje d.o.o., potem gre to
               pri meni za monopol, glede na to, da je sveta krava te Vlade.</p>
               <p>In ko govorim o javnem natečaju. Ja, kdo pa izbira tiste, ki izpolnjujejo pogoje?
               Država. In v vsej tej triletni praksi, ki jo imamo meni je zelo žal, do zdaj ste
               vedno izbirali tiste, ki so prave barve in vračajo na pravo smer.</p>
               <p>Je pa res, z zakonom ne ustvarjate monopola ampak tega monopola ni bilo tudi prej,
               kot ste sami dejali. Tudi prej ni bilo monopola. To ste sami dejali. Zakaj? Povejte
               mi tako, kot ste dejali gospod Kovačič, in vas imenujem, da gre za specifično
               gospodarsko dejavnost. Vemo, da se s to stvarjo v tej državi; še enkrat prej vas ni
               bilo noter ukvarja omejeno število subjektov, ki so združeni v zbornici.</p>
               <p>Zakaj pri vragu si ta Vlada in ta koalicija ne dovoli, da se v zakon zapišeta oba
               subjekta? En združuje vse, ki se ukvarjajo s to dejavnostjo. En je pa tisti, ki bo
               nadzoroval tako, kot do sedaj, in pa tudi ponuja.</p>
               <p>Mogoče, verjamem pa, da ja, ker verjamem, da je policija bolj usposobljena kot
               Zbornica za zasebno varovanje za izvajanje te dejavnosti nudila nekaj več ponudnikom
               teh storitev. Ampak za to se niste odločili.</p>
               <p>Vi ste šli izrecno napisati MNZ, potem pa javni natečaj, mogoče, v kolikor
               izpolnjujete vse pogoje. Ja, to pa bi znal biti monopol. Kajti pogoj v tem javnem
               natečaju je pa lahko tudi kakšen tak, ki ga ne izpolnjuje noben, ne samo v Sloveniji,
               ampak tudi na tem planetu ne. In zato, ko govorite, da ni prav oziroma da se zna
               zgoditi, da se nihče ne bo prijavil na javni natečaj sem že povedal finančna sredstva
               za tovrstno izobraževanje so predvidena oziroma so takšna, da mi verjemite, da se
               bodo z lahkoto prijavljale posamezne skupine. Vse tiste, ki sem ji gre za zaslužek na
               področju te gospodarske dejavnosti.</p>
               <p>Tudi nadzora me ni strah. Do zdaj je to država zelo korektno počela in tudi
               ministrstvo je do sedaj nadzor nad izvrševanjem te gospodarske dejavnosti, se pravi
               zasebnega varovanja, izvajalo zelo korektno.</p>
               <p>Mislim, da bo tako tudi naprej. Ampak ni se treba zabetonirati. Ni se treba
               zabetonirati. Dajmo še drugim neko možnost, da nekaj opravljajo v tej državi. Ne
               samo, kot sem že prej dejal Vladi, vi sicer pravite državi, jaz pravim Vladi, ker v
               tej državi nas je tudi nekaj takšnih, ki imamo pač vlado. In pa ne samo tistim, ki se
               obrnejo na pravo stran, danes, jutri pa celo lahko pozabijo na vas. Hvala.</p>
            </sp>
            <sp xml:id="SDZ4-Redna-29-2007-06-21.sp171">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Potrč. Izvolite, prosim!</p>
            </sp>
            <sp xml:id="SDZ4-Redna-29-2007-06-21.sp172">

               <speaker>MIRAN POTRČ:</speaker>

               <p>Hvala lepa. Jaz sem se nekaj sicer pač trudil pokazati, kje je v tekstu zakona
               razlika, in poudariti, da se mi ta razlika zdi bistvena. Ne moti me. Pa tudi čudim se
               ne, če vladajoča koalicija podpira predloge Vlade. Zakaj ne? Samo ne z argumenti, ki
               ne obstajajo. To me moti, da se želite delati lepe in prijazne in navajate stvari, ki
               enostavno niso res. V tekstu zakona monopol ni odpravljen. Ampak je lahko odpravljen,
               če bo tako želela Vlada. In vi pričakujete od nas, da moramo Vladi vnaprej verjeti,
               ker je prijazna in dobra. In vendar, zakaj ji ne bi verjeli? Sama pa ni pripravljena
               s tekstom amandmaja ukiniti monopol. Ni pripravljena. Mi ji pa naj verjamemo, da
               sicer v tekstu zakona to ne bo naredila. Kasneje pa gotovo bo, kar je nedvomno njen
               interes, da bo kasneje, ko bo zakon izvajala, odprla stvari.</p>
               <p>Pa je prišla s predlogom, ker je hotela monopol policijske šole. Je hotela, pa smo ga
               kasneje v razpravah omilili in hotela je v celoti ukiniti zbornico kot javno. Za
               njeno prostovoljnost pa napisati pogoje, ki so bili v celoti nejasni. In samo v tem
               je razlika. Vlada pač moleduje - verjemite nam, tudi v opoziciji, saj vendar dobro
               mislimo - vlada pač smatra. To je bila izjava gospoda Zinrajha. Če Vlada pač smatra,
               potem bi naj to za nas bil argument. Pač na žalost ni to argument. Vlada mora dejstva
               povedati, ne pa da smatra in da naj zaradi tega mi to sprejmemo.</p>
               <p>In veste, če bi po enakih kriterijih vi ocenjevali ravnanja koga drugega, kot ste po
               njih ravnali ocenjevanje sedanje zbornice, potem bi najbrž pripravili zakon, kjer bi
               ukinili KAD in SOD. Dobili smo namreč včeraj poročila, kjer formalno je res samo
               mnenje z zadržkom. Vendar mnenje z zadržkom, ki pove, da sta KAD in SOD ravnala
               potencialno neodgovorno in negospodarno in obstoja velika verjetnost, da sta
               oškodovala svoje lastništvo in vrednost svojih delnic, čeprav bi eden moral skrbeti
               za pokojninski sklad, drugi pa za odplačilo denacionalizacijskih in še drugih po
               zakonu sprejetih obveznosti. Bomo videli, če boste tudi v tem primeru tako zelo
               dosledni. Hvala.</p>
            </sp>
            <sp xml:id="SDZ4-Redna-29-2007-06-21.sp173">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gantar. Prosim!</p>
            </sp>
            <sp xml:id="SDZ4-Redna-29-2007-06-21.sp174">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Oglašam se pri tem
               členu in moram reči, da sem prebral skrbno tako člen, ki je v predlogu zakona
               amandmiran, kot tudi predlog Poslanske skupine Socialnih demokratov. Moram reči, da
               tisti, ki zelo prijazno tu trdijo kako se ukinja nekdanji monopol in pravzaprav kako
               se ta monopol razklepa, da nimajo prav in da če mislijo resno, da se s tem razklepa
               ta monopol, potem je ta člen sam v sebi protisloven oziroma v nasprotju.</p>
               <p>Zakaj? Prvič, kot je bilo že 100-krat opozorjeno tu je ministrstvo samo razpolagalo
               oziroma lahko to podelilo ali pa tudi ne, če se tako odloči in ni nobene utemeljitve,
               zakaj bi utemeljevalo, da tega ne stori. Predvsem pa je prava namera izražena v drugi
               alineji prvega odstavka, kjer ministrstvo zagotavlja kadrovske materialne pogoje.</p>
               <p>To pomeni, da so nekako skozi to alinejo na nek način razkrili namero, da bodo to
               opravljali znotraj policijske akademije ali karkoli že sami. Zato je ta četrti
               odstavek prijazno slepilo za tiste, ki mislijo, da bo prišlo do natečaja do razpisa
               in tako naprej.</p>
               <p>Če mislite resno, potem preprosto sprejmimo amandma Poslanske skupine Socialnih
               demokratov, kjer ministrstvo ne zagotavlja pogojev, pač pa nadzira in preverja
               kadrovske materialne pogoje, potem napišimo v četrtem odstavku, tako kot je tu, da se
               izvede razpis na podlagi tega, razpis za opravljanje teh zadev. Na ta razpis lahko
               kandidira, jasno, tudi policijska šola oziroma akademija. In na ta način bodo zmagali
               boljši oziroma bo podeljeno to je pa drugo vprašanje, ki ni čisto razčiščeno ali bo
               na razpisu podeljeno izvajanje izobraževanje samo eni, najboljši ali vsem, ki
               izpolnjujejo pogoje.</p>
               <p>Tudi to ni povsem jasno. In iz tega utegnejo nastati problemi, ki pa ne bodo nastali,
               kolegice in kolegi, ne bodo nastali zato, ker razpisa ne bo in ker ministrstvo
               zagotavlja kadrovske materialne in prostorske pogoje in teh v privatni šoli ne bo
               zagotavljalo, ker bi nenamensko trošilo sredstva.</p>
               <p>Zgodba, ki je poznana, ne prvič in zanesljivo tudi ne zadnjič. Ta zgodba se imenuje
               pravzaprav krepitve moči, vloge in pristojnosti države. Ta država je v svojem
               dosedanjem razvoju do leta 2004 poskušala nekatere javne pristojnosti in javne
               funkcije s pomočjo zakonov in javnih pooblastil prenašati na neke vrste nedržavne
               institucije, na asociacije. Včasih je bila uspešna, včasih tudi neuspešna ali pa ne
               preveč uspešna. Včasih so ta javna pooblastila zlorabljali v nekaterih primerih ne
               bom povedal.</p>
               <p>Ampak, kaj je sedaj to problem? Problem je ta, da če se je pokazala kakšna zloraba
               ali pa monopol funkcije, smo mi to načelo opustili in vse prenesli nazaj na
               pooblaščenega večnega državnega monopolista države. Jaz si svoje tradicije,
               politične, na katero se opiram in naslanjam in jo zagovarjam zagovarjam kot sem rekel
               vitko državo. Vse tisto, kar lahko drugi opravljajo, kar zadeva ravnanja drugih, je
               pa pod javnim pooblastilom, prenesimo na te. Nadziramo jih. Popravimo zakon, če ni
               dober. Se strinjam. Vendar ne nosimo nazaj na državo, ne notarskih overb. Vseeno
               gredo k notarjem ljudje, zato ker raje plačajo nekaj več, kot da stojijo v vrsti. To
               smo izvedeli itn. Držimo notarje za cene ne pa ukinimo itn., kot sem že večkrat
               razlagal.</p>
               <p>In to mi delamo ponovno vehemonsko. Mogočno državo namesto da bi delali vitko in
               pregledno državo. To je vse v istem kontekstu od leta 2004 naprej. In to je samo en
               droben kamenček. Zato, če verjamete v to, da je možno dati javno pooblastilo, da je
               možno to javno pooblastilo nadzirati, da je možno s pomočjo natečaja izbrati
               najboljše izvajalce tega, potem sprejmimo amandma opozicijske poslanske skupine, ki
               je tukaj, in zaključimo zadevo.</p>
               <p>Če pa nimate tega namena, potem pa je jasno, da želite to držati v svojih rokah, brez
               potrebe in z veliko škodo. Hvala lepa.</p>
            </sp>
            <sp xml:id="SDZ4-Redna-29-2007-06-21.sp175">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-29-2007-06-21.sp176">

               <speaker>DIMITRIJ KOVAČIČ:</speaker>

               <p>Hvala lepa. Ko smo prej razpravljali o tem, kako se nekateri zelo z lahkim srcem
               poslužujejo napovedi. Gospod Potrč je še enkrat nekaj napovedal, kar se tiče
               Računskega sodišča. Spet ste napovedali oziroma ste ocenili, da je pa sedaj že vse
               jasno. Ta postopek še ni konča. Počakajte, da bo končan, pa boste potem povedali, ne
               napovedujte. Kajti, če se vam od tistega, kar napovedujete, samo en procent uresniči
               do sedaj v tem mandatu, potem ne morete biti ponosni na to, da ste dobri
               napovedovalci. Niste.</p>
               <p>Jaz tudi ne verjamem, da se ne bo nihče prijavil na ta razpis. Prepričan sem, da se
               bodo prijavili subjekti. Ampak kljub temu ne morete vi v zakon zapisati, da morata
               biti določena najmanj dva, ki bosta vodila usposabljanje. Kajti, ni kljub temu, da
               sem jaz prepričan, pa vi tudi ni zagotovila, da bo to res. Lahko se ne bo
               prijavil.</p>
               <p>Poglejte. To da je zapisana izključno policijska akademija oziroma Ministrstvo za
               notranje zadeve, je zgolj za to, za tisti primer, če ne bo interesa. Takrat je pa
               jasno, da mora nekdo to tudi dejansko opravljati. In hvala bogu, da so policija
               oziroma policijska akademija, ministrstvo za notranje zadeve usposobljeni, da bodo
               lahko to izvajali. Če pa bodo prijave in interesi in če bodo ti subjekti izpolnjevali
               pogoje hvala bogu.</p>
               <p>Mislim, da je to tudi v interesu Ministrstva za notranja zadeve, da sebe razbremeni.
               In sem prepričan, da razmišlja v tej smeri, ne da se bodo oni držali tega in da bodo
               to dejavnost za vsako ceno izvajali, ampak da si želijo, da bodo lahko izbirali.
               Izbirali pa ne kar tako, kar je ravnokar moj predgovornik govoril, da bodo oni lahko
               dodelili dovoljenje ali pa ne.</p>
               <p>Obstaja kriterij, obstaja strokovna usposobljenost, ki jo bo potrebno oceniti. Kdo pa
               naj to ocenjuje drug kot država? Ali naj to ocenjuje Boštjan Zagorac? Ni drugega.
               Ampak seveda, če bo ta odločitev napačna, če bo krivična, kdorkoli bo izločen in se
               bo čutil po krivici izločenega, bo sprožil ustrezni postopek, se bo pritožil in se bo
               potem to ocenjevalo.</p>
               <p>Ne razumem, o čem govorimo. In ta amandma, ki ga predlagate, jaz lahko zelo
               dobrohotno gledam na te želje. Ampak ta, tako kot je zapisan, je neustrezen.
               Neustrezen je, ker zapoveduje nekaj, kar se lahko v praksi ne zgodi. Hvala.</p>
            </sp>
            <sp xml:id="SDZ4-Redna-29-2007-06-21.sp177">

               <speaker>PREDSEDNIK FRANCE CUKJATI:</speaker>

               <p>Gospod Potrč.</p>
            </sp>
            <sp xml:id="SDZ4-Redna-29-2007-06-21.sp178">

               <speaker>MIRAN POTRČ:</speaker>

               <p>Hvala lepa. Najprej gospod predsednik vam, kolegicam in kolegom in posebej gospodu
               Kovačiču obljubim, da bom v zvezi s tem amandmajem sedaj zadnjič govoril. In rekel
               bom samo dvoje.</p>
               <p>Prvo, trdno sem prepričan, da bojazni, da ne bi bilo najmanj dveh prijavljenih ni ker
               jih ta trenutek poznamo. Ena je policijska akademija, ki jo protežira Vlada, in drugi
               je zbornica, ki se bori za to pravico.</p>
               <p>In drugo, upam, da ne bom užalil moje kolegice mag. Majdo Potrata, če bom rekel.
               Slovenski pregovor: Vsak izgovor je dober, tudi če ga mačka na repu prinese. "Hvala".
            </p>
            </sp>
            <sp xml:id="SDZ4-Redna-29-2007-06-21.sp179">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-29-2007-06-21.sp180">

               <speaker>DR. PAVEL GANTAR:</speaker>

               <p>Hvala lepa. Jaz bi rad rekel še dve besedi k temu. Interpretacija spoštovanega kolega
               Kovačiča omenjam ga, ker je tako ali tako dvignil roke je bi rekel to je zelo
               dobronamerna.</p>
               <p>On verjame, da je to, kar govori, s čimer se v glavnem strinjam, res piše v tem
               členu, pa ne.</p>
               <p>Prvič, nikjer ne piše, da ministrstvo mora razpisati ta natečaj, ampak ga lahko
               razpiše. Po sami črki zakona ali kot bi rekli po, kot bi rekli "po defoltu", po sami
               logiki je tu tisti prvi Policijska akademija oziroma ministrstvo. Če pa to ni zadosti
               dobro, lahko ministrstvo razpiše natečaj. Tako je tu, namreč, ker zagotavlja pogoje.
               Jaz vas opozarjam, da je to zelo pomembno in da je to neprofesionalnost in
               nekonsistentnost v členu. Zdaj jaz bi rekel res to, da pač ni mogoče trditi, da ta
               člen dejansko ukinja ta monopol, ampak ga v bistvu samo prenaša iz sedanje ureditve
               na tudi bodočo ureditev.</p>
               <p>Če želite res ukinitev tega monopola, hkrati izpolnjevanje kriterijev in te kriterije
               mora nadzorovati Vlada oziroma ministrstvo. Na te kriterije, kdorkoli jih že
               oblikuje, mora dati ministrstvo, Vlada soglasje. Gre za javno pooblastilo. Ne za
               karkoli in podobne stvari, ampak ne pa zato, da Vlada oziroma ministrstvo to samo
               dela.</p>
               <p>Zato mislim, da je ta amandma tak, kot bo sprejet - prvič, nekonsistenten, drugič,
               dejansko favorizira ministrstvo oziroma policijsko akademijo. Zato da bi pomirili
               slabo vest, pa je predvideno, da lahko razpišemo oziroma ministrstvo razpiše natečaj
               za podelitev tega javnega pooblastila. Nismo s tem nikamor prišli.</p>
               <p>Zato mislim, da je treba sprejeti po mojem mnenju amandma. Hvala.</p>
            </sp>
            <sp xml:id="SDZ4-Redna-29-2007-06-21.sp181">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-29-2007-06-21.sp182">

               <speaker>DIMITRIJ KOVAČIČ:</speaker>

               <p>Hvala lepa. Še enkrat ponavljam. Tudi jaz sem prepričan, da bo prijav več. Ampak to
               moje prepričanje in vaše prepričanje ne pomeni, da potem lahko v zakonu zapišemo, da
               bosta izbrana najmanj dva izvajalca. Kajti lahko pa se bova midva zmotila in v
               konkretnem primeru ne bo prijav. Vi ste govorili - sigurno bo ena zbornica. Malo prej
               je gospod Zagorac povedal, da iz zanesljivih virov ve, da te zbornice, če bo ta zakon
               sprejet, ne bo več. Morda bo pa kakšna druga zbornica. Ampak ne vemo, če bo tudi ta
               zbornica želela izvajati to dejavnost ali ne.</p>
               <p>Verjamem, da bo, ampak ne morete pa vi zakonu zapovedati nekaj, kar potem v praksi ni
               nujno, da se zgodi. Hvala.</p>
            </sp>
            <sp xml:id="SDZ4-Redna-29-2007-06-21.sp183">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 8. členu?</p>
               <p>Gospa Potrata, izvolite!</p>
            </sp>
            <sp xml:id="SDZ4-Redna-29-2007-06-21.sp184">

               <speaker>MAG. MAJDA POTRATA:</speaker>

               <p>Hvala. Vsem lep pozdrav! Saj težava je v tem, da niste prebrali. V prvi alineji piše,
               da ministrstvo pripravi in izvaja programe. Če izhajamo iz tega, potem se na ravni
               tistega, kar je zatrjeval dr. Gantar, če izvaja, je to prva naloga. In če je
               milostno, če ne more, potem lahko razpiše. Ni pa nujno. To je samo odprta možnost, če
               bi ministrstvo ocenilo, da ne more te naloge samo izvajati. Ni pa to zvezano s tem,
               da je natečaj odprt. Samo za to gre. Zdaj pa ne vem, ali ne beremo istega ali pa
               nočemo razumeti. Hvala.</p>
            </sp>
            <sp xml:id="SDZ4-Redna-29-2007-06-21.sp185">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage xml:id="SDZ4-Redna-29-2007-06-21.stage9">(Ne.)</stage> Zaključujem razpravo.</p>
               <p>V razpravo dajem 22. člen in amandma Poslanske skupine Slovenske nacionalne stranke.
               Želi kdo razpravljati? <stage xml:id="SDZ4-Redna-29-2007-06-21.stage10">(Ne.)</stage> Zaključujem razpravo.</p>
               <p>Dajem v razpravo 28. člen in amandma Poslanske skupine Slovenske nacionalne stranke.
               Ni interesa za razpravo, zato jo zaključujem.</p>
               <p>Dajem v razpravo 33. člen in amandma Poslanske skupine Slovenske nacionalne stranke
               ter amandma poslanskih skupin SDS, NSi, SLS in DeSUS. Želi kdo razpravljati? <stage xml:id="SDZ4-Redna-29-2007-06-21.stage11">(Ne.)</stage>
               Zaključujem razpravo.</p>
               <p>Dajem v razpravo 41. člen in amandma Poslanske skupine Socialnih demokratov. Gospod
               Potrč, izvolite!</p>
            </sp>
            <sp xml:id="SDZ4-Redna-29-2007-06-21.sp186">

               <speaker>MIRAN POTRČ:</speaker>

               <p>Hvala lepa. V amandmaju k 41. členu je narejen poskus, da bi bliže opredelili, kako
               iz obvezne zbornice preiti morda v prostovoljno zbornico in pod kakšnimi kriteriji.
               Jaz trdim in posredno je tako bilo rečeno tudi s strani Zakonodajno-pravne službe, da
               besedilo 41. člena tega ne zagotavlja oziroma je v celoti nejasno. Zato bi prosil
               gospoda državnega sekretarja, ampak ne z argumentom "tako pač mislimo", pač pa, da s
               kakim dejstvom pove in nam razloži, na kakšen način se bo preoblikovala Zbornica za
               zasebno varovanje v skladu z zakonom, ki ureja delovanje gospodarskih zbornic, če ne
               bodo v tem zakonu določeni kriteriji, ki so najbrž tako zelo različni, da ne morejo
               za eno in za drugo na enak način veljati, če se ne bodo določili roki, postopki in
               podobno.</p>
               <p>In to smo mi v svojem amandmaju k 41. členu poskušali narediti. Povedati, da naj bo
               eno leto maksimalni rok, da se v tem letu še lahko opravlja usposabljanje, da pa v
               tem letu imajo člani pravico izstopiti ali imajo člani pod določenimi pogoji pravico
               ustanoviti reprezentativno zbornico.</p>
               <p>Če se to ne zgodi, v naslednjih treh mesecih prenehajo vse funkcije in se kompleten
               sistem usposabljanja in izobraževanja prenese na Vlado. Če se pa to zgodi, potem se
               lahko ohrani pravica pod pogoji, da je narejen ustrezen razpis. In rekli smo, kaj se
               dogaja s premoženjem in zaposlenimi v primeru ene ali druge situacije.</p>
               <p>Ta člen nima nobenih hudobnih namenov. Mislim pa, da to, kar je napisala Vlada, ni
               izvedljivo. In še enkrat, da zaključim. Zelo hvaležen bom, če mi boste povedali, kako
               in pod kakšnimi pogoji boste to izvedli. Sicer razumem samo enega. Po letu dni
               zbornice ni več. Če je to edino, potem povejte in bom sprejel. Samo ne leporečiti z
               ne vem čim drugim, če tega enostavno v zakonu ni. Hvala.</p>
            </sp>
            <sp xml:id="SDZ4-Redna-29-2007-06-21.sp187">

               <speaker>PREDSEDNIK FRANCE CUKJATI:</speaker>

               <p>Hvala. Želi predstavnik Vlade? Želite? Izvolite, imate besedo.</p>
            </sp>
            <sp xml:id="SDZ4-Redna-29-2007-06-21.sp188">

               <speaker>MAG. ZVONKO ZINRAJH:</speaker>

               <p>Hvala lepa, gospod predsednik. Hvala tudi za vprašanje, gospod Potrč. V osnovi se
               zadeva bistveno spreminja. Kajti do sedaj je članstvo v zbornici obvezno, kolikor
               veste. Smatramo, da je pač tukaj dana ena nova kvaliteta, glede na to, da pač
               članstvo, torej, teh pravnih subjektov ni obvezno v zbornici. Če tako smatrajo, tudi
               zbornice morda ne bo. Torej lahko enostavno zbornica po enem letu preneha. Kaj se
               zgodi, je v točki 4. 41. člena, ki ga nismo spreminjali, pravzaprav napisano. Tako je
               tudi s premoženjem. Je pravzaprav določeno. In tukaj jaz posebej zapletov ne vidim.
               Hvala.</p>
            </sp>
            <sp xml:id="SDZ4-Redna-29-2007-06-21.sp189">

               <speaker>PREDSEDNIK FRANCE CUKJATI:</speaker>

               <p>Hvala gospodu Zinrajhu. Gospod Potrč, izvolite!</p>
            </sp>
            <sp xml:id="SDZ4-Redna-29-2007-06-21.sp190">

               <speaker>MIRAN POTRČ:</speaker>

               <p>Hvala lepa. Bil sem res prevelik optimist, ko sem pričakoval, da imate kakšne
               argumente in da boste povedali, kako se pa eventualno lahko zgodi preoblikovanje.
               Gospod Zinrajh, niste jih povedali. Dovolite torej moj grozno grd zaključek, da jih
               ne veste.</p>
            </sp>
            <sp xml:id="SDZ4-Redna-29-2007-06-21.sp191">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-29-2007-06-21.sp192">

               <speaker>ALOJZ SOK:</speaker>

               <p>Hvala lepa za besedo. Čisto na splošno bi rad nekaj povedal k temu amandmaju. In tudi
               sam moram reči, da ne vem, zakaj tako silno zavzemanje za te različne oblike zbornic.
               Vendar le dopustimo ljudem, da, če hočejo zbornico, da jo sami oblikujejo. Ne pa, da
               jim z zakonom enostavno zapovedujemo, da morajo biti nekje člani, če oni to nočejo.
               To se seveda pojavlja pri nas iz bivšega sistema socializma, komunizma. Še danes ti
               isti ljudje vztrajajo na teh pozicijah. Morajo biti, pa četudi to nočejo.</p>
               <p>Jaz sem, gospe in gospodje, proti temu. Začnimo enkrat razmišljati evropsko. Če
               hočejo, če imajo interes, potem bodo, gospod Potrč, to zbornico ustanovili. Če pa
               nočejo, zakaj bi jih mi silili, da morajo nekaj narediti? In vam bom še nekaj
               povedal.</p>
               <p>Danska nima zakona o zadrugah. To je tudi neka oblika zborničnega združevanja. Nima
               zakona o zadrugah. Pa imajo največje zadruge v Evropi. Zato, ker v njihovi ustavi
               piše, da se ljudje pač združujejo. In zato, ker se sami prostovoljno združujejo, sami
               določajo medsebojne relacije. Sami si predpisujejo pravila. Sami se teh pravil tudi
               držijo.</p>
               <p>Zakaj pri nas ni tako? Zato, ker smo ljudi silili v to, ker smo jim z najvišjega
               nivoja predpisovali neka pravila, kako se morajo medsebojni odnosi obnašati. In zato
               tega nočejo in tega ne marajo. In če jih danes to vprašate, ima vse to nek negativen
               prizvok. Zaboga svetega, v tretjem tisočletju smo, v Evropski uniji smo. Nehajmo že
               enkrat s tem nasilnim zaukazovanjem, da nekdo mora biti nekje član, če tega noče!
               Hvala lepa.</p>
            </sp>
            <sp xml:id="SDZ4-Redna-29-2007-06-21.sp193">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč, razumel sem, da želite repliko. Izvolite!</p>
            </sp>
            <sp xml:id="SDZ4-Redna-29-2007-06-21.sp194">

               <speaker>MIRAN POTRČ:</speaker>

               <p>Gospod Sok, ne morem od vas zahtevati, pa tudi ne pričakovati, da vse preberete.
               Vendar, če ne preberete, je seveda razprava lahko zelo, zelo splošna. Jaz namreč -
               no, jaz, moja poslanska skupina v tem amandmaju predlaga prostovoljno zbornico in
               pogoje, pod katerimi se naj oblikuje. In zahteva, da so v njej, če je
               reprezentativna, zbrani tisti, ki združujejo najmanj 30% prihodkov in 15% varovanega
               osebja, kar predpostavlja po nekih kriterijih, ki so bili tudi pri Gospodarski
               zbornici, možnost najmanj dveh, če bo različen interes.</p>
               <p>Tako to, kar govorite, je zelo načelno, ampak se ne nanaša na ta predlog. Jaz bom pa,
               zaboga svetega, gospod Sok, tako hudoben, da se bom spomnil, ko bomo razpravljali o
               Kmetijsko-gozdarski zbornici, kaj boste o prostovoljnem in obveznem članstvu takrat
               mislili. Hvala lepa.</p>
            </sp>
            <sp xml:id="SDZ4-Redna-29-2007-06-21.sp195">

               <speaker>PREDSEDNIK FRANCE CUKJATI:</speaker>

               <p>Gospod Sok, ni replike na repliko, sem vas pa uvrstil v razpravo. Gospod Gantar.</p>
            </sp>
            <sp xml:id="SDZ4-Redna-29-2007-06-21.sp196">

               <speaker>DR. PAVEL GANTAR:</speaker>

               <p>Hvala, gospod predsednik. Saj to je dobro, ker bo lahko v razpravi gospod Sok
               odgovarjal dvema poslancema.</p>
               <p>Seveda, če gremo na splošno raven razprave, vendar ne bom šel jasno, da Slovenija
               koleba med kontinentalnim, srednjeevropskim konceptom zbornic kot zavezujočih pravnih
               asociacij na različnih področjih in med anglosaksonskim zborničnim sistemom, ki
               temelji na interesnih principih in na praviloma svobodnem članstvu in združevanju. Mi
               imamo ponekod tako, ponekod napol, prvi ali drugi koncept nimamo pa neke čiste
               rešitve. Seveda, če bi, recimo, rekli, da to velja tudi za Inženirsko zbornico, bi
               morali ponovno iz Inženirske zbornice celo vrsto pravil, izpitov, tečajev prenesti na
               državo, bi morala to država delati. Lahko razpravljamo, ali ima smisel imeti v
               Sloveniji dve inženirski zbornici ali tri, ki bi se potem ločevale, recimo, po bolj
               političnih načelih in tako naprej, in drobile svoje sile. To je vprašanje ne samo
               načelnosti, ne samo ideologije, kaj je za eno ali drugo zbornico, ampak praktičnosti
               in tudi transparentnosti. Žal bom rekel: zaključil bom z enakim, kot je zaključil
               spoštovani kolega Potrč pred mano: če boste pripravljeni skupaj z mano podpisati
               zakon, s katerim ukinjamo obvezno članstvo v Kmetijsko-gozdarski zbornici.</p>
            </sp>
            <sp xml:id="SDZ4-Redna-29-2007-06-21.sp197">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-29-2007-06-21.sp198">

               <speaker>ALOJZ SOK:</speaker>

               <p>Kar se tiče Kmetijsko-gozdarske zbornice, smo v Novi Sloveniji že večkrat povedali,
               da nismo za obvezno članstvo. In to ni noben problem, če - vam bom pa zdaj razložil
               -, če nekdo vidi interes, da je član v neki zbornici, potem seveda v tisti zbornici
               tudi bo. Kdaj bo član tiste zbornice? Tako kot sem jaz član čebelarskega društva - ko
               vidim, da to društvo organizira neke seminarje, neke tečaje, in vidim, da to društvo,
               dela v smislu skupnega dobrega. Če pa tam, to društvo, ne dela na takšen način, potem
               pa pač tam član ne bom. Se pravi, vse to je gibalo tudi tega zborničnega
               združevanja.</p>
               <p>In še enkrat. Jaz tega zakona ne poznam, me je samo v razpravo privabilo to članstvo
               v zbornicah, ker so tudi mene silili, da moram biti član veterinarske zbornice, pa mi
               pošiljajo položnice pa čisto nič drugega! Nobene informacije, nič ne vem, kaj delajo,
               edino to vem, da bi moral vsak mesec plačati toliko in toliko od svoje plače. Jaz se
               temu upiram, zato ker nikdar nisem tudi vstopil v to zbornico, ampak so me enostavno
               z nekim zakonom prisilili, da moram biti član te zbornice, ki pa mi nekoč, mimogrede
               povem, ni dala niti enega soglasja, ki sem ga potreboval; se pravi, ker so me hoteli
               onesposobiti.</p>
               <p>Tu je ta princip, ki ga zbornico lahko nagradi ali pa jo razgradi. In če slovenski
               kmetje niso zadovoljni s Kmetijsko-gozdarsko zbornico, zakaj bi jih vendarle silili,
               da morajo biti obvezni članic te zbornice. In enak princip velja za to.</p>
               <p>In naj vas samo še spomnim; ko je šlo za Gospodarsko zbornico, smo razlagali, kako bo
               to konec zborničnega sistema, če nek gospod ne bo tam več komandiral tako, kot je.
               Sedaj se pa ustanavljajo, ne vem, regionalne gospodarske zbornice, celo več jih bo
               nastalo in vsak, išče v kateri povezavi bo videl svoj interes. Se pravi - nič manj
               ni, več ljudi je povezano z zbornico in na večjih mestih se je začelo odločati. In
               verjamem, da bodo tudi ti, ki vršijo eno specifično dejavnost, to je zasebno
               varovanje, da bodo imeli še kakšen interes ostati v zbornici, postaviti si potem tudi
               tiste, ki jih bodo zastopali, plačati članarino, ob predpostavki, da bodo to zbornico
               razumeli za tisto zbornico, ki jim pomaga. Če jih bo pa ta zbornica na tej poti
               ovirala, kar se pri nas de facto dogaja, potem pa take zbornice ne rabijo in jo bodo
               izbrisali.</p>
               <p>Tako na žalost je in podpiram samo takšne odločitve, zakaj nekoga siliti, da je nekje
               član, če on tega noče. Tega ne razumem in tega mi nihče v tem parlamentu tudi ne bo
               mogel z nekimi argumenti dopovedati. Hvala lepa.</p>
            </sp>
            <sp xml:id="SDZ4-Redna-29-2007-06-21.sp199">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Ne. Potem zaključujem razpravo. O amandmajih bomo v skladu s časovnim
               potekom seje zbora odločali danes v okviru glasovanj, čez pol ure, to je ob 15.55. S
               tem prekinjam to točko dnevnega reda. Prekinjam sejo zbora, ki jo bomo nadaljevali ob
               15.55, to je pet minut pred četrto uro.</p>
               <stage xml:id="SDZ4-Redna-29-2007-06-21.stage12">(Seja je bila prekinjena ob 15.55 in se je nadaljevala ob 15.56.)</stage>
            </sp>
            <sp xml:id="SDZ4-Redna-29-2007-06-21.sp200">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da zasedete svoja mesta! Prehajamo
               na glasovanje zbora o predlogih odločitev. Prosim vas, da preverite delovanje svoj
               glasovalne naprave.</p>
               <p>V zvezi s prekinjeno <title xml:id="SDZ4-Redna-29-2007-06-21.title8">9. točko dnevnega reda</title> vas obveščam, da bo zbor v
               skladu s 139. členom Poslovnika tretjo obravnavo, to je glasovanje o <title xml:id="SDZ4-Redna-29-2007-06-21.title9">Predlogu
                  zakona o davku na tonažo</title>, opravil jutri, v petek, 22. junija 2007 v okviru
               glasovanj.</p>
               <p>V zvezi s prekinjeno <title xml:id="SDZ4-Redna-29-2007-06-21.title10">10. točko dnevnega reda</title> vas obveščam, da bo zbor v
               skladu s 139. členom Poslovnika tretjo obravnavo, to je glasovanje o <title xml:id="SDZ4-Redna-29-2007-06-21.title11">Predlog
                  zakona o preprečevanju pranja denarja in financiranja terorizma</title>, opravil
               jutri, v petek, 22. junija 2007 v okviru glasovanj.</p>
               <p>Enako velja tudi za <title xml:id="SDZ4-Redna-29-2007-06-21.title12">7. točko dnevnega reda</title>, to je za <title xml:id="SDZ4-Redna-29-2007-06-21.title13">Predlog zakona o
                  lokalnih volitvah</title>
               </p>
               <p>Nadaljujemo s prekinjeno <title xml:id="SDZ4-Redna-29-2007-06-21.title14">8. točko dnevnega reda,</title> to je z odločanjem o
               amandmajih v okviru <title xml:id="SDZ4-Redna-29-2007-06-21.title15">druge obravnave</title> k <title xml:id="SDZ4-Redna-29-2007-06-21.title16">Predlogu zakona o spremembah in
                  dopolnitvah zakona o lokalni samoupravi.</title> Prehajamo na odločanje o amandmaju
               Poslanske skupine Socialnih demokratov k 15. členu. Če bo amandma sprejet, postane
               amandma pod številko 2 brezpredmeten. Glasujemo! Navzočih je 65 poslank in poslancev,
               za je glasovalo 18, proti 47.</p>
               <p><stage xml:id="SDZ4-Redna-29-2007-06-21.stage13">(Za je glasovalo 18.)</stage> <stage xml:id="SDZ4-Redna-29-2007-06-21.stage14">(Proti 47.)</stage></p>
               <p>Ugotavljam, da predlagan amandma ni sprejet.</p>
               <p>Prehajamo na odločanje o amandmaju Poslanske skupine nepovezanih poslancev k istemu,
               to je 15. členu. Glasujemo. Navzočih je 66 poslank in poslancev, za je glasovalo 18,
               proti 46.</p>
               <p><stage xml:id="SDZ4-Redna-29-2007-06-21.stage15">(Za je glasovalo 18.)</stage> <stage xml:id="SDZ4-Redna-29-2007-06-21.stage16">(Proti 46.)</stage></p>
               <p>Ugotavljam, da predlagani amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               Poslovnika tretjo obravnavo, to je glasovanje o predlogu zakona, opravil jutri, v
               petek 22. junija 2007 v okviru glasovanj.</p>
               <p>S tem prekinjam to točko dnevnega reda.</p>
               <p>V zvezi s prekinjeno <title xml:id="SDZ4-Redna-29-2007-06-21.title17">6. točko dnevnega reda</title> vas obveščam, da bo zbor v
               skladu s 139. členom Poslovnika tretjo obravnavo, to je glasovanje o <title xml:id="SDZ4-Redna-29-2007-06-21.title18">Predlogu
                  zakona o nadzoru državne meje</title> opravil jutri, v petek, 22. junija v okviru
               glasovanj.</p>
               <p>Nadaljujemo s prekinjeno <title xml:id="SDZ4-Redna-29-2007-06-21.title19">5. točko dnevnega reda</title>, to je z odločanjem o
               amandmajih v okviru <title xml:id="SDZ4-Redna-29-2007-06-21.title20">druge obravnave</title> k <title xml:id="SDZ4-Redna-29-2007-06-21.title21">Predlogu zakona o spremembah in
                  dopolnitvah zakona o zasebne varovanju.</title> Prehajamo na odločanje o amandmaju
               pod številko 1 Poslanske skupine Slovenske nacionalne stranke k 3. členu. Glasujemo.
               Navzočih je 67 poslank in poslancev, za je glasovalo 20, proti 44.</p>
               <p><stage xml:id="SDZ4-Redna-29-2007-06-21.stage17">(Za je glasovalo 20.)</stage> <stage xml:id="SDZ4-Redna-29-2007-06-21.stage18">(Proti 44.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 2 poslanskih skupin SDS, NSi, SLS in
               DeSUS k 3. členu. Če bo amandma sprejet, postane amandma pod številko 3
               brezpredmeten. Glasujemo. Navzočih je 57 poslank in poslancev, za je glasovalo 48,
               proti 4.</p>
               <p><stage xml:id="SDZ4-Redna-29-2007-06-21.stage19">(Za je glasovalo 48.)</stage> <stage xml:id="SDZ4-Redna-29-2007-06-21.stage20">(Proti 4.)</stage></p>
               <p>Ugotavljam, da je amandma sprejet. S tem je amandma pod številko 3 postal
               brezpredmeten.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 6.a
               členu. Amandma je vsebinsko povezan z amandmajem istih predlagateljev k 8. členu. Če
               amandma ne bo sprejet, postane amandma pod številko 1 k 8. členu brezpredmeten.
               Glasujemo. Navzočih je 63 poslank in poslancev, za je glasovalo 46, proti 11.</p>
               <p><stage xml:id="SDZ4-Redna-29-2007-06-21.stage21">(Za je glasovalo 46.)</stage> <stage xml:id="SDZ4-Redna-29-2007-06-21.stage22">(Proti 11.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 8.
               členu. Glasujemo. Navzočih je 62 poslank in poslancev, za je glasovalo 47, proti
               10.</p>
               <p><stage xml:id="SDZ4-Redna-29-2007-06-21.stage23">(Za je glasovalo 47.)</stage> <stage xml:id="SDZ4-Redna-29-2007-06-21.stage24">(Proti 10.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju Poslanske skupine Socialnih demokratov k 8. členu.
               Amandma je vsebinsko povezan z amandmajem istega predlagatelja k 36. členu. Če
               amandma ne bo sprejet, postane amandma k 36. členu brezpredmeten. Glasujemo. Navzočih
               je 68 poslank in poslancev, za je glasovalo 21, proti 47.</p>
               <p><stage xml:id="SDZ4-Redna-29-2007-06-21.stage25">(Za je glasovalo 21.)</stage> <stage xml:id="SDZ4-Redna-29-2007-06-21.stage26">(Proti 47.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Slovenske nacionalne stranke k
               22. členu. Glasujemo. Navzočih je 67 poslank in poslancev, za je glasovalo 25, proti
               39.</p>
               <p><stage xml:id="SDZ4-Redna-29-2007-06-21.stage27">(Za je glasovalo 25.)</stage> <stage xml:id="SDZ4-Redna-29-2007-06-21.stage28">(Proti 39.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Slovenske nacionalne stranke k
               28. členu. Glasujemo. Navzočih je 68 poslank in poslancev, za je glasovalo 24, proti
               43.</p>
               <p><stage xml:id="SDZ4-Redna-29-2007-06-21.stage29">(Za je glasovalo 24.)</stage> <stage xml:id="SDZ4-Redna-29-2007-06-21.stage30">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Slovenske nacionalne stranke k
               33. členu. Če bo amandma sprejet, postane amandma pod številko 2 brezpredmeten.
               Glasujemo. Glasujemo. Navzočih je 66 poslank in poslancev, za jih je glasovalo 24,
               proti 42.</p>
               <p><stage xml:id="SDZ4-Redna-29-2007-06-21.stage31">(Za je glasovalo 24.)</stage> <stage xml:id="SDZ4-Redna-29-2007-06-21.stage32">(Proti 42.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi in DeSUS k 33. členu.
               Glasujemo. Navzočih je 65 poslank in poslancev, za jih je glasovalo 48, proti 10.</p>
               <p><stage xml:id="SDZ4-Redna-29-2007-06-21.stage33">(Za je glasovalo 48.)</stage> <stage xml:id="SDZ4-Redna-29-2007-06-21.stage34">(Proti 10.)</stage></p>
               <p>Ugotavljam, da je predlagani amandma sprejet.</p>
               <p>K 36. členu je amandma brezpredmeten.</p>
               <p>Prehajamo na odločanje o amandmaju Poslanske skupine Socialnih demokratov k 41.
               členu. Glasujemo. Navzočih je 69 poslank in poslancev, za jih je glasovalo 25, proti
               43.</p>
               <p><stage xml:id="SDZ4-Redna-29-2007-06-21.stage35">(Za je glasovalo 25.)</stage> <stage xml:id="SDZ4-Redna-29-2007-06-21.stage36">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Besedo dajem predlagatelju predloga zakon, če želi podati predlog za nadaljevanje
               obravnave. Imate besedo. Izvolite, gospod Zinrajh.</p>
            </sp>
            <sp xml:id="SDZ4-Redna-29-2007-06-21.sp201">

               <speaker>MAG. ZVONKO ZINRAJH:</speaker>

               <p>Hvala lepa. Prosim Državni zbor, da opravi še tretjo obravnavo.</p>
            </sp>
            <sp xml:id="SDZ4-Redna-29-2007-06-21.sp202">

               <speaker>PREDSEDNIK FRANCE CUKJATI:</speaker>

               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona. Prehajamo na odločanje o navedenem predlogu. Sklep ne bo sprejet, če
               mu bo nasprotovala več kot tretjina navzočih poslancev. Glasujemo o predlogu.
               Navzočih je 70 poslank in poslancev, za jih je glasovalo 47, proti 23.</p>
               <p><stage xml:id="SDZ4-Redna-29-2007-06-21.stage37">(Za je glasovalo 47.)</stage> <stage xml:id="SDZ4-Redna-29-2007-06-21.stage38">(Proti 23.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil jutri, v petek, 22. junija
               2007 v okviru glasovanj. Službe zbora bodo pripravile pregled, v katerega bodo
               vključeni sprejeti amandmaji in členi, h katerim so bili amandmaji sprejeti.
               Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora. Prekinjam to točko dnevnega reda.</p>
               <p>Nadaljujemo s <title xml:id="SDZ4-Redna-29-2007-06-21.title22">prekinjeno 13. točko dnevnega reda - s tretjo obravnavo Predloga
                  zakona o štipendiranju.</title> Državni zbor je v torek, 19. junija 2007, opravil
               drugo obravnavo navedenega predloga zakona. Ker so bili v drugi obravnavi sprejeti
               amandmaji k manj kot desetini členov dopolnjenega predloga zakona, je zbor na predlog
               predlagatelja zakona sklenil, da bo na podlagi prvega odstavka 138. člena Poslovnika
               Državnega zbora še na tej seji opravil tretjo obravnavo predloga zakona. Ugotavljam,
               da je bil k 16. členu vložen amandma, ki ga predlagajo poslanske skupine Slovenske
               demokratske stranke, NSi, SLS in DeSUS. Prehajamo na razpravo o tem amandmaju, ki ste
               ga prejeli na klop. In sprašujem, želi kdo razpravljati o tem amandmaju? Nihče.
               Zaključujem razpravo in prehajamo na odločanje o predlaganem amandmaju. Glasujemo.
               Navzočih je 69 poslank in poslancev, za je glasovalo 60, proti 2.</p>
               <p><stage xml:id="SDZ4-Redna-29-2007-06-21.stage39">(Za je glasovalo 60.)</stage> <stage xml:id="SDZ4-Redna-29-2007-06-21.stage40">(Proti 2.)</stage></p>
               <p>Ugotavljam, da je predlagani amandma k 16. členu sprejet.</p>
               <p>Na podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi sprejetih
               amandmajev predlog zakona neusklajen. Zato prehajamo na odločanje o predlogu zakona v
               celoti. Odpiram prijavo za obrazložitev glasu v imenu poslanskih skupin.</p>
               <p>Gospa Jeraj, izvolite, imate besedo.</p>
            </sp>
            <sp xml:id="SDZ4-Redna-29-2007-06-21.sp203">

               <speaker>ALENKA JERAJ:</speaker>

               <p>Hvala za besedo. V naši poslanski skupini bomo zakon o štipendiranju z veseljem
               podprli, ker prinaša pregledno in enotno ureditev področja štipendiranja, omogoča
               tudi boljšo dostopnost do pridobitve štipendije, prinaša bistveno več štipendij, kot
               smo jih imeli do sedaj, torej kar 10 tisoč novih štipendij se nam obeta. Štipendije
               se nam dvigujejo, torej bodo študentje in dijaki dobili več in s tem jim zagotavljamo
               boljše pogoje za učenje in študij. Seveda pa se z zakonom, ki bistveno izboljšuje
               tudi področje kadrovskih štipendij, izboljšuje tudi povezava med izobraževanjem in
               gospodarstvom, kar bo zagotovo pomenilo tudi večjo zaposljivost mladih, zato bomo
               zakon podprli.</p>
            </sp>
            <sp xml:id="SDZ4-Redna-29-2007-06-21.sp204">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp xml:id="SDZ4-Redna-29-2007-06-21.sp205">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Socialni demokrati bomo sistemski zakon o
               štipendiranju podprli.</p>
               <p>Prvi razlog, zakaj bomo to storili je, da v resnici imamo v enem zakonskem besedilu
               urejene tri tipe štipendij. Upamo, da je dolgotrajno usklajevanje in sprejetje vsaj
               nekaterih amandmajev, ki so bili po mnenju Študentske organizacije Slovenije za
               izboljšanje zakona bistvenega pomena, vendarle pripomoglo k temu, da se bo kateri od
               ciljev, ki so jih predlagatelji napovedovali, uresničil. Res je bilo najprej rečeno,
               da bomo z novo zakonodajo dobili okrog 20 tisoč novih štipendij, zdaj se je
               napovedano povečanje zmanjšalo za polovico. Ampak vendarle; če je sistem dobro
               nastavljen za zagotavljanje državnih štipendij, slišati je bilo, kako se je cenzus
               popravil, no ampak gre vendarle samo nekaj evrov, pa če bo to res prineslo kaj novih
               štipendij, je dobro. Drugo vprašanje ostaja odprto, kako se bodo po novem gibale
               kadrovske štipendije, in tudi pri sistemu Zoisovih štipendij so se neke malenkostne
               izboljšave z amandmaji vendarle zgodile.</p>
               <p>To je torej tisto, zaradi česar bomo v Poslanski skupini Socialnih demokratov zakon
               podprli, menimo pa, da zakon sam po sebi vseh odprtih vprašanj štipendiranja ne bo
               rešil, da bi bistvene premike morali doseči pri kadrovskem štipendiranju in pri
               Zoisovem štipendiranju, državne štipendije pa verjetno ne morejo biti cilj, če so
               samo socialni korektiv. Hvala.</p>
            </sp>
            <sp xml:id="SDZ4-Redna-29-2007-06-21.sp206">

               <speaker>PREDSEDNIK FRANCE CUKJATI:</speaker>

               <p>Hvala. Želi kdo obrazložiti glas v svojem osebnem imenu? Ja, vidim roke, zato odpiram
               prijavo.</p>
               <p>Gospa Uhanova, izvolite, imate besedo.</p>
            </sp>
            <sp xml:id="SDZ4-Redna-29-2007-06-21.sp207">

               <speaker>MARJETKA UHAN:</speaker>

               <p>Hvala lepa. Jaz bom ta zakon podprla, ker je že sam zakon prinesel povečanje števila
               štipendij, brez teh amandmajev, ki so bili sprejeti na seji. Mislim, da je zakon
               dober, lažje bodo prišli študentje do štipendij in upam, da bo tudi končen efekt
               dober, da bodo študentje prej doštudirali, da jim ne bo treba toliko delati prek
               študentskih servisov in da bodo tudi prej prišli do zaposlitev.</p>
            </sp>
            <sp xml:id="SDZ4-Redna-29-2007-06-21.sp208">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp xml:id="SDZ4-Redna-29-2007-06-21.sp209">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz bom v prvi vrsti pozdravila odločitev, tudi koalicijskih
               poslancev, da so dejansko prikimali izglasovani odločitvi v okviru amandmajev v drugi
               obravnavi na seji Državnega zbora.</p>
               <p>S temi izglasovanimi amandmaji je zakon vsekakor boljši, kakršen je bil prvotno
               zastavljen, od tistega trenutka dalje, ko je prišel v Državni zbor. In jaz tudi
               resnično upam, da bo zakon dajal ali pa dal tiste rezultate, ki so bili obljubljeni;
               torej 10 tisoč novih štipendistov. Vsekakor pozdravljam in tudi napovedujem, da bom
               zakon v takšni obliki podprla.</p>
            </sp>
            <sp xml:id="SDZ4-Redna-29-2007-06-21.sp210">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc.</p>
            </sp>
            <sp xml:id="SDZ4-Redna-29-2007-06-21.sp211">

               <speaker>JOSIP BAJC:</speaker>

               <p>Hvala lepa, gospod predsednik. Spoštovane kolegice in kolegi! Tako kot sem
               predvčerajšnjim dal enega od 36-ih glasov k predlogu amandmaja k 13. členu in enega
               tudi od 36-ih glasov k amandmaju k 16. členu, bom danes podprl zakon v celoti. Ne
               razumem pa nek "salto mortale", ko vsi podpiramo danes zakon, ko smo predvčerajšnjim
               glasovali k 13. členu, jih je bilo proti amandmaju 35 in proti amandmaju k 16. členu
               34.</p>
            </sp>
            <sp xml:id="SDZ4-Redna-29-2007-06-21.sp212">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drobnič.</p>
            </sp>
            <sp xml:id="SDZ4-Redna-29-2007-06-21.sp213">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovane kolegice in kolegi! Današnja mlada generacija se
               sooča na področju šolanja in zaposlovanja z več problemi. V prvi vrsti, kot je bilo
               že povedano nekaj: nepovezanost študija in zaposlitve, potem zelo velik upad
               kadrovskih štipendij s 40 tisoč na 7 tisoč v zadnjih 15-ih letih, kar tudi govorijo
               tam, da je slabša povezanost študija in pa dela torej praktičnih izkušenj. Pozno
               vključevanje mladih v zaposlitev - tukaj so naši mladi na repu evropske lestvice.
               Potem spodbujanje nadarjenih skozi Zoisove štipendije - da bi imeli res prave
               kriterije, da se ne bi s kriteriji stimulirali tisti, ki izhajajo iz dobrega
               ekonomskega socialnega statusa, saj tisti imajo dober "back ground" za to, da se
               odločajo za študij. Treba je poskrbeti za tiste, ki izhajajo iz šibkejše stoječih
               okolij. Dolgotrajnost in seveda neučinkovitost študija, h kateremu lahko prispevajo k
               temu tudi neprožne univerze.</p>
               <p>Seveda se moramo vprašati, ali vsi ti instrumenti, ki jih imamo danes v tem zakonu,
               pripeljejo do tega cilja. Ali smo premislili, ali so zadosti, je zadosti instrumentov
               spodbujanje za kadrovske štipendije in za ostale? Sam menim, da ne. Pri nekaterih je
               upanje zaman, zapravljena priložnost. Kje je odgovornost politike in politikov za to,
               da se zagotovi mladim dober vstop v življenje, v poklicno življenje? Torej, o
               odgovornosti govorimo starejše, zrelejše generacije. Mladi imajo zagon, imajo
               energijo, imajo zanos. Starejši, odrasli ...<stage xml:id="SDZ4-Redna-29-2007-06-21.stage41">/Opozorilni znak za konec razprave./</stage>...
               morajo imeti modrost. Ravno te modrosti v tem zakonu manjka. Cene bodo plačali mladi.
            </p>
            </sp>
            <sp xml:id="SDZ4-Redna-29-2007-06-21.sp214">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-29-2007-06-21.sp215">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! Jaz in seveda vsi moji kolegi v
               poslanski skupini bomo ta zakon podprli. To je eden tistih zakonov, za katerega lahko
               rečemo, da je vendarle v duhu tistega, kar je velikokrat deklarirano, torej skrb za
               mlade, študirajoče, za znanje, čeprav bi se ga dalo tudi kako drugače rešiti in
               kakšno stvar še veliko bolje opraviti; ampak, vendarle "bolje vrabec v roki kot golob
               na strehi". Jaz sicer dvomim, da se bodo zaradi tega leta študija kaj skrajšala,
               ampak obenem pa naj povem, da že tam od 70. let je približno ista številka, kljub
               vsem spremembam pri štipendiranju ali neštipendiranju. Ter razlik ni, tudi v vaših
               časih, gospod Drobnič, je bilo 7,6 leta, mislim, da študijska doba, povprečna. V
               mojih tudi nekaj takega, zaradi tega, ker je bilo treba tudi kdaj eskivirati vojsko
               ali kaj takšnega. Vedno so bili pametni razlogi zakaj se študira dlje. Hvala lepa.
            </p>
            </sp>
            <sp xml:id="SDZ4-Redna-29-2007-06-21.sp216">

               <speaker>PREDSEDNIK FRANCE CUKJATI:</speaker>

               <p>Gospod Janc.</p>
            </sp>
            <sp xml:id="SDZ4-Redna-29-2007-06-21.sp217">

               <speaker>KRISTIJAN JANC:</speaker>

               <p>Hvala lepa, spoštovani predsednik. Predstavniki Vlade, kolegice in kolegi, študentje
               na galeriji! Jaz sem zelo zadovoljen, da je včerajšnja razprava dala pot obema
               amandmajema pozitivno afirmacijo - k 13. in 16. S tega mesta se vsem tistim poslankam
               in poslancem zahvaljujem za to podporo in upam, da je današnje vzdušje, bolj topel
               dan prispeval k temu, da bomo skupaj soglasno sprejeli dober zakon, ki pa bo s tema
               dvema amandmajema še boljši in bo omogočil našim dijakom in študentom, tistim
               revnejšim družinam, da se bodo bolj približali tem štipendijami, ki jih potrebujejo
               za šolanje.</p>
               <p>Slovenska ljudska stranka in sam bom z veseljem ta zakon podprl v dobrobit našim
               dijakom in študentom. Verjamem, da bodo tudi tisti, ki živijo na obrobju naše
               Slovenije, imeli danes večjo možnost dostopa do študija, kot tisti, ki živijo v
               Ljubljani in Mariboru. Hvala lepa.</p>
            </sp>
            <sp xml:id="SDZ4-Redna-29-2007-06-21.sp218">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-29-2007-06-21.sp219">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Jaz v svojem osebnem
               imenu, pa tudi lahko rečem v imenu kolegic, poslank in poslancev Poslanske skupine
               nepovezanih poslancev Zares - bomo podprli ta predlog zakona z nekoliko grenkobe. Ta
               grenkoba je preprosto v tem, da bi še z nekaterimi manjšimi popravki lahko dosegli
               bistveno več in omogočili študirajoči populaciji in dijakom lažji dostop do
               izobraževalnih institucij in jim olajšali življenje in tudi študij. Žal se bojim, da
               se vse napovedi, ki so bile zelo obetavne s strani Vlade, s temi spremembami ne bodo
               uresničili, nekatere pa se bodo prav zaradi tega, ker smo včeraj uspeli najti pri
               nekaterih členih skupno dovolj moči, da smo te člene popravili.</p>
               <p>Veseli me tudi, da smo popravili člen, kar zadeva Zoisove štipendije, ocenjevanje
               dosežkov. Mislim, da je sedaj boljše, kot je bilo prej. Ni po mojem okusu povsem,
               vendar je boljše, kot je bilo prej. Nismo rešili v celoti vprašanje teh tako
               imenovanih družinskih prihodkov. Mislim, da problem študentskega dela in vključevanja
               tega dela še naprej obstaja in s tem te dileme in, če hočete, nelogičnosti, ki sem
               jih opisal včeraj, še obstajajo. Pa vendar; ta zakon je, čeprav ne povsem po našem
               okusu, boljši kot prejšnji in zato ga bomo podprli. Hvala lepa.</p>
            </sp>
            <sp xml:id="SDZ4-Redna-29-2007-06-21.sp220">

               <speaker>PREDSEDNIK FRANCE CUKJATI:</speaker>

               <p>Hvala. Gospod Horvat.</p>
            </sp>
            <sp xml:id="SDZ4-Redna-29-2007-06-21.sp221">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovana gospa ministrica, predstavniki Vlade,
               kolegice in kolegi! Veseli me ta široka podpora temu sistemskemu zakonu o
               štipendiranju. Seveda bom tudi sam z veseljem ta zakon podprl. Ne gre samo za deset,
               morda več tisoč novih štipendij, gre predvsem za dobrih 20 milijonov evrov
               zagotovljenih sredstev, s čimer ima Vlada resen namen bistveno izboljšati
               štipendijsko politiko v Sloveniji. Ključno v tem zakonu se mi zdi, da je dan nek nov
               zagon predvsem kadrovskim štipendijam, ki se mi zdijo izjemno kvalitetne in v
               Sloveniji izjemno potrebne, da ne bomo imeli študentov zaradi študija, ampak študente
               zato, da bodo koristili našemu gospodarstvu, razvoju naše blaginje. In ravno v tem
               pogledu pozdravljam to namero Vlade in bom ta zakon torej z veseljem podprl. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp222">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anderlič. <stage xml:id="SDZ4-Redna-29-2007-06-21.stage42">(Se odpoveduje.)</stage> Želi še kdo obrazložiti svoj glas? Odpiram
               prijave za obrazložitev glasu v svojem imenu. Gospod Pukšič.</p>
            </sp>
            <sp xml:id="SDZ4-Redna-29-2007-06-21.sp223">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, študentje! Torej, končno je prišel
               Zakon o štipendiranju v obravnavo in je dobro, da ga tudi danes sprejemamo s tema
               dvema amandmajema, ki sem ju tudi sam podprl, in sem vesel, da smo zakon nekoliko
               izboljšali. Nekoliko me skrbi oziroma še raje bi videl, če bi zakon začel veljati v
               naslednjem študijskem letu, ampak, žal, bo začel veljati šele leta 2008/2009. Mogoče
               bi se dalo tu kaj narediti tudi na samem ministrstvu. Pa vendar sem prepričan, da so
               študentje za to, da študirajo, da v čim krajšem času oziroma v predvidenem,
               normiranem času tudi doštudirajo in potem začnejo ustvarjati in se vključevati v
               družbo. Le na ta način bomo lahko razvili še hitreje rastočo, razvijajočo družbo in
               našo državo začeli peljati v smeri tudi evropskih prihodkov, ne samo evropskih
               odhodkov, tako kot so vse ostale cene, tudi čas je, da delavke in delavci pridejo
               tudi na prihodkovni strani v primerjavo z dohodki. In verjamem, da bo ta mlada
               študentarija in študentje, ki bodo prišli, to tudi dopolnili in pripeljali, bom
               rekel, toliko dodane vrednosti, da bo tudi to možno. Zato bom zakon tudi podprl.</p>
            </sp>
            <sp xml:id="SDZ4-Redna-29-2007-06-21.sp224">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-29-2007-06-21.sp225">

               <speaker>ALOJZ SOK:</speaker>

               <p>Hvala lepa. Spoštovana ministrica s sodelavcem, kolegice poslanke in poslanci! Tudi
               sam bom zakon podprl kot očitno večina ali pa vsi, ki tukaj sedimo, in upam, da bo
               mogoče tudi ta zakon doprinesel k temu, da bo vsaj ena od slovenskih univerz postala
               med prvimi 500 na svetu.</p>
               <p>Zakon je, tako kot sedaj slišim to potrjevanje, očitno zelo dober in če seštejemo
               vse, kolikor bomo skozi štipendije v letu 2009 prispevali k samemu razvoju, je to več
               kot 32 milijonov evrov več kot v letošnjem letu. Res ne vidim nobenega razloga, da
               slovenski študentje in pa nekateri ob tem še pravijo, da je to premalo, ker si v tem
               trenutku niti več ne bi mogli privoščiti.</p>
               <p>Kar se pa tiče dopolnila k 13. členu, ki ga nekateri tako na veliko razglašate za
               svojo pogruntavščino, videli bomo, če bo to dopolnilo res prineslo tisto, kar želite,
               ali pa bo samo ena dodatna birokratska ovira na poti k zagotavljanju večjega števila
               štipendij za slovensko podeželje, tako kot večkrat govorimo; ampak, veste tisti, ki
               prihajajo s podeželja, so vedno v centrih več plačali za študij, kot tisti, ki živijo
               v mestih. To je bilo in to bo tudi ostalo v bodoče in to vsi, ki s podeželja
               prihajamo, tudi vemo. Hvala lepa.</p>
            </sp>
            <sp xml:id="SDZ4-Redna-29-2007-06-21.sp226">

               <speaker>PREDSEDNIK FRANCE CUKJATI:</speaker>

               <p>Hvala. Gospod Štebe.</p>
            </sp>
            <sp xml:id="SDZ4-Redna-29-2007-06-21.sp227">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsednik, za besedo. Spoštovani! Jaz bom zakon podprl, pa ne
               zaradi tega, da bi si delal samopromocijo, ampak zato, ker menim, da je to en del
               tistega, kar študentje potrebujejo za svoj normalen študij. Veliko bolj bistveno pa
               je, da veliko večja vsota denarja, ki je namenjena za delovanje visokega šolstva,
               univerz, delo profesorjev in za to, da študentje lahko študirajo, da bo ta naložba
               bolj učinkovita. Produktivnost je tisto, kjer Slovenija še vedno zaostaja za razvitim
               Zahodom. Tukaj pričakujem, da bo delo bistveno resnejše tako profesorjev kot tudi
               študentov. Predvsem pa pričakujem od študentov, ki so pohiteli z zunanjim oznanjanjem
               tega zakona, da bodo obrnili te svoje transparente, in upam, da je na drugi strani
               napisano kaj bolj navdušujočega kot to, da je, "Vlada vtaknila štipendije v svoj
               žep". Hvala lepa.</p>
            </sp>
            <sp xml:id="SDZ4-Redna-29-2007-06-21.sp228">

               <speaker>PREDSEDNIK FRANCE CUKJATI:</speaker>

               <p> Hvala. Gospod Petan.</p>
            </sp>
            <sp xml:id="SDZ4-Redna-29-2007-06-21.sp229">

               <speaker>RUDOLF PETAN:</speaker>

               <p>Hvala za besedo, gospod predsednik, spoštovani.</p>
               <p>Torej jaz bom seveda ta zakon podprl, še posebej pa ta zakon podpiram zaradi enega
               vzroka, to je, mislim, tudi glavni cilj tega zakona: namreč, da bo približno 10 tisoč
               štipendij več. In to se mi zdi edino pomembno pri tej zadevi. Postavljanje nekih
               pragov pomeni več administracije, tega si sicer ne želim, vendar pač je že tako, da
               pri vsaki stvari - vsaka palica ima dva konca. Prepričan sem, da bo tudi ta drugi
               administrativni konec palice bistveno manjši in da bo nekako tudi zameglil tisti
               najpomembnejši del, to pa je 10 tisoč štipendij več. Želel bi omeniti tudi, da bom
               enkrat za razliko z veseljem tudi sprejel tiste finančne posledice, kajti to, da bo
               Vlada namenila krepko preko 20 milijonov evrov več sredstev za štipendiranje, mislim,
               da to lahko naredimo z lahkim srcem. Vsaj jaz bom to naredil. Želel pa bi si, da bi
               to bil eden mogoče od tistih pomembnejših korakov k temu, da bi štipendiranje bilo
               tudi v vlogi nekega usmerjanja, da bi se mladi odločali za študij tudi na tistih
               smereh, kjer so tudi velike potrebe. Sedaj imamo namreč veliko razliko med potrebami
               in seveda med iskalci zaposlitve, ki imajo takšne usmeritve, so študirali takšne
               usmeritve, ki niso zaposljive. Tako bom ta zakon podprl in se veselim tega, da bo teh
               10 tisoč štipendij več. Hvala lepa.</p>
            </sp>
            <sp xml:id="SDZ4-Redna-29-2007-06-21.sp230">

               <speaker>PREDSEDNIK FRANCE CUKJATI:</speaker>

               <p>Hvala. Zdi se, da ni več interesa po obrazložitvi, zato prehajamo na glasovanje.
               Glasujemo o zakonu v celoti. Navzočih je 70 poslank in poslancev, za je glasovalo 70,
               proti nihče.</p>
               <p><stage xml:id="SDZ4-Redna-29-2007-06-21.stage43">(Za je glasovalo 70.)</stage> <stage xml:id="SDZ4-Redna-29-2007-06-21.stage44">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda in <stage xml:id="SDZ4-Redna-29-2007-06-21.stage45">/aplavz/</stage>
               današnje glasovanje <stage xml:id="SDZ4-Redna-29-2007-06-21.stage46">/aplavz/</stage>. Prosim, spoštovane goste, da se umirijo in ne motijo
               nadaljnjega dela.</p>
               <p>Prehajamo na <title xml:id="SDZ4-Redna-29-2007-06-21.title23">19. TOČKO DNEVNEGA REDA</title> to je na <title xml:id="SDZ4-Redna-29-2007-06-21.title24">OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O PARLAMENTARNEM NADZORU OBVEŠČEVALNIH IN
                  VARNOSTNIH SLUŽB</title>.</p>
               <p>Predlog zakona je v obravnavo zboru predložila skupina poslancev s prvopodpisanim
               gospodom Jožetom Tankom.</p>
               <p>Besedo dajem predstavniku predlagateljev za dopolnilno obrazložitev predloga zakona.
               Gospod Tanko, prosim, imate besedo.</p>
            </sp>
            <sp xml:id="SDZ4-Redna-29-2007-06-21.sp231">

               <speaker>JOŽE TANKO:</speaker>

               <p>Hvala lepa za besedo. Lep pozdrav vsem. Po tem zmagoslavnem zaključku te točke ob
               sprejemu Zakona o štipendiranju, imamo pred sabo nekoliko bolj zahtevno zadevo, ki
               zadeva parlamentarni nadzor nad obveščevalnimi službami. Ta zakon je bil vložen s
               podpisi vseh poslanskih skupin in tudi samostojnega poslanca, kar pomeni, da smo se
               pri tako zahtevni točki, kot je nadzor nad varnostnimi in obveščevalnimi službami,
               praktično glede osnovne vsebine v celoti uskladili.</p>
               <p>Novela zakona je v bistvu sestavljena iz dveh delov, iz dela, ki povzema rešitve iz
               novele, ki so jo pripravili in tudi vložili v zakonodajni postopek v poslanski
               skupini ali pa delu Poslanske skupine nepovezanih poslancev. To novelo so kasneje
               umaknili in s tem omogočili, da smo vložili ta skupen predlog. Drugi del novele
               zakona pa se prilagaja rešitvam, ki jih prinaša dogovor vseh poslanskih skupin v
               Državnem zboru, s katerim v poslovniku omogočamo, da bo opozicija poleg vodstvenih
               mest v nadzornih delovnih telesih pridobila tudi večino v teh delovnih telesih, tako
               da bo lahko polno opravljala svojo nadzorstveno funkcijo.</p>
               <p>V bistvu se zakon usklajuje z dvema zakonoma še dodatno, to je Zakonom o kazenskem
               postopku, gre za uskladitev z rešitvami, ki zadevajo tajno opazovanje, ki zadevajo
               pridobivanje podatkov na elektronskem komunikacijskem omrežju in ki zadevajo tudi
               tajno delovanje. Te rešitve po novem zakonu spadajo med nove nadzorovane ukrepe
               varnostne službe. Usklajuje pa se tudi z Zakonom o telekomunikacijah.</p>
               <p>Na zakon sta vložena dva amandmaja, oba k 4. členu. Predlagam, da poslanci podprete
               tistega, ki je za vas sprejemljivejši. Hvala lepa.</p>
            </sp>
            <sp xml:id="SDZ4-Redna-29-2007-06-21.sp232">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnavala Komisija za nadzor nad delom obveščevalnih in
               varnostnih služb kot matično delovno telo. Prosim predsednika komisije dr. Pavla
               Gantarja, da predstavi poročilo komisije.</p>
            </sp>
            <sp xml:id="SDZ4-Redna-29-2007-06-21.sp233">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi, spoštovani predstavniki
               Vlade! Komisija za nadzor nad delom obveščevalnih in varnostnih služb je na 10. nujni
               seji, dne 8.6.2007, kot matično delovno telo obravnavala Predlog zakona o spremembah
               in dopolnitvah zakona o parlamentarnem nadzoru obveščevalnih in varnostnih služb, ki
               ga je v obravnavo po skrajšanem postopku predložila skupina poslancev s
               prvopodpisanim gospodom Jožetom Tankom, predstavnikov vseh poslanskih skupin,
               italijanske in madžarske narodne skupnosti in nepovezani poslanec dr. Slavko Gaber.
               Člani komisije so kot običajno dobili tudi predlog zakona, mnenje Zakonodajno-pravne
               službe ter mnenje Vlade Republike Slovenije.</p>
               <p>Predstavnik predlagatelja je na odboru podal glavne razloge predlagane spremembe
               zakona. Zelo enostavno rečeno, gre za dva tipa sprememb. Prvi je vsebinske narave,
               saj gre za uskladitev zakona, spremembe o parlamentarnem nadzoru, z novelo zakona o
               kazenskem postopku. Drugi del pa je vstopil naknadno kot posledica dogovora med
               poslanskimi skupinami, da se nadzornemu delovnemu telesu odvzame zakonodajna
               funkcija, hkrati pa opozicija dobi večino v teh dveh telesih.</p>
               <p>Če na kratko predstavim, kolegice in kolegi. Torej ta zakon, ta novela obravnava
               naslednja vprašanja: uskladitev Zakona o parlamentarnem nadzoru z novelo Zakona o
               kazenskem postopku pri nadzoru izvrševanja ukrepov iz 149.a člena ter 155.a člena,
               črtanje pete alineje 13. člena - to je črtanje določbe, ki komisiji daje zakonodajno
               pristojnost - vprašanje zaščite stalnega delavca ali sodelavca pri izvajanju nadzora
               pooblaščene skupine iz 25. člena Zakona o parlamentarnem nadzoru nad Sovo, ter
               nekatere terminološke uskladitve. Ne bo dovolj časa, da bi vas zelo podrobno seznanil
               s temi spremembami. Povem naj samo to, da je pod 1. točko bilo usklajeno vse, kar je
               potrebno v zvezi z novim zakonom o kazenskem postopku. Da smo uskladili tudi dejstvo,
               da prihaja zaradi novih medijskih tehnologij tudi do izdelave, pridobitve in uporabe
               določenih podatkov, da smo tudi to uvrstili v parlamentarni nadzor. In da smo med
               parlamentarni nadzor uvrstili tudi nadzor nad tako imenovanim elektronskim oziroma
               telekomunikacijskim prometom.</p>
               <p>Pomembna točka te naše razprave je bila, kako v okviru parlamentarnega nadzora
               zakonsko zaščititi tajnega delavca oziroma sodelavca. V tem smislu ni bilo nikakršne
               razlike med člani komisije okoli tega, da je to potrebno storiti, in to tako, da se
               članom nadzorne komisije oziroma te komisije, pooblaščene skupine, da se preprosto
               prepreči vpogled v tisti del dokumenta ali dokumente, ki bi razkrivali tajne
               sodelavce. Problem je bil v tem, kdo naj to odredi, kdo naj to odredi, odloči. Bili
               sta dve skupini. Ena skupina je trdila, da naj to odloči predstojnik nadzorovane
               službe, druga pa, da naj odloči pristojni minister za obrambo. Komisija se je
               odločila za predstojnika nadzorovane službe, hkrati pa smo bili nezadovoljni z eno in
               drugo rešitvijo, zato smo sprejeli sklep, s katerim smo pridobili mnenje treh
               strokovnjakov, ki je podano kot mnenje v rešitvi amandmaja, kot ga je predlagala
               skupina nepovezanih poslancev. O tem pozneje.</p>
               <p>Komisija je oblikovala in sprejela amandmaje k 2., 4., 6., 7. in 8. členu, sprejela
               je že omenjeni sklep. Komisija je v skladu s 128. členom Poslovnika Državnega zbora
               glasovala o vseh členih predloga zakona skupaj in jih soglasno sprejela. Z
               vključitvijo sprejetih amandmajev v zakonski predlog je komisija določila besedilo
               dopolnjenega predloga, ki je sestavni del poročila.</p>
               <p>Še dve besedi bi rekel. Na seji je veliko članov komisije izražalo nezadovoljstvo nad
               tem, da se ukinja zakonodajna funkcija, in o tem, to nezadovoljstvo jaz tudi delim,
               moram priznati, in o tem bo mogoče še kakšna beseda v nadaljevanju te razprave. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp234">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku Vlade za uvodno obrazložitev mnenja. Gospod Marolt,
               državni sekretar, izvolite.</p>
            </sp>
            <sp xml:id="SDZ4-Redna-29-2007-06-21.sp235">

               <speaker>ROBERT MAROLT:</speaker>

               <p>Hvala lepa, gospod predsednik, za besedo. Spoštovane poslanke, spoštovani poslanci!
               Vlada Republike Slovenije je proučila Predlog zakona o spremembah in dopolnitvah
               zakona o parlamentarnem nadzoru obveščevalnih in varnostnih služb in ga podpira.
               Vlada ocenjuje, da je predlog zakona ustrezen tako z vidika pravnosistemskega
               usklajevanja z določbami drugih zakonov, prav tako z vidika nadzorne funkcije
               zakonodajne veje oblasti kot dela ustavnega načela delitve oblasti ter tudi z vidika
               učinkovitega parlamentarnega nadzora nad obveščevalnimi in varnostnimi službami, ki
               posegajo v človekove pravice in temeljne svoboščine.</p>
               <p>Prav tako menimo, da predlog zakona in k njemu vloženi amandma Poslanske skupine
               Slovenske demokratske stranke, Poslanske skupine Nove Slovenije in Poslanske skupine
               Slovenske ljudske stranke k 4. členu predloga zakona upravičeno, ustrezno ter
               uravnoteženo širi nadzorno funkcijo zakonodajne oblasti tudi na ukrepe, ki jih
               izvajajo tajni delavci in tajni sodelavci policije, varnostnih in obveščevalnih služb
               v okviru izvršilne veje oblasti, česar do sedaj zakon ni urejal. Menimo, da predlog
               zakona ustrezno skrbi za ustavnost in zakonitost na področju obveščevalnih in
               varnostnih služb ter določa učinkovite ukrepe za izvajanje parlamentarnega nadzora
               nad njimi. Izvajanje učinkovitega parlamentarnega nadzora nad obveščevalnimi in
               varnostnimi službami je prepoznaven znak novejših ustavnih demokracij in Republika
               Slovenija spada v ta vrednostni in institucionalni sistem ustavnih demokracij. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp236">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Josip Bajc bo predstavil
               stališče Poslanske skupine Slovenske ljudske stranke.</p>
            </sp>
            <sp xml:id="SDZ4-Redna-29-2007-06-21.sp237">

               <speaker>JOSIP BAJC:</speaker>

               <p>Gospod predsednik, hvala lepa. Spoštovani predstavniki Vlade, kolegice in kolegi! V
               Poslanski skupini Slovenske ljudske stranke bomo Predlog zakona o spremembah in
               dopolnitvah zakona o parlamentarnemu nadzoru obveščevalnih in varnostnih služb
               sprejeli skupaj s koalicijsko vloženim amandmajem k 4. členu. Presenečeni pa smo v
               Poslanski skupini Slovenske ljudske stranke, da smo, tako kot sem pri prejšnji točki
               dnevnega reda bili deležni sprenevedanja nekaterih kolegov in kolegic, glede na to,
               da se tak način oziroma ureditev tega področja v tem zakonu glede zakonodajnosti te
               komisije oporeka. Naj spomnim vse tiste kolege, ki nasprotujejo takšni rešitvi v tem
               samem zakonu, da je bilo to vsestrankarsko, se pravi, stranke so se dogovorile v
               primeru, ko so se usklajevale glede na ponovno imenovanje oziroma prerazporeditev
               tako vodilnih mest v delovnih telesih Državnega zbora kot članstva v teh delovnih
               telesih.</p>
               <p>Ne glede na te pripombe posameznikov bomo v Poslanski skupini Slovenske ljudske
               stranke, kot rečeno, predlog zakona podprli skupaj z drugim amandmajem k 4. členu.
            </p>
            </sp>
            <sp xml:id="SDZ4-Redna-29-2007-06-21.sp238">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče Poslanske skupine nepovezanih
               poslancev. Prosim.</p>
            </sp>
            <sp xml:id="SDZ4-Redna-29-2007-06-21.sp239">

               <speaker>DR. PAVEL GANTAR:</speaker>

               <p>Hvala lepa, gospod predsednik, še enkrat. Spoštovani predstavniki Vlade, spoštovane
               kolegice in kolegi!</p>
               <p>Jaz bi v stališču naše poslanske skupine nepovezanih poslancev predvsem omenil dve
               stvari: prva stvar, o kateri je bil že govor, namreč dogovor vseh poslanskih skupin,
               nepovezanega poslanca, obeh narodnosti. To je dogovor, ki je bil sprejet, ki ga je
               verjetno in ga je treba - ne verjetno, treba spoštovati. Četudi mogoče nekomu ni prav
               posebej všeč, meni ne kot predsedniku te komisije, ker se pač jemlje zakonodajna
               funkcija. Toda iskreno rečeno, če moram dati na tehtnico, kaj bi rajši v tej komisiji
               imel: ali zakonodajno funkcijo, ki zaobsega samo dva zakona, to je Zakon o
               parlamentarnem nadzoru obveščevalno-varnostnih služb in Zakon o Sovi, ali pa če bi na
               drugi strani rajši imel, seveda, večino opozicije, mislim, da je odločitev za večino
               opozicije v tej komisiji. To je bil, pač če hočete, nek dogovor in ta dogovor, bomo s
               tega vidika v naši poslanski skupini spoštovali in bomo s tega vidika, iz tega vidika
               opozarjam, bomo zakon podpirali.</p>
               <p>Je bilo pa res stališče marsikaterega člana in tudi naše, da je treba pri
               parlamentarnem nadzoru obveščevalnih in varnostnih služb upoštevati dejstvo, da gre
               za specifični nadzor in da druga delovna telesa nimajo tako dobrega vpogleda v
               specifičnosti, podrobnosti in nianse tega posla, če smem tako reči, in bodo težko
               člani drugih odborov, ki niso člani te parlamentarne komisije, odločali o tem. To se
               je tudi danes videlo, da smo imeli precej razprav, danes in na prejšnji seji, okoli
               določenih rešitev, ki zahtevajo res podrobno poznavanje. Vendarle upajmo, da se bomo
               vsaj kot zainteresirano delovno telo lahko vključevali v te procese.</p>
               <p>Druga zadeva pa se seveda nanaša na amandmaje, vložena sta dva amandmaja. Čeprav
               predstavnik Vlade predlaga in zagovarja amandma poslanske skupine SDS, bi jaz
               vendarle rekel, da predlagam in pozivam, da seveda sprejmete amandma Poslanske
               skupine nepovezanih poslancev. Povedal vam bom, zakaj. Oba amandmaja gresta dosledno
               na to, da se zaščiti identiteta tajnih delavcev ali sodelavcev. Prvi stavek je v obeh
               amandmajih tako rekoč identičen. Skrbi drugi stavek, "da pri nadzoru navedenih
               ukrepov pooblaščena skupina preverja že zaključene zadeve". Ta drugi stavek je iz
               amandmaja SDS, to pomeni, da bomo lahko gledali samo stare stvari in samo zaprte
               primere, ne pa seveda tudi tekočih. Se pravi, delo komisije bo omejeno samo na
               pretekla obdobja, ne pa na tekoče spremljanje Vlade; čeprav bi moralo biti v bistvu
               obratno: tekoče spremljanje bi moralo biti prioritetno in pretekla obdobja pravzaprav
               v ozadju. O tem bomo še govorili in jaz upam, da se bomo vendarle dogovorili, da bomo
               podprli ta 4. člen, kot ga predlaga Poslanska skupina nepovezanih poslancev, sicer pa
               bo seveda ta komisija ostala, če tako rečem, brez zob.</p>
            </sp>
            <sp xml:id="SDZ4-Redna-29-2007-06-21.sp240">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-29-2007-06-21.sp241">

               <speaker>BOGDAN BAROVIČ:</speaker>

               <p>Hvala lepa za besedo, gospod predsednik, kolegice, kolegi, predstavniki Vlade.</p>
               <p>Bistveno pri tem zakonu, poudarjam v imenu Slovenske nacionalne stranke, je, da so
               predlagatelji - tako vsaj tu piše in to informacijo imam - vse poslanske skupine, kar
               je redkost v tem parlamentu.</p>
               <p>Drugič, poudarjam že slišano danes, da je zelo pomembno, da opozicija, vezano seveda
               tudi na naslednjo točko, dobi večino članov v teh dveh telesih. V Slovenski
               nacionalni stranki, predvsem tudi sam razumem ta zakon, ki je pomemben zaradi tega,
               da s tem zakonom omogočimo nadzor nad tem, da pač nekatere službe ne morejo delati
               tisto, kar si izmislijo, kakorkoli si izmislijo in kadarkoli si izmislijo, čeprav je
               to seveda ne glede na ta zakon in predlog zakona mogoče. Seveda obstaja velika dilema
               o vprašanju, ali se komisiji odvzame zakonodajna funkcija ali ne, vsakdo ta odvzem
               lahko razume po svoje. Ocenjujem, poudarjam, tako kot spoštovani kolega pred mano, da
               je predvsem bistveni cilj, da opozicija ima večino članov, da ta komisija bo posegala
               v nenadzorovan del, ki je bil možen ali bo možen dela obveščevalnih in varnostnih
               služb in v tem kontekstu gre tudi za logično razumevanje, da pač komisija ne more
               biti sama sebi, kot pravijo naši južni sosedi: "Kadija tuži, kadija sudi". V
               Slovenski nacionalni stranki razumemo, da gre pri tem zakonu za poseg v večje
               varovanje ustavnih pravic ljudi, Slovenk in Slovencev, in s tem razumevanjem torej,
               da bo predlog zakona dal večji nadzor nad tem, da ne bomo pravzaprav vsi vedno
               nadzorovani, gledani tako ali drugače, da bo ta zakon dal večjo pravico, večjo
               možnost nadzora, tako da nekatere službe, ki se rade zgledujejo po filmih o Jamesu
               Bondu, ne bodo počele, kar bodo hotele. Zato v Slovenski nacionalni stranki temu
               zakonu ne bomo nasprotovali. Hvala lepa.</p>
            </sp>
            <sp xml:id="SDZ4-Redna-29-2007-06-21.sp242">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miro Petek bo predstavil stališče Poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-29-2007-06-21.sp243">

               <speaker>MIRO PETEK:</speaker>

               <p>Hvala za besedo, gospod predsedujoči. Kolegice in kolegi!</p>
               <p>Poslanska skupina SDS podpira Predlog zakona o spremembah in dopolnitvah zakona o
               parlamentarnem nadzoru obveščevalnih in varnostnih služb in naša poslanska skupina je
               tudi prvi podpisnik tega predloga. Veseli nas, da smo med predlagatelji tega zakona
               prav vse poslanske skupine v Državnem zboru, vključno s samostojnim poslancem, in
               upam, da bomo takšen konsenz dosegli tudi ob glasovanju.</p>
               <p>S popravkom tega zakona bodo dane možnosti za še bolj celovit parlamentarni nadzor
               nad delom varnostnih in obveščevalnih služb. Poudarjamo, da bodo s tem dane le
               možnosti za bolj celovit nadzor, kajti sam nadzor in njegova učinkovitost sta odvisna
               od vrste drugih dejavnikov, na katera pa mi kot zakonodajalci velikokrat nimamo
               vpliva. Današnja razkrivanja dogajanj v Sovi iz preteklih let namreč kažejo, da še
               tako dobro napisan zakon ni dovolj, če se ga ne izvaja. Noben zakon ne more
               preprečiti zlorabe tajnih služb in s tem velikokrat tudi zlorabe oblasti, kot se je
               to očitno dogajalo v prejšnjih mandatih. Spoštovanje zakonov je namreč vprašanje
               demokratične kulture in moralnih vrednot. Dejstvo, da smo med podpisniki predloga teh
               sprememb vse poslanske skupine v tem Državnem zboru, kaže na to, da vendarle obstaja
               neka politična volja za učinkovit parlamentarni nadzor nad tajnimi službami.
               Učinkovit nadzor, tako parlamentarni, vladni kot tudi notranji nadzor, pa je eden
               temeljnih pogojev, da bi te službe delovale v okviru svojih zakonskih pristojnosti in
               učinkovito. Kjer je pomanjkljiv notranji nadzor oziroma samonadzor, tam pač mora biti
               večji zunanji nadzor.</p>
               <p>Spremenjeni 4. člen Predloga zakona o parlamentarnem nadzoru obveščevalnih in
               varnostnih služb se usklajuje z določbami Zakona o kazenskem postopku, ki v svojem
               149.a členu ureja nadzorovane ukrepe. Dobro je tudi, da se širi nadzor parlamentarne
               komisije tudi na področje, ki se dotika informacijske zasebnosti posameznika.
               Preiskovalni sodnik namreč lahko, na predlog državnega tožilca, odobri ukrep
               pridobivanja podatkov o posameznikih tudi v elektronskem komunikacijskem omrežju.
               Komunikacija v elektronskem omrežju z elektronskimi sredstvi je v zadnjih letih vse
               bolj razvejana in v čedalje večji uporabi, zato tudi obstajajo velike možnosti zlorab
               tako imenovane komunikacijske zasebnosti. Nove informacijske tehnologije sicer imajo
               v sebi velik demokratični potencial, vendar hkrati tudi velike možnosti za zlorabe.
               Tudi sicer je problem človekove zasebnosti eden ključnih problemov sodobne družbe. In
               prav je, da takšne posege v posameznikovo zasebnost s strani vseh nadzorovalnih služb
               nadzira tudi pristojna parlamentarna komisija. Interes vseh nas pa kajpak mora biti,
               da dosežemo pravo razmerje med stopnjo nadzora in zasebnostjo posameznikov. Ta odnos
               med stopnjo nadzora in zasebnostjo pa je tudi merilo demokratičnosti posamezne
               družbe, ključne sestavine demokratičnosti pa so človekove pravice in svoboščine. Po
               naši oceni je dobro, da se o amandmaju, ki smo ga k 25. členu zakona vložile
               poslanske skupine SDS, NSi in SLS bolj jasno opredeli, da pooblaščena skupina
               Komisije za nadzor varnostnih obveščevalnih služb ne sme vpogledati v dokumentacijo
               iz katere bi lahko bila razvidna identiteta tajnega sodelavca oziroma tajnega
               operativnega izvora kot je to dikcija v Zakonu o SOVI. Za učinkovito delo tajnih
               služb in varnosti posameznikov je dosledna anonimnost in zaščita tajnih virov in
               sodelavcev temeljni pogoj in takšna omejitev pogleda je v tovrstnih primerih ne le
               koristna, temveč nujna. V Poslanski skupini SDS bomo ta zakon podprli. Hvala.</p>
            </sp>
            <sp xml:id="SDZ4-Redna-29-2007-06-21.sp244">

               <speaker>PREDSEDNIK FRANCE CUKJATI:</speaker>

               <p>Hvala. Gospod Dušan Kumer bo predstavil stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-29-2007-06-21.sp245">

               <speaker>DUŠAN KUMER:</speaker>

               <p>Hvala za besedo. Spoštovani predsednik, spoštovani predstavniki Vlade!</p>
               <p>Mislim, da sem zdaj malo v dilemi, ker vsi predgovorniki pred mano ste govorili, da s
               spremembami novelo tega zakona širimo nadzor nad obveščevalnimi varnostnimi službami.
               Mnenje naše poslanske skupine je na žalost obratno in to tudi pokažejo nekatere
               spremembe. Pa kljub temu parlamentarni nadzor nad obveščevalnimi in varnostnimi
               službami je ena najpomembnejših oblik demokratičnega nadzora in nenazadnje tudi
               usmerjanja dela nosilcev obveščevalnih dejavnosti, saj imajo te službe z zakonom
               določena pomembna pooblastila s katerimi lahko posegajo v človekove pravice in
               svoboščine, čeprav so le-te zagotovljene in zaščitene tako z Ustavo kot z nekaterimi
               zakoni. Glede na to, da je Ustavno sodišče pred več kot tremi leti ugotovilo, da so
               nekateri členi Zakona o policiji in nekateri členi Zakona o kazenskem postopku, ki se
               nanašajo na uporabo prikritih preiskovalnih ukrepov neskladni z Ustavo, je Vlada že v
               letu 2004 predlagala, Državni zbor pa je z novelo Zakona o kazenskem postopku to
               enotno uredil in tudi določil pogoje za zakonito pridobivanje podatkov o udeležencih,
               okoliščinah in ostalih dejavnostih prometa elektronskih komunikacij. Zato je povsem
               logično, da se mora po tem času, na podlagi teh sprememb, uskladiti tudi Zakon o
               parlamentarnem nadzoru obveščevalnih in varnostnih služb z zakonom o kazenskem
               postopku. Kajti praksa pri tem nadzoru je pokazala, da gre ravno tukaj za različno
               interpretacijo in tolmačenja na eni strani Zakona o kazenskem postopku in na drugi
               strani Zakona o parlamentarnem nadzoru. Zato v Poslanski skupini Socialnih demokratov
               ne bi imeli prav nobenih pomislekov pri podpori predlaganim spremembam zakona, če
               poslanske skupine vladne koalicije ne bi skušale ta trenutek izkoristiti predvsem za
               to, da s svojim amandmajem na 4. člen močno omejijo pristojnosti nadzora naši
               parlamentarni nadzorni komisiji. Po našem mnenju je nedopustno, da na tako lahek
               način poslanci v vladni večini pristanejo, na pod narekovaji, strokovno mnenje z
               vladne strani, ki predlaga, da se nadzor lahko izvrši le nad zadevami, ki so
               zaključene, če tako odloči predstojnik organa, agencije, službe, ki je predmet tega
               nadzora. Še posebej je nesprejemljiv argument, ki je bil izrečen tudi na današnji
               seji komisije, da se vleče neka paralela s sodstvom, ko lahko prav sodni minister
               odredi izreden nadzor tudi že nad zaključenimi zadevami. Očitno predlagatelji in
               strokovnjaki Vlade niso dovolj pozorni do nekaterih drugih zakonskih določb v
               zakonodaji v zvezi z obveščevalnimi in varnostnimi službami, ki opredeljujejo
               hranjenje, uničevanje podatkov in gradiv. Zato je takšna primerjava nesprejemljiva.
               Še bolj pa čudi tudi to, da si poslanci omejujejo dosedanje pristojnosti pri zakonu.
               Gre za parlamentarni nadzor, ki ga moramo tudi izključno sami tudi izvajati. In
               namesto, da bi na podlagi dosedanjih izkušenj te pristojnosti še okrepili, da bi bil
               nadzor verodostojnejši in učinkovitejši, ga sami spreminjamo v brezzobega tigra. Zato
               se povsem legitimno zastavlja vprašanje: Ali ima take vrste nadzor še sploh smisel,
               predvsem zaradi odgovornosti, ki jo parlamentarna nadzorna komisija in nenazadnje
               parlament kot celota, imamo? Sicer pa poslanska skupina podpira predlog amandmaja, ki
               ga predlaga Poslanska skupina nepovezanih poslancev, ki je narejen na podlagi
               strokovnega mnenja treh pravnih strokovnjakov, ki smo jih kot parlamentarna komisija
               povabili, da podajo svoje mnenje na dilemo, ki je bila izpostavljena na eni od
               prejšnjih sej komisij. Zato bom na tem mestu ponovil stališče parlamentarne komisije,
               ki ga je sprejela pred dvema tednoma. In sicer, princip delovanja parlamentarnega
               nadzora je v tem, da je Vlada prek obveščevalnih in varnostnih služb dolžna
               zagotoviti celovito informiranost komisij. Ta pravica parlamenta ne sme biti omejena,
               niti v obsegu in niti po vsebini. Tak amandma krči ta nadzor po vsebini. Zato še
               enkrat, če bo sprejet amandma vladne koalicije bomo v Poslanski skupini Socialnih
               demokratov premislili o podpori zakonu.</p>
            </sp>
            <sp xml:id="SDZ4-Redna-29-2007-06-21.sp246">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Moge bo predstavil stališče Poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-29-2007-06-21.sp247">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovane kolegice poslanke, kolegi
               poslanci, lep pozdrav!</p>
               <p>V Poslanskem klubu Liberalne demokracije menimo, da je parlamentarni nadzor ena od
               najpomembnejših oblik demokratičnega nadzora in usmerjanju naših nosilcev
               obveščevalne in varnostne dejavnosti. To včasih v tem Državnem zboru nekateri radi
               pozabljajo, vendar se je treba zavedati, da imajo te službe, na podlagi zakona,
               pomembna pooblastila s katerimi posegajo v z ustavo in zakoni zagotovljene in
               varovane temeljne človekove pravice in svoboščine, zato pri izvrševanju svojega dela
               vedno hodijo po rezilu noža. Večina rešitev, ki so zapisane v predlagani noveli, je
               nastala na podlagi izdelanega pravnega mnenja in glede tega obstaja med
               parlamentarnimi strankami popolno soglasje. Prav zaradi tega in ker gre za zapletene
               pravne inštitute menim, da jih v tej predstavitvi ni potrebno povzemati. S tega mesta
               pa se mi zdi potrebno poudariti, da gre za rešitve, ki jih je politika povzela na
               podlagi mnenja stroke in bodo po našem prepričanju pripomogle k povečanju zakonitosti
               in izboljšanju učinkovitosti delovanja obveščevalnih in varnostnih služb. Pri
               usklajevanju besedila novele zakona smo v LDS pristali na kompromisno rešitev, ki se
               nanaša na to, da komisija ne opravlja več zakonodajne funkcije, temveč, da bo njena
               poglavitna naloga parlamentarni nadzor obveščevalnih in varnostnih služb. Na to
               rešitev smo pristali zaradi tega, ker smo pri tem sledili dvema predpostavkama. Prva,
               da je temeljni kamen Komisije za nadzor obveščevalnih in varnostnih služb izvajanje
               učinkovitega parlamentarnega nadzora obveščevalnih in varnostnih služb in da
               zakonodajna funkcija prvenstveno pritiče Državnemu zboru v celoti, kjer se zakoni
               tudi dokončno sprejmejo. In drugič, da se prepreči morebitna blokada zakonodajnega
               postopka vsakokratne opozicije. Dejstvo je, da ima v skladu z določbami Poslovnika
               matično delovno telo poseben položaj in vlogo v zakonodajnem postopku, kar dokazuje
               tudi določba Poslovnika, da mora sestava delovnega telesa odražati sestavo v Državnem
               zboru, kar preprosto pomeni, da ima vladajoča koalicija v delovnih telesih večino. Ob
               tem je seveda treba dodati, da smo s tem, ko smo pristali na to, v bistvu, glede
               delovnega območja komisije pristali na restrikcijo njenega delovnega območja. Del
               njenih nalog smo odvzeli, kar pomeni, da je pri tako občutljivih zadevah ta komisija,
               verjetno, kot matično delovno telo odločala samo o treh zadevah, to je pri Zakonu o
               Sovi, Zakonu o parlamentarnem nadzoru in poslovniku o delu te komisije. Specifika
               tega dela je tako specifična, da jo res lahko razume, pravno obdeluje in tudi išče
               pravilne rešitve le tisti, ki ve, kako se te stvari delajo. V Poslanskem klubu bomo
               novelo zakona o parlamentarnem nadzoru obveščevalnih in varnostnih služb podprli, pri
               čemer smo prepričani, da učinkovit nadzor nad obveščevalnimi in varnostnimi službami
               ni odvisen zgolj od zapisanih določb zakonov, temveč tudi od treh stvari: Od
               pripravljenosti za korektno sodelovanje med tistimi, ki nadzirajo in med tistimi, ki
               so v danem trenutku nadzirani; od ne vmešavanja aktualne politike v delo teh služb in
               sam nadzor, ki bi moral temeljiti zgolj na načelu zakonitosti in strokovnosti in pa
               od količine zlorab teh služb v politične namene, čemur smo bili priča v preteklosti
               in čemur smo še bolj priča v sedanjem času. Jaz apeliram, v imenu poslanske skupine,
               da tako kot smo našli konsenz za ta zakon, da najdemo tudi konsenz za amandmaje, ki
               so bili vloženi. Poslanski klub Liberalne demokracije podpira amandmaje, ki so jih
               vložili nepovezani poslanci, predvsem zaradi tega, ker če bi sprejeli drugi amandma,
               bi to pomenilo še dodatno omejevanje dela te komisije, na kar pa seveda v Liberalni
               demokraciji ne moremo pristati. Že tako, spoštovane kolegice in kolegi, smo priče
               temu, da je ta komisija s pooblastili, ...<stage xml:id="SDZ4-Redna-29-2007-06-21.stage47">/Opozorilni znak za konec razprave./</stage>... ki
               jih ima zdaj, glede na razkritja Vlade o teh službah, v bistvu brezzobi tiger in če
               bomo njene pristojnosti še in še zoževali - in ljudje, ki smo vam tukaj govorili o
               tem zakonu smo bili priča temu -, kaj lahko iz zakonodajnega postopka nastane, če
               bomo njihove pristojnosti še zoževali. Potem je boljše, da Državni zbor te komisije
               nima, saj bi bila samo lepotni okrasek tega Državnega zbora. Hvala lepa.</p>
            </sp>
            <sp xml:id="SDZ4-Redna-29-2007-06-21.sp248">

               <speaker>PREDSEDNIK FRANCE CUKJATI:</speaker>

               <p>Hvala. Mag. Janez Drobnič bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-29-2007-06-21.sp249">

               <speaker>MAG. JANEZ DROBNIČ:</speaker>

               <p>Lepo pozdravljeni! Spoštovane kolegice in kolegi! Pa seveda tudi predstavniki Vlade
               Republike Slovenije!</p>
               <p>Parlamentarni nadzor varnostnih in obveščevalnih služb je po eni strani občutljivo
               vprašanje vzdrževanja demokratičnih standardov, nedotakljivosti človekove zasebnosti
               ter seveda nevarnosti političnih zlorab, kar se je v človeški zgodovini velikokrat
               pokazalo tudi na tragičen način. Na drugi strani pa je vloga parlamentarnega nadzora
               v zagotavljanju učinkovitosti in gospodarnosti poslovanja teh služb. Ključne
               spremembe zakona se nanašajo na vprašanje prikritih preiskovalnih ukrepov v povezavi
               s spremembami Zakona o kazenskem postopku s katero je Državni zbor enotno uredil
               materijo prikritih preiskovalnih ukrepov, poleg tega pa je bilo potrebno vnesti tudi
               spremembe zakona, ki so povezane z Zakonom o policiji, pa jih je Ustavno sodišče
               razveljavilo. Z zakonom se torej omogoča primeren nadzor nad delovanjem prikritih
               metod, vendar pa se iz tega v določeni meri izvzema delovanje tajnih sodelavcev zato,
               da se zagotovi njihova identiteta in sploh delovanje takšnih služb. Kajti, če ne bi
               bila zavarovana identiteta potem bi bilo seveda tudi delovanje teh služb neuspešno.
               Pridobivanje podatkov je v interesu države, za zagotavljanje njene varnosti,
               oblikovanje njene zunanje politike vključno z zagotavljanjem gospodarskih in drugih
               interesov Slovenije v tujini. Kako je to vprašanje občutljivo se je pokazalo ob
               zadnjih dogodkih v Sloveniji, ko je prišlo do kompromitiranosti lokacij, sodelavcev
               in metod domnevnega odkrivanja tajnih podatkov, kar je državi Sloveniji in njeni
               vladi, ne samo vzelo ugled temveč tudi povzročilo škodo. Slovenska obveščevalna
               služba pa je na nek način razgaljena in kompromitirana, ne samo v Sloveniji, tudi
               drugod po svetu. Zato je potrebno postaviti nesporne pravne in tehnične standarde, ki
               zagotavljajo učinkovit nadzor in uporabo prikritih metod delovanja ter preprečevanja
               nezakonitega poseganja v človekovo zasebnost. Vendar to ni zadosti. Javne službe,
               državni organi in uslužbenci morajo izkazovati veliko mero profesionalnosti,
               lojalnosti državi Sloveniji in ne vnašati političnega instrumentalizma. Vendar se
               moramo jasno zavedati, da tajne službe niso javne službe o delu katerih bi javno
               razpravljali kar tako, ker je pač zanimivo. Tega bi se morali zavedati vsi
               odgovorni.</p>
               <p>Spremembe in dopolnitve zakona bo Poslanska skupina Nove Slovenije podprla, ker meni,
               da besedilo določb lahko prispeva k učinkovitejšemu nadzoru varnostnih in
               obveščevalnih služb. Hvala lepa.</p>
            </sp>
            <sp xml:id="SDZ4-Redna-29-2007-06-21.sp250">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženih amandmajih, ki jo bomo opravili na podlagi
               pregleda vloženih amandmajev z dne 20.6.2007.</p>
               <p>V razpravo dajem 4. člen in amandma Poslanskih skupin: SDS, NSi, SLS in DeSUS ter
               amandma Poslanske skupine nepovezanih poslancev. Odpiram prijavo za razpravo.</p>
               <p>Gospod Gantar izvolite. Ob enem pa še, pregled je nov, upošteva se 21.6. Izvolite.
            </p>
            </sp>
            <sp xml:id="SDZ4-Redna-29-2007-06-21.sp251">

               <speaker>DR. PAVEL GANTAR:</speaker>

               <p>Hvala lepa, gospod predsednik. Res, pravkar je prišel nov pregled, zato je treba
               paziti, kaj imamo v rokah. Rad bi utemeljil, jasno, zakaj je treba sprejeti amandma,
               ki smo ga predlagali v Poslanski skupini nepovezanih poslancev, in zakaj je po našem
               mnenju vendarle potrebno zavrniti amandma, ki ga predlagajo poslanske skupine iz
               večine koalicije, razen DeSUS-a.</p>
               <p>Kot rečeno, vsi smo se strinjali o tem, da je potrebno v zakonu urediti zaščito
               tajnih delavcev ali sodelavcev. O tem ni nobenega dvoma, to mora biti zaščiteno. V te
               elemente dokumentacije ali dele dokumentacije parlamentarna komisija ne more imeti
               vpogleda, ne more izvedeti za imena takšnih sodelavcev in tako naprej. Zdaj je bilo
               samo vprašanje, kdo naj odredi, kdo naj reče, v ta dokument nimate vpogleda. Na
               žalost, amandma poslanskih skupin treh strank tega ne rešuje, samo pove, da ni
               vpogleda v tisti del dokumentacije in tako naprej, torej, da ta pooblaščena skupina
               ni vpogleda v tisti del dokumentacije. Kdo to pove? Verjetno ne dokument, ki ga
               gledaš, ta ne more govoriti. Se pravi, nekdo mora to povedati. In na komisiji smo se
               tedaj dogovorili, večinsko sprejeli, da so to predstojniki nadzorovanih služb Sove,
               Kriminalistične policije in tako naprej. Vendar nismo bili zadovoljni, vključno z
               mano kot predlagateljem, s to rešitvijo, iz preprostega razloga, ker dejansko tisti
               človek, ki to odredi, pravzaprav nadzoruje tako rekoč samega sebe. In smo sklenili,
               da zaprosimo strokovno komisijo treh strokovnjakov, dr. Kaučiča, dr. Dvoršaka in dr.
               Pirnata, ki so nam poslali strokovno mnenje točno v obliki amandmaja, kot ga
               predlagamo. V čem je prednost tega amandmaja: da pove, kdo lahko to odredi, in sicer
               predstojnik nadzorovane službe opozori, da pooblaščena skupina v ta del dokumenta
               nima vpogleda; če to ta pooblaščena skupina sprejme kot razumno, se temu dokumentu
               ogne in gre s svojim pregledom naprej. Če pa ne, če pa meni, da ta predstojnik ukrepa
               preostro, kakorkoli, pa lahko uporabi člene iz Zakona o parlamentarnem nadzoru Sove,
               tako kot so tu navedeni. Predvsem za tiste, ki jih ne poznajo, lahko se uporabi
               inštitut odloženega vpogleda ali celo dodatno, odloženega vpogleda za nedoločen čas,
               se pravi, tako rekoč za vedno, dokler ne pride do spremembe in tako naprej. To je
               razumno, to je smiselno. To je tudi v skladu z dikcijo, logiko zakona in omogoča res
               popolno zaščito tajnih sodelavcev. In s tega vidika je nomotehnično in drugače, ker
               je definiran subjekt odreditve omejitve, je ta amandma, jasno, boljši, saj so ga tudi
               pisali ustrezni strokovnjaki. To ni zraslo samo na naših zelnikih.</p>
               <p>Druga zadeva pa je ta, da kot smo rekli že prej, predvsem moti zadnji stavek pri
               amandmaju poslanske skupine treh koalicijskih strank, namreč pri nadzoru navedenih
               ukrepov pooblaščena skupina preverja že zaključene zadeve. To pa pomeni, da se nadzor
               posebne skupine in parlamentarni nadzor omeji samo na zaključene primere, to pa
               pomeni primere pri katerih je bila neka obveščevalna ali kakršnakoli dejavnost
               poseganja v človekove pravice, svoboščine, že zaključena, ne pa v tekoče stvari, kar
               pa pomeni, da so bistvene funkcije komisije povsem okrnjene in je dejansko komisija v
               takšni obliki na nek način nepotrebna. Več kot to, tudi sicer, če nekdo ne želi, da
               bi določeno dokumentacijo pogledala ta pooblaščena skupina, pusti zadevo odprto,
               podaljšuje to odprtost za nedoločen čas in v nekatere zadeve vpogleda nikoli ne bo
               mogoče. Mislim, da je v interesu koalicije in opozicije, da imamo parlamentarni
               nadzor, ki se ga bodo v varnostno obveščevalnih službah vsaj malo bali in ga vsaj
               malo spoštovali. Da je to varna prihodnost za vse državljanke in državljane te
               države, da je varna prihodnost tudi za vse nas, če že hočete, in da je to razumna
               rešitev. Še enkrat pa poudarjam, na točki, da je potrebno zaščititi tajne sodelavce,
               ni nobenih razlik. Na točki, da je treba omejiti parlamentarni nadzor samo na
               zaključene zadeve, pa zija med nami prepad in tega ne moremo sprejeti. Hvala lepa.
            </p>
            </sp>
            <sp xml:id="SDZ4-Redna-29-2007-06-21.sp252">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-29-2007-06-21.sp253">

               <speaker>MIRAN POTRČ:</speaker>

               <p>Hvala lepa. Verjetno nam ni treba prepričevati drug drugega o pomenu Komisije za
               nadzor dela varnostnih in obveščevalnih služb. Zato se mi zdi, da je tudi dovolj
               velika natančnost vsebine in posledic koristna. Po mojem vedenju je do sprememb in
               dopolnitev zakona prišlo po dveh tirih. En tir, ki je vsebinski, je ugotovitev
               Komisije za nadzor varnostnih obveščevalnih služb, da so potrebne uskladitve z
               Zakonom o kazenskem postopku. In pripravila jih je ali pa utemeljila jih je posebna
               strokovna skupina in skupaj smo gledali kaj so tiste spremembe in dopolnitve, ki bi
               bile koristne in se v neki fazi o njih dogovorili. Istočasno, je tekla razprava o
               razrezu poslank in poslancev v delovnih telesih po spremembi sestave poslanskih
               skupin in bila dana zahteva koalicije, da se ohranijo večina in predsednik, v dveh
               nadzornih delovnih telesih za varnostne-obveščevalne službe in za proračun in druge
               javne finance, pod pogojem, da se iz poslovniških določb, ki jo obravnavata ti dve
               komisiji, črta možnost, da sta tudi matični za presojo v zakonodajnem postopku. Po
               nekaj razpravah je do uskladitve prišlo in dogovor je bil, da vodje poslanskih skupin
               dosežemo besedilo, ki bi ga lahko skupno poslali tudi v sprejem Državnemu zboru, da
               bi bila realizacija večine opravljena najkasneje do srede tega meseca. Dobro, sedaj
               smo kakšen dan prekoračili, ampak to ni bistveno. Bi pa rad od tu naprej opozoril na
               pomembno razliko, ki je koalicija in opozicija doslej nismo želeli na enak način
               interpretirati. Po tem ko je med koalicijo in opozicijo, med vsemi vodji poslanskih
               skupin prišlo do usklajenega besedila za podpis je 24. maja s strani koalicije prišel
               predlog za spremembo 4. člena, ki je imel v smislu in pomenu enako besedilo ali pa
               enak pomen kot ga ima sedanji predlog, ki ga vlagajo štiri koalicijske stranke.
               Namreč, da se sme ukrep v zvezi s 4. členom uporabljati in nadzirati samo za nazaj,
               se pravi samo po zaključenih postopkih. Jaz bi rad povedal, da sem bil tisti, ki je
               dobro uro potem, ko sem takšen predlog od kolega Tanka dobil, zahteval usklajevalni
               sestanek. Da je do usklajevalnega sestanka prišlo in da je bilo skupno spoznanje, po
               dnevu, da bi bilo slabo, če bi na tej točki bistveno posegli v pristojnosti komisije,
               ker bi to praktično pomenilo, da bi lahko organi vsak trenutek rekli ta zadeva pa še
               ni zaključena in vpolged v zadevo ni mogoč. Pri čemer je bila, kot smo vsi
               poudarjali, dosežena popolna enotnost glede tega, da mora vpogled v zadevo varovati
               kakršnokoli obliko tajnega sodelavca - v Sovi, v vojaški obveščevalni službi in tudi
               sicer kot prvo in drugo -, da zato mora ta poseg biti usmerjen vključno v oceno
               zakonitosti postopka. To je ali so za to, da se uporabljajo ukrepi, ki so v
               pristojnosti teh služb dana ustrezna zagotovila in dovoljenja kakršna morajo biti
               dana. Ali s strani predstojnika službe, kadar je za to merodajen, ali s strani
               preiskovalnega sodnika ali pa v izjemnih primerih tudi s strani predsednika Vrhovnega
               sodišča. Zelo kmalu je bil, na moje veselje, sprejet dogovor med vsemi poslanskimi
               skupinami, da poseganje v predlog, ki je bil že usklajen ni korektno. Zato je bil
               predlog tudi vložen, takšen kot bi ga lahko, kolikor razumem, vse poslanske skupine,
               tudi opozicije podprle. Kasnejše spremembe so deloma sledile logičnim vprašanjem kdo
               je tisti, ki odreja, da v teh izjemnih primerih normalno delovanje Komisije za nadzor
               ni mogoče in smo se sporazumeli, da bi to bil predstojnik organa, ker je on najbolj
               poklican zagotavljati zakonitost delovanja. Postavljeno je bilo še vprašanje ali je
               takšna zavrnitev mogoča tudi v skladu s pooblastili, ki jih sicer ima Vlada, to je,
               da v nekih izjemnih primerih reče: Prosimo, da se pravica Komisije za nadzor
               varnostno obveščevalnih služb, da ima vpogled ali zakonitost odredbe ali še kaj več,
               odloži za nek določen čas. Razumem, ampak čas tudi v samem zakonu ni določen in v tem
               delu so bili oblikovani koristni amandmaji. Na žalost, moram reči na žalost in po
               mojem v izrecnem nasprotju z dogovorom, ki smo ga sklenili vodje poslanskih skupin,
               jaz bi lahko rekel tudi proti naši volji je bil vložen amandma štirih koalicijskih
               strank. Zakaj - ne vem. Vprašal nas o tem ni nihče in od tistega trenutka smo začeli
               tudi na tej točki delovati po dveh tirih; enkrat kot dogovor vseh, da bi dosegli
               potreben sporazum in realizirali to, kar je bila vsebina kolegija in drugič
               samostojno ravnanje vladajoče koalicije mimo skupnega dogovora, ki bistveno zožuje
               pristojnosti nadzornega delovnega telesa. Jaz drugega kot to, kar je glede pomena in
               posledic povedal kolega Kumer ne bi več govoril. Prosil bi ali pa svetoval, da bi
               bilo koristno ob tej občutljivi temi, ne glede na pregreto situacijo, korektno
               spoštovati dogovore, gospodje iz koalicije, ki smo jih skupaj dosegli in ne ravnati
               verolomno. Ne ravnati proti tem dogovorom z drugačno vsebino, ki bistveno posega v
               pristojnosti te nadzorne komisije z občutkom, češ saj vam bomo dali večino in
               predsednika in si imamo pravico košček po košček prigrabiti tudi vsebino teh
               pooblastil komisije, da pravzaprav večina ne bo imela več posebnega pomena. Hvala.
            </p>
            </sp>
            <sp xml:id="SDZ4-Redna-29-2007-06-21.sp254">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 4. členu in obeh amandmajih?</p>
               <p>Gospod Moge, izvolite imate besedo.</p>
            </sp>
            <sp xml:id="SDZ4-Redna-29-2007-06-21.sp255">

               <speaker>RUDOLF MOGE:</speaker>

               <p>Hvala lepa, gospod predsednik.</p>
               <p>Tudi jaz bi se zatekel k temu, da bi pozval k razumu in bi dejal to, da če smo se
               nekaj dogovorili, če smo te stvari podpisali, vložili skupaj v proceduro, da bi se
               tega držali. To, kar je napisano v amandmaju poslanskih skupin koalicije je, v
               bistvu, razen zadnjega stavka, povzetek tega, kar je predlagala Poslanska skupina
               nepovezanih poslancev. Po mojem, ko o teh stvareh razpravljamo, enkrat bo nekdo v
               poziciji, drugič v opoziciji, in mislim, da ta komisija ni last ne pozicije ne
               opozicije, ampak je to komisija Državnega zbora, da Državni zbor opravlja ta nadzor.
               In če gledamo skozi to optiko dobrih stvari za državo, lahko rečem, da ne samo drugi
               odstavek 25. člena, ki je usklajen, pač pa poglejte zadnji stavek drugega amandmaja,
               ki pravi: "Pri nadzoru navedenih ukrepov pooblaščena skupina preverja že zaključene
               zadeve." Zaključene zadeve, nekatere zadeve se vlečejo deset, petnajst let, poznamo
               tudi zadeve pri neki službi, ki trajajo še od takrat, ko svoje države nismo imeli, pa
               še zdaj niso zaključene. To pomeni, da bi iz celotnih zadev, ki jih te službe
               obravnavajo, takoj izločili skoraj večino tistih tekočih in bi komisiji ostala potem
               samo še naloga da preverja tisto, kar je že, oprostite izrazu, zgodovinskega pomena.
               Treba je dati tem ljudem v službi - o tem smo se vedno, kadarkoli smo bili na
               obiskih, lepo pogovarjali, se dogovorili in pogledali - tudi tak zakonski okvir, da
               lahko v okviru zakonodaje, če le sumijo, da bi bila načeta mreža ali karkoli drugega,
               oni s temi ukrepi, ki so v zakonu, prepovedo članom nadzorne komisije dostop do teh
               podatkov. In zato imate: Doda se nov tretji odstavek, ki se glasi: "Če tudi po
               opozorilu predstojnika nadzorovane službe pooblaščena skupina zahteva vpogled,"
               torej, ko je on že rekel ne, "se glede zavrnitve vpogleda uporablja določbe prvega
               odstavka 27. člena" in tako naprej, "na 28. člen." Se pravi: "Če predstojnik
               nadzorovane službe meni, da so izpolnjeni pogoji iz drugega odstavka tega člena, pod
               katerimi se sme za nedoločen čas odreči dajanje podatkov komisiji ali odložiti
               posamičen nadzor, o tem obvesti pristojnega ministra oziroma Vlado." In Vlada bo na
               koncu tista, ki bo o teh stvareh odločala. Da ne govorim o 28. členu in varovalkah,
               ki so vgrajene v 28. člen, ki Vladi še posebej dajejo možnost, da v najbolj
               občutljivih zadevah nadzornikom, če tako imenujem člane te komisije, ne dovoli
               vpogleda v te stvari. Mislim, spoštovane kolegice in kolegi, da sta ta dva amandmaja,
               ki ju je vložila Poslanska skupina nepovezanih poslancev, dovolj velika varovalka, iz
               moje dolgoletne prakse v teh komisijah, da lahko zaščitijo to, kar bi morali
               zaščititi in kar je v njihovem interesu, da ne pride v javnost ali da se te stvari
               politično zlorabljajo. Zato bomo tudi mi v LDS podprli ta prvi amandma. Treba je pa
               vedeti, da se, če bo podprt drugi amandma, cel tisti dogovor, pa vse podpisane
               stvari, za katere smo se dogovorili, pač postavlja pod vprašaj. Mi smo z dobro voljo
               prišli na to, da smo se odpovedali zakonodajnemu postopku, čeprav so to takšne
               stvari, ko se zakoni pišejo in ko se sprejemajo, da lahko njihovi vsebini zares, pa
               ne zamerite, odločajo le tisti, ki so tudi praktično usposobljeni, ki vedo, kako tak
               sistem deluje. Ne more kar na pamet nekdo o tem govoriti.</p>
               <p>In drugič, šli smo tudi na to restrikcijo, ki je tukaj zapisana, kaj več pa ne moremo
               narediti. Ker to, kar sem že v uvodni predstavitvi rekel, če bi pa to sprejeli pri
               nadzoru navedenih ukrepov, pooblaščena skupina preverja samo zaključene zadeve, samo
               zaključene zadeve, potem pa ne vem, spoštovane kolegice in kolegi, ali imamo do sebe
               takšno nezaupanje, imamo do naše vlade takšno nezaupanje, da tem nadzornikom res
               popolnoma onemogočimo delo, ... v bistvu pustimo na način, da, pa ne zamerite izrazu,
               preverja samo ontološke zadeve iz področja teh služb. To se pravi tiste, ki se bile
               že zdavnaj zaključene. In zaradi tega, še enkrat vas prosim, najdimo kot se da najti
               soglasje v tem Državnemu zboru in poskusimo podpreti ta prvi amandma, jutri sprejeti
               cel zakon in gremo lepo kvalitetno z delom Državnega zbora, pa tudi njihovih delovnih
               teles naprej.</p>
            </sp>
            <sp xml:id="SDZ4-Redna-29-2007-06-21.sp256">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo besedo? Ne. Potem zaključujem razpravo. O amandmajih bomo v skladu
               s časovnim potekom seje zbora odločali jutri, v petek, 22. junija 2007, v okviru
               glasovanj. S tem prekinjam to točko dnevnega reda.</p>
               <p>In prehajamo na <title xml:id="SDZ4-Redna-29-2007-06-21.title25">20. TOČKO DNEVNEGA REDA - TO JE NA OBRAVNAVO PREDLOGA SPREMEMB IN
                  DOPOLNITEV POSLOVNIKA DRŽAVNEGA ZBORA.</title> Predlog akta je v obravnavo zboru
               predložila skupina poslancev s prvopodpisanim gospodom Jožetom Tankom. Besedo dajem
               predstavniku predlagateljev za dopolnilno obrazložitev predloga akta. Prosim.</p>
            </sp>
            <sp xml:id="SDZ4-Redna-29-2007-06-21.sp257">

               <speaker>JOŽE TANKO:</speaker>

               <p>Hvala za besedo. Lep pozdrav vsem.</p>
               <p>Tudi Poslovnik je vložen v postopek s podpisi, ki zagotavljajo praktično 100%
               podporo, pisali so ga vodje vseh poslanskih skupin in samostojni poslanec. In glede
               na to, da gre za akt, po katerem deluje Državni zbor, mislim, da gre za akt, ki ima
               praktično popolno stopnjo soglasja. S Poslovnikom se odpravljajo pomanjkljivosti, ki
               so se ugotovile pri izvajanju oziroma uporabi sedanjega Poslovnika, eliminirajo se
               nepotrebne togosti, izboljšuje se tudi jasnost. Vsebinsko gledano gre za pripombe, ki
               so nastale že v prejšnjem mandatu, v sedanjem mandatu, gre za pripombe Vlade, gre za
               pripombe poslanskih skupin, strokovnih služb in pa tudi delovnih teles Državnega
               zbora. Potrebno je reči, da je bilo posredovanih pripomb na poslovniško komisijo še
               precej več, kot jih je sedaj predloženih v sprejem, vendar vse niso dobile zadostne
               podpore oziroma ustreznega soglasja. In mislim, da je prav, da se teh predlogov ne
               "forsira". Pomemben del sprememb Poslovnika Državnega zbora se nanaša na sestavo
               nadzornih komisij. Te bodo po novem sestavljene tako, da bo imela opozicija v njih
               poleg vodstvene funkcije tudi večino. Do sedaj to ni bil o tako. Obstajal je sicer
               poskus v prejšnjem mandatu, ko sta Nova Slovenija in pa SDS že takrat predlagali
               spremembo teh členov, vendar je takratna koalicija ta predlog soglasno zavrnila in
               mu, bom rekel, polnoštevilno nasprotovala. Ti dve spremembi je možno uveljaviti šele
               sedaj, ko se je opozicija zamenjala, ko sta omenjeni demokratični deficit zaznali
               tudi stranki, ki sta iz koaliciji prišli v opozicijo. Med tem ko se tedanja
               opozicija, ki je prišla potem na oblast, tudi ni premislila in vztraja na načelni
               rešitvi, da ima v teh delovnih telesih opozicija večino.</p>
               <p>Pomembna novost je tudi rešitev, ki Vladi omogoča nadomeščanja. Glede na to, da bo
               Slovenija prihodnje leto predsedovala, pa tudi že sedaj je v ta evropska dogajanja
               izredno močno vpeta kot članica trojke, predstavlja sodelovanje vladnih
               predstavnikov, tako na delovnih telesih, kot tudi na sejah Državnega zbora težave,
               predvsem zaradi odsotnosti. Tudi reforma, ki je bila sprejeta še v prejšnjem mandatu
               je bistveno zreducirala število državnih sekretarjev oziroma na vsako ministrstvo
               samo enega, prej jih je bilo več, ponekod tudi pet. In s tega vidika je bila ta
               menjava možna. Mislim, da je rešitev, ki je bila potem v usklajeni vsebini zapisana v
               Poslovnik, primerna, tako za del, ki se nanaša na delovna telesa, kot tudi za tisti
               del, ki se nanaša na samo sejo Državnega zbora. Pričakujem, da bo predlog Poslovnika
               dobil zadostno podporo. S tem se nekatere stvari bistveno spreminjajo, predvsem pa se
               daje večjo težo opoziciji v Državnem zboru, predvsem pri opravljanju nadzorstvenih
               del. Hvala lepa.</p>
            </sp>
            <sp xml:id="SDZ4-Redna-29-2007-06-21.sp258">

               <speaker>PREDSEDNIK FRANCE CUKJATI:</speaker>

               <p>Hvala. Predlog akta je obravnavala Komisija za poslovnik kot matično delovno telo.
               Prosim predsednika komisije, gospoda Bojana Kontiča, da predstavi poročilo komisije.
            </p>
            </sp>
            <sp xml:id="SDZ4-Redna-29-2007-06-21.sp259">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Je že prav, da kar v uvodu povem, da je sprememba Poslovnika, ki ga danes
               obravnavamo, plod dela Komisije za Poslovnik v tem mandatu. Mi smo kar nekajkrat
               obravnavali pripombe. Res je, da jih je bilo mnogo več kot jih je sedaj pripravljenih
               v tem tekstu, in da so se dejansko pogledi na spremembe po volitvah leta 2004 pri
               posameznih poslanskih skupinah bistveno spremenili, seveda odvisno od tega ali so
               bile prej v opoziciji pa sedaj v koaliciji ali so bile prej v koaliciji pa sedaj v
               opoziciji. V glavnem, delo, ki ga je opravila poslovniška komisija, se vsekakor
               rezultira v tem gradivu danes, ki ga imamo in ki so ga potem sopodpisali vsi vodje
               poslanskih skupin, torej soglašale vse poslanske skupine s predlogom, ki ga je
               pripravila komisija. Poleg tega kar je komisija obravnavala na večih sejah, je bilo
               dodanih nekaj novosti ali predvsem dve novosti, ki sta bili že omenjeni, to je večina
               v nadzornih delovnih telesih na strani opozicije in pa 51. člen, ki v 235. členu
               sedanjega Poslovnika spreminja in določa nadomeščanje ministra in državnega
               sekretarja zaradi njune zadržanosti. Kot sem dejal, je bilo že v uvodu, pri sami
               obravnavi besedila predlaganih sprememb, na komisiji nekaj razprav s strani članic in
               članov komisije, odprlo se je tudi vprašanje glede tega ali se s tem Poslovnikom, s
               črtanjem alineje, črta tudi zakonodajna oziroma nadzorna funkcija posameznega
               nadzornega delovnega telesa. Zaradi te nejasnosti je bilo zastavljeno tudi vprašanje
               Zakonodajno-pravni službi, ne enkrat, dvakrat ali trikrat na seji Komisije za
               Poslovnik. Odgovori niso bili ne docela jasni in zato je bilo postavljeno še eno
               pisno vprašanje s strani Poslanske skupine socialnih demokratov. Nanj smo s strani
               Zakonodajno-pravne službe dobili odgovor, v katerem pojasnjujejo, da, iz obrazložitve
               sprememb poslovnika, vsekakor lahko razumemo, da s tem, ko črtamo zakonodajno
               funkcijo in dajemo večino opozicijskim poslanskim skupinam v teh nadzornih telesih,
               ne črtamo nadzorne funkcije na področju zakonodaje, ki jo ta nadzorna delovna telesa
               oziroma nadzorni komisiji tudi vnaprej ohranjata pri svojem delu. K predlogu, kot sem
               dejal, ki je bil pripravljen s strani poslovniške komisije in podpisan s strani vseh
               vodij poslanskih skupin, so bili vloženi še amandmaji. K 11. členu so ga vložil
               gospod Milan Petek in poslanske skupine Slovenske demokratske stranke SD-ja,
               Poslanskega kluba LDS, Nove Slovenije, SLS, nepovezanih poslancev, Slovenske
               nacionalne stranke in DeSUS-a in nepovezani poslanec k 17. in 18. členu ter poslanske
               skupine SDS, SD, LDS, NSi, SLS, nepovezani poslanci, SNS, DeSUS in poslanca
               italijanske in madžarske narodne skupnosti k 51. členu Predloga sprememb Poslovnika.
               Komisije je z dvetretjinsko večino navzočih članov komisije sprejela amandmaje k 17.,
               18. in k 51. členu predloga. Komisija je z enako večino sprejela tudi amandmaje
               komisije k 3., 25., 35. in 45. členu predloga in na koncu skladno s Poslovnikom in
               pravili delovanja komisije z dvotretjinsko večino podprla tudi preostale člene
               sprememb Poslovnika tako, da je tekst, ki ga danes imamo tu na seji Državnega zbora
               dobil potrebno dvotretjinsko podporo poslovniške komisije oziroma članice in članov
               poslovniške komisije.</p>
            </sp>
            <sp xml:id="SDZ4-Redna-29-2007-06-21.sp260">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Branko Grims po
               predstavil stališče Poslanske skupine Slovenske demokratske stranke.</p>
            </sp>
            <sp xml:id="SDZ4-Redna-29-2007-06-21.sp261">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Spremembe in dopolnitve Poslovnika Državnega
               zbora so pomemben akt, na nek način jih radi, ko govorimo o Poslovniku, enačimo s
               spreminjanjem Ustave, kajti Poslovnik je na nek način Ustava Državnega zbora. Dejstvo
               je, da so se nekatere stvari, ki so bile v dosedanjem Poslovniku, izkazale v praksi
               kot ne povsem dorečene, ne povsem ustrezne in lahko z veseljem ugotovim, da gre v
               velikem delu prav za tiste na katere smo opozarjali že takrat, ko se je ta Poslovnik
               pred nekaj leti sprejemal. Vendar se je očitno moralo počakati na to, da so se
               razmerja obrnila, da je nekdanja pozicija postala opozicija in danes stvari vidi
               drugače. Tako je bilo mogoče doseči soglasje, da se v nekatere od teh sprememb
               vendarle gre. Predvsem dve spremembi sta po naši oceni bistveni. Prva je ta, da se
               postavlja pristojnost posameznih delovnih teles na pravo mesto in obenem ohranja
               operativno sposobnost Državnega zbora. Zaradi jasnosti teh določil, o katerih je bilo
               kar nekaj razprave že v času njihovega oblikovanja, je po naši oceni treba poudariti
               dvoje: da po eni strani same spremembe Poslovnika ni dopustno v nobenem primeru
               tolmačiti tako, da bi zgolj zaradi te spremembe bila kakorkoli okrnjena nadzorna
               funkcija delovnih teles. Nasprotno, naš namen je bil prav ta, da se omogoči nadzornim
               delovnim telesom, da ves svoj čas polno opravljajo svojo nadzorno nalogo. Po drugi
               strani pa bo ta sprememba omogočila, da se zakonodajno delo prenese na druga delovna
               telesa, na tista, ki so sestavljena povsem skladno z razmerji, ki veljajo v Državnem
               zboru, in bo na ta način po eni strani omogočeno opoziciji, da polno opravlja svojo
               nadzorno funkcijo, in po drugi strani večini, da opravlja svojo zakonodajno funkcijo,
               kar je v tem trenutku tudi njena temeljna naloga. S tega vidika je pomembna sprememba
               tudi, da se je Poslovnik uskladi z dejanskim stanjem, s spremembo, ki izhaja iz
               spremenjene zakonodaje, iz spremembe, ki je bila sprejeta na začetku tega mandata, to
               je iz dejstva, da sedaj državnih sekretarjev ni več kot listja in trave, kot jih je
               bilo po prejšnjem zakonu, ampak da so državni sekretarji v funkciji namestnika
               ministra in da je torej eno ministrstvo omejeno po številu na enega državnega
               sekretarja. Prej je bilo to število bistveno večje, državnih sekretarjev je bilo, kot
               veste, na desetine. Danes njihovo nalogo, tako kot so jo imeli v prejšnjem obdobju,
               državni sekretarji namreč, v praksi opravljajo direktorji direktoratov. In s tega
               vidika je bistveno, da lahko sedaj po tej spremembi Poslovnika brez dodatnih težav,
               posebnih glasovanj ali drugih zapletov, ki smo jim bili priče v minulih mesecih,
               nadomesti ministra in državnega sekretarja tudi generalni direktor direktorata v
               ministrstvu, seveda takrat, kadar so tisti, ki so prvi poklicani, da stopijo pred
               Državni zbor, pač zaradi službenih obveznosti zadržani. Poslovnik sedaj to omejuje na
               zadržanost zaradi obveznosti v institucijah Evropske unije ali drugih mednarodnih
               institucijah. S tega vidika bo po naši oceni ta poslovnik omogočil lažje in boljše
               delovanje Državnega zbora ter s tem polno uresničevanje njegovih funkcij, še enkrat
               poudarjam, tako z vidika nadzora kot tudi z vidika sprejemanja zakonodaje. In zato v
               Poslanski skupini SDS predlagane spremembe v celoti podpiramo.</p>
            </sp>
            <sp xml:id="SDZ4-Redna-29-2007-06-21.sp262">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec, opravičujem se, nisem opazil, da ste prisotni. Imate
               besedo v imenu Poslanske skupine narodnih skupnosti.</p>
            </sp>
            <sp xml:id="SDZ4-Redna-29-2007-06-21.sp263">

               <speaker>MARIA POZSONEC:</speaker>

               <p>Hvala za besedo.</p>
               <p>Naše pripombe so naslednje: predlog vnaša uveljavljene rešitve iz parlamentarne
               prakse izvajanja Poslovnika, uporablja nekatere neživljenjske rešitve, vnaša
               redakcijske popravke obstoječih besedil ter sledi spremembam, ki so jih uvedle
               spremembe druge zakonodaje. Poglavitne rešitve so: možnost vlaganja dokumentov v
               zakonodajnem postopku tudi v elektronski obliki in ureditev pravne podlage za uvedbo
               elektronskega podpisa; opredelitev obveznih elementov predlogov aktov, ravnanja, če
               jih ne vsebuje ter opredelitev postopka obravnave za predloge aktov, ki urejajo isto
               družbeno razmerje; jasnejši postopek obravnave predlogov aktov v tako imenovanem
               enofaznem postopku; jasnejša ureditev zaključka postopka obravnave vsega ob koncu
               mandata Državnega zbora; nova opredelitev postopka ponovnega odločanja o predlogu
               zakona; uskladitev določb o predstavljanju Vlade na sejah Državne zbora in delovnih
               teles z realno obremenjenostjo najvišjih predstavnikov Vlade v luči novega položaja
               Vlade po polnopravnem članstvu Republike Slovenije v Evropski uniji, kot tudi
               sodelovanju teh predstavnikov v mednarodnih inštitucijah in organizacijah ter
               določitev položaja sopredlagateljstva predloga akta in razrešitev položaja o
               predčasnem prenehanju poslanskega mandata za poslanca predlagatelja predloga
               akta.</p>
               <p>Po našem mnenju so to najvažnejše spremembe v tem zakonu.</p>
            </sp>
            <sp xml:id="SDZ4-Redna-29-2007-06-21.sp264">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ4-Redna-29-2007-06-21.sp265">

               <speaker>MIRAN POTRČ:</speaker>

               <p>Hvala lepa gospod predsednik. Spoštovane kolegice in kolegi!</p>
               <p>V poslanski skupini smo v zadnjih letih, ne samo preko predsednika poslovniške
               komisije, ki je naš član, ampak tudi preko sugestij, dali nekaj koristnih predlogov
               kako naj se veljavni Poslovnik dopolni. Ne zato, ker bi pričakovali njegove
               pomembnejše spremembe ampak zato, da se uskladi s sedanjo prakso. Lahko pa povem, da
               smo imeli tudi kakšno pomembnejšo vsebinsko dopolnilo, ki pa v razpravah doslej ni
               bilo sprejeto. Zato je brez potrebe poudarjati kdo je kaj mislil pred tremi leti
               oziroma malo več, ko se je Poslovnik sprejemal, ker so se pozicije enih in drugih
               spreminjale in tudi če bi vse, kar je ob sprejemanju Poslovnika takrat mislila,
               govorila, zastopala takratna opozicija in bi to njeno stališče bilo še danes, bi bilo
               najbrž z našega vidika, ki pa smo tudi kdaj pa kdaj spreminjali stališča, sprejetega
               še kaj bolj koristnega, kot samo to, kar je predlagano. Ampak to kar je predlagano je
               dobro. Mislim, da bo pomagalo k našemu bolj preglednemu, učinkovitejšemu delu, k
               večji jasnosti besedila in da se nam ne bo treba mnogokrat loviti in govoriti o tem
               kaj pravzaprav velja, kaj ne. Smo pa bili v teku sprememb in dopolnitev Poslovnika v
               naši poslanski skupini pozorni tudi na vprašanje kakšne naj bodo po novem
               pristojnosti Komisije za nadzor proračuna in javnih financ. Imeli smo temeljito
               razpravo o tem ali je dobro, da se črta zakonodajna funkcija samo zato, da bi
               pridobili ponovno možnost večine v tem delovnem telesu in smo v poslanski skupini na
               koncu večinsko sprejeli ta predlog. Zato smo bili toliko bolj pozorni kaj črtanje
               celotne četrte alineje 39. člena pomeni in ali je mogoče posledično računati s tem,
               da bi se kakršnakoli nadzorna vloga Komisije za proračun in javne finance s tem
               zmanjšala. Zato smo na to posebej opozarjali in bi radi tudi danes povedali, da
               podporo predlaganim spremembam in dopolnitvam dajemo s predpostavko, ki je tudi
               napisana v obrazložitvi tega člena. Iz te obrazložitve namreč izhaja, da je namen te
               določbe, se pravi črtanja četrte alineje le v tem, da se komisiji odvzame zakonodajna
               pristojnost, medtem ko naj bi črtanje alineje ne posegalo v njeno nadzorno
               pristojnost. Veseli me, če bodo to tako, poleg Poslanske skupine SDS, razumele in
               posebej poudarile tudi druge poslanske skupine in da v tem v praktični izvedbi nikoli
               ne bo vprašanj. Da jih ne bi bilo in ker je o tem dvakrat tekla razprava tudi v
               Komisiji za poslovnik, najprej na našo iniciativo, kasneje na podlagi amandmaja
               gospoda Petka, smo predvčerajšnjim poprosili naj nam svoje mnenje o razumevanju tega
               člena pripravi tudi Zakonodajno-pravna služba. Menim, da mnenja Zakonodajno-pravne
               službe ni mogoče brati in razumeti drugače kot tako, da s črtanjem četrte alineje ne
               bi smele biti v nobenem primeru zmanjšane druge nadzorne pristojnosti, ki jih ima ta
               komisija. Pri tem in pri taki ugotovitvi Zakonodajno-pravna služba opozarja ne samo
               na direktno vsebino 39. člena, ampak tudi na druge določbe Poslovnika, ki so povezane
               z delom delovnih teles od 32. člena, 41. člena. Mi dodajamo tudi 45. člen in
               verjamem, da bo s takim razumevanjem in takšnim izvajanjem Poslovnika ta na jutrišnji
               seji tudi dobil potrebno dvetretjinsko večinsko, gotovo tudi od poslancev Socialnih
               demokratov. Hvala.</p>
            </sp>
            <sp xml:id="SDZ4-Redna-29-2007-06-21.sp266">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče Poslanske skupine Nove
               Slovenije.</p>
            </sp>
            <sp xml:id="SDZ4-Redna-29-2007-06-21.sp267">

               <speaker>MOJCA KUCLER DOLINAR:</speaker>

               <p>Hvala, gospod predsednik. Lep pozdrav kolegom in kolegicam!</p>
               <p>Predlog sprememb in dopolnitve Poslovnika Državnega zbora je res rezultat številnih
               predlogov s katerimi smo različni predlagatelji želeli izboljšati in tudi
               racionalizirati delo v našem Državnem zboru. Je tudi rezultat usklajevanj in končnega
               dogovora vseh poslanskih skupin v Državnem zboru.</p>
               <p>V Poslanski skupini Nove Slovenije menimo, da smo pri delu Komisije za poslovnik
               predloge sprememb in dopolnitev nekako zreducirali na tiste, ki so potrebne, predvsem
               pa je potrebno poudariti, da je bil dosežen kompromis glede predlogov, ki so bili
               podani že v prejšnjem mandatu, pa takrat soglasja ni bilo mogoče doseči.</p>
               <p>V Poslanski skupini Nove Slovenije tako upamo, da bo novela dejansko pripomogla k še
               bolj transparentnemu in pa tudi k učinkovitejšemu postopku obravnavanja in
               sprejemanja odločitev v Državnem zboru, s katerim pa bo ostal oziroma se bo izboljšal
               standard dela vseh poslank in poslancev. Poslovnik je pač akt, ki mora vsebovati
               določbe, ki so sprejemljive, tako za koalicijo, kot za opozicijo. V zvezi s tem, naj
               izpostavim rešitev, po kateri je izrecno zapisana večina opozicijskih poslancev v
               obeh nadzornih komisijah, Komisiji za nadzor javnih financ, kot se bo po novem
               imenovala in v tudi novo poimenovani Komisiji za nadzor obveščevalnih in varnostnih
               služb.</p>
               <p>V Poslanski skupini Nove Slovenije menimo, da mora Poslovnik zakonodajalnega telesa
               zagotavljati, da je procedura res kraljica demokracije, kar po našem mnenju pomeni
               tudi časovno zgoščene in racionalne postopke. Predlogi zakonov in aktov, ki se
               pripravljajo s strani ministrstev, so v tem mandatu pogosto objavljeni tudi na
               spletnih straneh, že mnogo prej, kot so poslani v ta Državni zbor, tudi na ta način
               dani v javno razpravo, zato se nam večinoma ne zdi primerno, da bi se pri nekaterih
               uporabljale vse možne poslovniške možnosti za oddaljevanje datuma njihovega sprejema
               v Državnem zboru. Poslanska skupina Nove Slovenije je tako sopodpisnica predloga
               sprememb in dopolnitev Poslovnika Državnega zbora in bo njegov sprejem tudi podprla.
               Hvala.</p>
            </sp>
            <sp xml:id="SDZ4-Redna-29-2007-06-21.sp268">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-29-2007-06-21.sp269">

               <speaker>MARJAN DROFENIK:</speaker>

               <p>Spoštovani predsednik, spoštovane poslanke, poslanci!</p>
               <p>Veljavni Poslovnik Državnega zbora je bil, kot je bilo že omenjeno, sprejet leta 2002
               in je uredil načrtovanje in preglednejši zakonodajni postopek oziroma pregledno delo
               Državnega zbora. Nekatere pomanjkljivosti, sicer kvalitetnega Poslovnika in vedno
               večja informatizacija dela Državnega zbora, pa narekujejo potrebo po spremembah
               Poslovnika. S spremembami želimo imeti še bolj transparenten in učinkovit postopek,
               ki pa se v temeljnih načelih ne razlikuje od veljavnega. Za Poslansko skupino
               Slovenske ljudske stranke je ključno, da Poslovnik zagotavlja možnost kvalitetnega
               dela tako opozicijskim kot koalicijskim poslanskim skupinam. Prvim mora biti
               omogočeno izvajanje ustrezne kontrole, drugim pa seveda vladanje oziroma sprejemanje
               odločitev. Predlagane spremembe Poslovnika se gotovo ne odmika od tega temeljnega
               poslovniškega namena. Glede na to, da smo Poslovnik oziroma njegove spremembe dorekli
               na Komisiji za Poslovnik, ga bomo na tej seji verjetno tudi potrdili oziroma
               sprejeli. Med spremembami bi morda izpostavil možnost vlaganja dokumentov v
               zakonodajnem postopku tudi v elektronski obliki in uredite v pravne podlage za uvedbo
               elektronskega podpisa. V zadnjem času namreč v Državnem zboru sprejemamo celo vrsto
               zakonov, predvsem na področju javne uprave in na področju sodnih postopkov, s
               katerimi želimo te postopke v največji možni meri poenostaviti in informatizirati.
               Mislim, da bo uvedba elektronskega vlaganja dokumentov v zakonodajnem postopku
               pomembna novost. Morda najbolj za strokovne sodelavce, ki so sedaj za zbiranje
               podpisov za razne amandmaje, pri katerih je šlo za sopredlagateljstvo, porabili
               veliko časa. Poleg tega pa bomo s tem tudi poslanci dali zgled ostalim državljanom za
               uporabo sodobnih informacijskih tehnologij. Predlagane spremembe in dopolnitve
               Poslovnika Državnega zbora bomo poslanci Slovenske ljudske stranke podprli. Hvala
               lepa.</p>
            </sp>
            <sp xml:id="SDZ4-Redna-29-2007-06-21.sp270">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ4-Redna-29-2007-06-21.sp271">

               <speaker>SAŠO PEČE:</speaker>

               <p>Hvala lepa. V Poslanski skupini Slovenske nacionalne stranke bomo predlog sprememb in
               dopolnitev podprli. Ocenjujemo, da bo skozi dopolnjen predlog oziroma sprejet predlog
               delo v Državnem zboru lažje. Hvala.</p>
            </sp>
            <sp xml:id="SDZ4-Redna-29-2007-06-21.sp272">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu akta ni bilo vloženih amandmajev, zaključujem drugo obravnavo predloga
               akta.</p>
               <p>Tretjo obravnavo, to je odločanje o predlogu akta, bomo v skladu s časovnim potekom
               seje zbora opravili jutri, v petek, 22. junija 2007, v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 29. sejo Državnega zbora Republike Slovenije, ki jo bomo nadaljevali
               jutri ob 9. uri. Lep dan še naprej! <stage xml:id="SDZ4-Redna-29-2007-06-21.stage48">(SEJA JE BILA PREKINJENA 21. JUNIJA 2007 OB
                  17.58.)</stage>
               </p>
            </sp>
         </div>
      </body>
   </text>
</TEI>