<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-13-2006-01-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4FBC0E7E1BC54382C125710A00335E56</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=4FBC0E7E1BC54382C125710A00335E56</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-13-2006-01-30.DZ" n="13">
               <name>Redna</name>
               <date when="2006-01-30"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-13-2006-01-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">13. seja</stage>
            <stage type="date">(30. januar 2006)</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 14.01 uri. </stage>


            <sp xml:id="SDZ4-Redna-13-2006-01-30.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci! Gospe in gospodje! Pričenjam 13.
               sejo državnega zbora Republike Slovenije, ki je bila sklicana na podlagi prvega
               odstavka 57. člena poslovnika državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Battelli Roberto, Horvat Feri, Pozsonec Maria, Presečnik Jakob
               in Ziherl Milenko od 16. ure dalje. Na sejo sem vabil predsednik vlade Republike
               Slovenije, gospoda Janeza Janšo, k 1. točki, predstavnike vlade Republike Slovenije k
               vsem točkam dnevnega reda ter predstavnika sodnega sveta k 36. točki. Vse prisotne
               lepo pozdravljam!</p>
               <p>Preden preidemo na določitev dnevnega reda, prosim za pozornost. Generalna skupščina
               Združenih narodovo je 21. novembra 2005 sprejela resolucija o spominu na holokaust, v
               katerem je bila usmrčena tretjina judovskega prebivalstva ter številni pripadniki
               drugih manjšin. Zato bo holokaust za vselej veljal kot opozorilo na nevarnost
               sovraštva, fašizma, nacizma in predsodkov. Generalna skupščina je 27. januar
               proglasila za mednarodni dan spomina na žrtve Holokausta. Prosim poslanke in
               poslance, da se z minuto molka spomnimo na žrtve te tragedije. <gap n="..."/><stage>/Minuta molka./</stage><gap n="..."/>
               Hvala.</p>
               <p>Prehajamo na določitev dnevnega reda 13. seje državnega zbora Republike Slovenije.
               Predlog dnevnega reda je pripravljen skladno z 59. členom poslovnika in ste ga
               prejeli s sklicem seje, dne 20.1.2006. O predlogu dnevnega reda bomo odločali v
               skladu z drugim odstavkom 64. člena poslovnika državnega zbora. Predloga za umik
               točke z dnevnega reda nisem sprejel. V zvezi s širitvami dnevnega reda pa je
               poslanska skupina, poslanski klub LDS, vložila predlog za razširitev dnevnega reda
               seje zbora. S tem v zvezi ugotavljam, da je predlog za širitev v nasprotju s šestim
               in sedmim odstavkom 64. člena poslovnika državnega zbora. Predlog ne ustreza pogojem
               za širitev, ki jih določa drugi odstavek 58. člena poslovnika zbora. Prav tako
               predlogu za razširitev ni priloženo ustrezno gradivo, zato državni zbor o navedenem
               predlogu širitve dnevnega reda ne bo odločal. Prosim, proceduralno.</p>
            </sp>
            <sp xml:id="SDZ4-Redna-13-2006-01-30.sp2">

               <speaker>MAG. MILAN M. CVIKL:</speaker>

               <p>Gospod predsedujoči prosim, da to, kar ste ravnokar rekli, umaknete. Prvič, ta vaša
               ocena, da predlog ne ustreza pogojem iz šestega in sedmega odstavka 64. člena ni
               točna. Drugi odstavek 58. člena pravi, da sta odločanje in razširitev dnevnega reda
               nujna, kadar je odločitev državnega zbora vezana na rok, določen z ustavo, zakonom in
               tako dalje.</p>
               <p>Gospod predsedujoči, vlada Republike Slovenije se je 12. januarja odločila, da bo
               poslala štiri prostovoljce v Irak. 12. marca naj bi šli v Irak. Danes imamo prvo
               redno sejo, imeli bomo še eno redno sejo. To, kar vi tu pravite, ne drži, in najmanj
               zahtevamo dvoje: naj pride, v skladu s petim odstavkom 66. člena to predstaviti
               zakonodajno-pravna služba, da odločanje o tem, ali Slovenija ključno spreminja svojo
               zunanjo politiko, ne sodi na sejo državnega zbora. Mislimo, da je argumentov dovolj,
               navedeni so v vseh členih, o katerih smo govorili, 67. člen in so v skladu s tretjim
               odstavkom 58. člena. Če res menite, da to ni pomembno vprašanje za Slovenijo, potem
               naj to pride v skladu s petim odstavkom 66. člena povedat zakonodajno-pravna služba.
               Vse drugo, gospod predsedujoči, je seveda zavajanje vladajoče koalicije slovenske
               javnosti, ki noče, da bi v državnem zboru, na edinem mestu, kjer lahko spremenimo
               odločitev vlade Republike Slovenije, odločali o tem, ali naj gredo štirje
               prostovoljci v Irak ali ne. Roki tečejo. Tretji odstavek 58. člena pa to lepo
               pove.</p>
               <p>Tako da prosim, da dovolite, da pojasnimo razloge, zakaj je pomembno danes o tem
               odločati. Pisno gradivo ste dobili in imamo v skladu s poslovnikom pravico, da o tem
               razpravljamo, da predstavimo to našo zahtevo in da se glede tega odločijo v
               nadaljevanju poslanske skupine. Vse drugo, gospod predsedujoči, pa ni skladno ne s
               problemom, ki je nastal zaradi takšne odločitve vlade, niti ni skladno<gap n="..."/> <stage>/Oglašanje
               iz ozadja./</stage> Proceduralni predlog sem pa že povedal, gospod Zamernik, in sicer, da če
               imate<gap n="..."/></p>
            </sp>
            <sp xml:id="SDZ4-Redna-13-2006-01-30.sp3">

               <speaker>PODPREDSEDNIK MAG. VASJA KLAVORA:</speaker>

               <p>Prosim, da ne motite poslanca, ki govori.</p>
            </sp>
            <sp xml:id="SDZ4-Redna-13-2006-01-30.sp4">

               <speaker>MAG. MILAN M. CVIKL:</speaker>

               <p><gap n="..."/> v to dvom, peti odstavek 66. člena - zakonodajno-pravna služba naj pride to
               pojasnit, kje je naš predlog v nasprotju s tretjim odstavkom poslovnika, ki govori o
               tem, da s tem preprečimo zelo pomembno dejanje, za katerega tečejo roki od 12.
               januarja. Hvala lepa.</p>
            </sp>
            <sp xml:id="SDZ4-Redna-13-2006-01-30.sp5">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, hvala lepa za vašo razlago. O tem je bila tudi razprava, pri čemer sem
               na začetku rekel, da razprave ni. Zato bi prosil, da me razumete, da je bil
               pravzaprav ta predlog obravnavan tako in da so zaključki, ki sem jih prej prebral,
               temeljili samo na razlagi poslovnika in ne na razlagi vsebine. Ni razprave.
               <stage>/Oglašanje iz ozadja./</stage> Poslovnik sem vam razložil, tako smo si razlagali poslovnik.
               Povedal sem, kaj poslovnik predvideva, in še enkrat povedal, da o tem ni razprave.
               Gospod Pavliha, imate proceduralno vprašanje? Izvolite.</p>
            </sp>
            <sp xml:id="SDZ4-Redna-13-2006-01-30.sp6">

               <speaker>DR. MARKO PAVLIHA:</speaker>

               <p>Ne vprašanje, ampak pobudo. Pobudo, da se vendarle glasuje o našem predlogu. Zakaj?
               Gospod podpredsednik, težko verjamem, da kot moj kolega in kot predsedujoči napačno
               interpretirate ta poslovnik, zato predvidevam, da je to zraslo na zelniku predsednika
               državnega zbora. V enem delu je že kolega Cvikl povedal, zakaj to ni skladno s
               poslovnikom. V drugem delu pa naj povem, da je bil naš predlog vložen v skladu s
               šestim odstavkom 64. člena. Zakaj? Zato, ker so razlogi za razširitev dnevnega reda
               nastali po sklicu 13. seje državnega zbora, torej po 20. januarju. Zakaj? Zaradi
               tega, ker je še 24. januarja potekala seja komisije za nadzor obveščevalnih in
               varnostnih služb in tam vlada ni uspela argumentirano pojasniti svojih razlogov za
               odločitev, da naši vojaki sodelujejo pri usposabljanju varnostnih služb v Iraku. Zato
               ponovno mislim, da naše državljanke in državljani in vsi skupaj zaradi varnosti
               najmanj zaslužimo to, da se o našem predlogu danes tu glasuje, ne pa, da ponovno kar
               tako z njim pometemo pod prag. Hvala.</p>
            </sp>
            <sp xml:id="SDZ4-Redna-13-2006-01-30.sp7">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Pavliha, dovolil si bom, da vas bom vprašal, če mi lahko obrazložite, če
               je v tem primeru ustava, zakon ali poslovnik, vezan na kakršenkoli rok? Za obravnavo
               te zadeve, ne spuščam se v vsebino.</p>
            </sp>
            <sp xml:id="SDZ4-Redna-13-2006-01-30.sp8">

               <speaker>DR. MARKO PAVLIHA:</speaker>

               <p>Hvala lepa. Mislim, gospod podpredsednik<gap n="..."/></p>
            </sp>
            <sp xml:id="SDZ4-Redna-13-2006-01-30.sp9">

               <speaker>PODPREDSEDNIK MAG. VASJA KLAVORA:</speaker>

               <p>Prosim, če mi lahko citirate to.</p>
            </sp>
            <sp xml:id="SDZ4-Redna-13-2006-01-30.sp10">

               <speaker>DR. MARKO PAVLIHA:</speaker>

               <p>Seveda. Citiram 58. člen, in sicer drugo alinejo drugega odstavka: <q>"...da se lahko
               razširi dnevni red, kadar je odločitev državnega zbora vezana na rok, določen z
               ustavo, zakonom ali s tem poslovnikom."</q> in če preberemo zakon o obrambi, rok je pa
               dva meseca in tudi ta rok izhaja iz mednarodne pogodbe, ki je nad našim zakonom po 8.
               členu ustave, je jasno, da gre za določen rok. Čez dva meseca te odločitve ne bo
               mogoče več preklicati. In naj vas samo opozorim, gospod podpredsednik, da po zadnji
               anketi kar 58,8% vseh državljank in državljanov oziroma anketirancev meni, da bi
               debata morala biti pred državnim zbora, pa je ni bilo. 58,8% anketirancev. Ali bomo
               šli mimo te odločitve?</p>
            </sp>
            <sp xml:id="SDZ4-Redna-13-2006-01-30.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Pavliha. Prosil bi vas, če ta rok, ki ste ga sedaj navedli,
               utemeljite pisno in prekinjam za 15 minut sejo državnega zbora. Hvala.</p>
               <stage type="time">(Seja je bila prekinjena ob 14.12 uri in se je nadaljevala ob 14.28 uri.)</stage>
            </sp>
            <sp xml:id="SDZ4-Redna-13-2006-01-30.sp12">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo državnega zbora. Ob tem vas
               obveščam, da je preteklo 16 minut ne 15 minut in da pismenega predloga še nisem
               prejel oziroma upam, da ga bom ravnokar.</p>
               <p>Zaradi tehničnih težav z lepopisom podaljšujem odmor še za 5 minut. Nadaljujemo ob
               14.35 uri.</p>
               <stage type="time">(Seja je bila prekinjena ob 14.29 uri in se je nadaljevala ob 14.40 uri.)</stage>
            </sp>
            <sp xml:id="SDZ4-Redna-13-2006-01-30.sp13">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s sejo državnega zbora. Spoštovane poslanke in poslanci! Od poslanskega
               kluba Liberalne demokracije Slovenije sem dobil dopis, ki vam ga bom prebral.
               "Poslanski klub LDS je dne 27.1.2006 predsedniku državnega zbora posredoval predlog
               za razširitev dnevnega reda, ki je v celoti skladen z določbo šestega in sedmega
               odstavka 64. člena v povezavi z drugo alinejo drugega odstavka 58. člena poslovnika
               državnega zbora. Utemeljitev. Prvič. Razlogi za širitev dnevnega reda so nastali po
               sklicu 13. redne seje državnega zbora z dne 20.1. 2006, saj kot že omenjeno, vlada
               niti po obravnavi varnostnih razmer v Republiki Sloveniji, povezanih s to odločitvijo
               na seji, dne 24.1.2006 zadnjega za to področje pristojnega delovnega telesa Komisije
               Državnega zbora Republike Slovenije za nadzor obveščevalnih in varnostnih služb ni
               podala ustreznih pojasnil.</p>
               <p>Drugo. Gradivo je bilo priloženo skupaj s predlogom. <stage>(Tukaj je napaka v dikciji, ki
               ste jo napravili.)</stage></p>
               <p>Tretjič. V poslanskem klubu LDS smo prepričani, da je izpolnjen tudi pogoj iz druge
               alineje drugega odstavka 58. člena, saj je odločitev vezana na rok, določen z
               zakonom, in sicer v istem smislu, kot je svojo odločitev utemeljevala vlada Republike
               Slovenije. Podlaga za odločitev vlade za sodelovanje Republike Slovenije v Nato
               misiji, usposabljanje varnostnih sil v Iraku, je v ustavi <stage>(3.a člen)</stage> Republike
               Slovenije, v severnoatlantski pogodbi in zakonu o obrambi. Glede na to, da naša
               ustava v 8. členu določa primat mednarodnega prava, in glede na to, da je sklep vlade
               vezan na odločitev Severnoatlantskega pakta z dne 8. aprila 2005, menimo, da mora
               državni zbor to vprašanje obravnavati še pred potekom dvomesečnega roka, določenega s
               sklepom vlade." <stage>(Konec citiranja listine.)</stage></p>
               <p>Žal, v tej obrazložitvi poslanske skupine LDS ni bil izkazan rok, določen z ustavo,
               zakonom ali poslovnikom, na kar bi bila vezana odločitev o tem, kar poslanski klub
               Liberalne demokracije zahteva. Zato sem vam to tudi prebral v celoti, kajti iz
               poslovnika in iz tega teksta ne morem najti, kje bi bil določen rok, da bi moral
               državni zbor to temo obravnavati z razširitvijo dnevnega reda.</p>
               <p>O tem ni razprave, žal mi je, niti ni več proceduralnih vprašanj. Omogočil sem vam
               proceduralna vprašanja, kljub temu da sem bil skoraj trdno prepričan, da v poslovniku
               ni tega in da ne moremo o tem sklepati. Zato bomo prešli na glasovanje o dnevnem
               redu.</p>
               <p>Preden preidemo na glasovanje, prosim poslanke in poslance, da preverijo delovanje
               glasovalnih naprav, in sicer mora na desni strani vložene kartice goreti oranžna
               lučka; v tem primeru se glasovanje lahko opravi.</p>
               <p>Tako predlagam zboru, da za današnjo sejo določi dnevni red, kot ste ga prejeli s
               sklicem. Glasujemo. Navzočih je 72 poslank in poslancev, za je glasovalo 46, proti
               10.</p>
               <p><stage>(Za je glasovalo 46.)</stage> <stage>(Proti 10.)</stage></p>
               <p>Ugotavljam, da je predlagani dnevni red sprejet.</p>
               <p>Sejo bomo nadaljevali ob 15.00 uri, ko bomo prešli na <title>1. TOČKO DNEVNEGA REDA</title>, in sicer na <title>VPRAŠANJA POSLANK IN POSLANCEV.</title>
               </p>
               <p>Hvala lepa.</p>
               <stage type="time">(Seja je bila prekinjena ob 14.45 uri in se je nadaljevala ob 15.02 uri.)</stage>
            </sp>
            <sp xml:id="SDZ4-Redna-13-2006-01-30.sp14">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo državnega zbora.</p>
               <p>Med nami lepo pozdravljam predsednika vlade in ministre vlade Republike Slovenije ter
               seveda gospo ministrico, edino med njimi.</p>
               <p>V zvezi s to točko dnevnega reda sem v poslovniškem roku prejel pisne prijave 29
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. in drugim odstavkom
               245. člena ter 247. člena poslovnika državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik vlade. Zatem bodo posamezni ministri
               odgovorili na poslanska vprašanja, postavljena na 12. seji zbora, na katera zaradi
               odsotnosti niso odgovorili. Poslanci, ki so prijavili dve vprašanji, bodo drugo
               vprašanje postavili potem, ko bodo vsi prijavljeni poslanci postavili po eno
               vprašanje. Poslanci imajo za postavitev vprašanja na voljo tri minute. Predsednik
               vlade in minister odgovori na vprašanje največ v petih minutah, enako tudi, če je
               vprašanje postavljeno več ministrom. Poslanec, ki ne bo zadovoljen z odgovorom, lahko
               zahteva dopolnitev odgovora, ne more pa postaviti dodatnega vprašanja. Prosim
               poslance, da ste na to pozorni. Obrazložitev zahteve za dopolnitev odgovora poslanec
               predstavi v dveh minutah, dopolnitev odgovora pa sme trajati največ tri minute.</p>
               <p>V zvezi s to točko so se za danes opravičili naslednji ministri: minister za
               pravosodje, dr. Lovro Šturm, minister za zunanje zadeve, dr. Dimitrij Rupel, in
               minister za notranje zadeve, gospod Dragutin Mate.</p>
               <p>V primeru, da poslanec na postavljeno vprašanje danes ne bo dobil odgovora, mu morata
               predsednik vlade ali minister v 30 dneh predložiti pisni odgovor, ki bo objavljen v
               glasilu državnega zbora. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru; v tem primeru bom
               vprašanje uvrstil na naslednjo redno sejo državnega zbora.</p>
               <p>Na klopi ste prejeli pregled poslanskih vprašanj in pobud, na katere v poslovniškem
               roku še ni bilo odgovorjeno.</p>
               <p>Prehajamo na predstavitev poslanskih vprašanj. Kot že rečeno, bo na prva štiri
               vprašanja odgovarjal predsednik vlade, gospod Janez Janša. Prvo poslansko vprašanje
               bo postavil gospod Sašo Peče. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp15">

               <speaker>SAŠO PEČE:</speaker>

               <p>Spoštovani prisotni, predsednik vlade! Kot verjetno veste, je poslanska skupina
               Slovenske nacionalne stranke še z nekaterimi drugimi podpisniki na podlagi 168. člena
               Ustave Republike Slovenije predlagala ustavodajalcu, torej državnemu zboru, da
               spremeni ustavo v tistem delu, ki bi omogočil učinkovitejše, kvalitetnejše in
               hitrejše sodstvo oziroma sodno vejo oblasti. Kot verjetno veste, se je dobršen del
               poslancev in poslank zavezalo k potrebi po dodatni obrazložitvi predvsem s strani
               vlade Republike Slovenije.</p>
               <p>Zato me iz tega naslova zanima, gospod Janša: Ali ste od leta 2001 spremenili svoje
               mnenje, ko je državni zbor o podobni zadevi v okviru zakona o sodniški službi o
               omenjeni zadevi enkrat že govoril in enkrat že odločal - takrat, torej leta 2001? V
               prejšnjem mandatu državnega zbora je državni zbor pritrdil predlogu Slovenske
               nacionalne stranke o omejitvi trajnega sodniškega mandata, kakor rečeno je bilo to
               meseca maja. Med njimi ste vi in pa dobršen del vaših poslancev potrdili ideje
               Nacionalne stranke.</p>
               <p>Kot verjetno veste, prejšnja vlada nikoli ni izpeljala sklepa državnega zbora, ampak
               je poskušala zadevo pripeljati, torej pripeljati do učinkovitejšega sodstva skozi
               stranka vrata, zato smo v obdobju 2003, 2004 in pa 2005 spremenili kar nekaj področne
               zakonodaje, sodstvu dodelili nova finančna sredstva in spremenili pogoje delovanje
               sodstva, vse na predlog sodstva in vse pod obljubo sodstva, da v kolikor državni zbor
               kot zakonodajalec in ustavodajalec sprejme omenjene ukrepe, bo sodstvo učinkovitejše.
               Žal pa vidimo, da sodstvo ni prišlo do učinkovitejše faze, zato vsaj v okviru
               podpisnikov pobude za začetek postopka za spremembo ustave ocenjujemo, da je dikcija,
               kot jo predlagamo, torej sprememba 129. člena ustave: <q>"Sodniki se najprej imenujejo
               za dobo osmih let, po preteku osmih let pa je lahko sodnik imenovan v trajni sodniški
               mandat."</q> Zakon določa starostno mejo in druge pogoje za izvolite in me zanima oziroma
               bi rad dobil odgovor, vaš odgovor ali pa odgovor Vlade Republike Slovenije na
               omenjeni predlog Slovenske nacionalne stranke. Kot veste, žal v obstoječi situaciji
               nastopa dejstvo, ko so nekatere poslanske skupine javno povedale, da je njihovo
               stališče do tega odvisno od stroke in ministrstva, žal oziroma tu ne žal, žal pa
               nastopa tudi drugo dejstvo, da je dobršen del ostalih poslancev vezan na vašo voljo
               in za to voljo bi sedaj rad izvedel, v kolikor se bo nadaljeval omenjeni postopek in
               v kolikor vlada namera pristopiti k kvalitetnejšemu in pa učinkovitejšemu sodstvu.
               Prosim za odgovor. Hvala.</p>
            </sp>
            <sp xml:id="SDZ4-Redna-13-2006-01-30.sp16">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod predsednik vlade, izvolite, prosim.</p>
            </sp>
            <sp xml:id="SDZ4-Redna-13-2006-01-30.sp17">

               <speaker>JANEZ JANŠA:</speaker>

               <p>Hvala lepa za vprašanje. Z njim se srečujemo drugič, prvič je bila podobna pobuda
               vložena v bolj izostreni obliki, in sicer v smislu stalne odprave trajnega sodniškega
               mandata. Vlada je do tiste prve pobude zavzela negativno stališče. Smatramo, da ne
               pride v poštev odprava trajnega sodniškega mandata. Potem je bila ta pobuda nekoliko
               prenovljena, predelana, vložena ponovno v smislu uvedbe poskusnega sodniškega mandata
               v trajanju osmih let. Sedaj se ne bi spuščal v to, ali je ta predlagana poskusna
               doba, preizkusna doba ustrezna ali ne. V prejšnjih sklicih državnega zbora smo -
               mislim, da enkrat - oblikovali nekoliko drugačen predlog s petletnim poskusnim
               mandatom, vendar je to lahko stvar nadaljnje razprave. Preden bo vlada zavzela
               stališče do te prenovljene pobude, bomo proučili vse takšne in drugačne posledice, ki
               bi lahko izhajale iz takšne ureditve. Jaz osebno mislim, da bi jo veljalo podpreti.
               Morda ne v tej konkretni izvedbi z osmimi leti poskusnega mandata, morda nekoliko
               krajše, vendar pa mislim, da bi bila ta sprememba dobrodošla in da bi imela pozitivne
               učinke.</p>
               <p>Resnici na ljubo je treba povedati, da tudi sedaj v zakonodaji obstajata dva
               mehanizma, ki omogočata, da se trajni sodniški mandat prekine. To je v primeru, če iz
               ocene sodniške službe izhaja, da določena oseba, ki opravlja sodniško funkcijo, ne
               ustreza sodniški službi ali če mu je izrečena disciplinska sankcija prenehanja
               sodniške funkcije. V parih primerih sta bila ta ukrepa izrečena v času, odkar velja
               ta ureditev, se pravi, da strogo teoretično gledano, strogo praktično gledano, trajni
               mandat ni nekaj, kar naj bi bilo možno v teh dveh primerih, če sta izpolnjena pogoja
               zakona, prekiniti. Res pa je, da o tem odloča notranje telo, da gre za notranjo
               kontrolo, ki ima običajno omejen obseg objektivnosti in tudi učinkovitosti, vendar do
               določene mere obstaja.</p>
               <p>Glede na povedano, kot že rečeno, bo vlada proučila možne posledice, ki bi izšle iz
               takšne ureditve, in poslala mnenje državnemu zboru oziroma ustavni komisiji. Potem pa
               opozarjam na to, da ta ukrep, ki se v javnosti velikokrat argumentira ali pa
               utemeljuje z največjim problemom, ki ga imamo trenutno na področju sodstva, to je
               veliko število sodnih zaostankov, naj bi prispeval k hitrim rešitvam na tem področju.
               Ta ukrep, če bi prišlo do spremembe ustave in posledično do uvedbe poskusnega
               sodniškega mandata, prvič ne bi veljal za tiste, ki so že imenovani v tajni sodniški
               mandat, bi bil to ukrep, ki bi veljal za nova imenovanja in je že s tem ta doseg zelo
               omejen oziroma zrelativiziran. Na drugi strani pa bi trajalo dalj časa, v skrajni
               konsekvenci po tem predlogu osem let, preden bi dal popolne učinke. Tako da se vlada
               tega zaveda, se bo tega zavedala tudi, ko bo sprejela in poslala ustrezno mnenje v
               državni zbor. Problema sodnih zaostankov smo se lotili s programom, ki ga je
               pripravilo ministrstvo za pravosodje in v relativno kratkem času bomo videli, kaj bo
               pokazala statistika pri uspehu odpravljanja sodnih zaostankov. Hvala.</p>
            </sp>
            <sp xml:id="SDZ4-Redna-13-2006-01-30.sp18">

               <speaker>PODPREDSEDNIK MAG. VASJA KLAVORA:</speaker>

               <p>Gospod Peče, želite dopolnitev odgovora. Izvolite.</p>
            </sp>
            <sp xml:id="SDZ4-Redna-13-2006-01-30.sp19">

               <speaker>SAŠO PEČE:</speaker>

               <p>Hvala vam za besedo in pa hvala za odgovor. Gospod Janša, verjetno vesta, da je
               ustavodajni postopek zelo elastične narave in zato je možno spreminjati njegovo
               vsebino od vsebine, ki smo jo predlagali v Slovenski nacionalni stranki, v kolikor le
               zasleduje približno isti cilj.</p>
               <p>Drugo, kar bi rad izpostavil, je, vaše besede, ki pravite, da omenjena ustavna
               sprememba ne bi pripomogla k ureditvi razmer v sodstvo. Naj s tega mesta še enkrat
               opozorim, da smo v preteklih treh ali štirih letih sprejeli nič koliko zakonov, ki so
               izboljšali delovanje sodstva oziroma ki naj bi, a rezultatov ni. Dodelili smo jim
               nova finančna sredstva, a niti ta ukrep ni pomagal. Skratka, zakonodajna veja oblasti
               in pa izvršna veja oblasti sta v preteklosti skušali slediti navodilom, ki so
               prihajala iz sodne veje oblasti, ampak učinka ni nobenega. In zoper tovrstnim
               neučinkovitim ukrepom se v okviru poslanske skupine Slovenske nacionalne stranke
               borimo.</p>
               <p>Nadalje ugotavljate, da sta že v obstoječi zakonodaji dva izmed ukrepov ali pa
               instrumentov, ki omogočata prekinitev trajnega sodniškega mandata. Vsi pa vem, vseh
               90, ki tukaj sedi, in pa verjetno celotna prejšnja struktura, ve, da se ta dva ukrepa
               nista, še enkrat poudarjam, nista uporabljala in se zato na njih sklicevati meni
               osebno ne zdi politično kulturno. In pa še, ko ugotavljate, da je pobuda Slovenske
               nacionalen stranke druga pobuda. Točno. Prvič smo poskušali doseči omejen sodniški
               mandat, ki bi trajal osem let. Naj vam povem, da ste tistega dne, ko je bilo
               glasovanje, tudi vi sami, osebno kot poslanec izglasovali oziroma dali svoj glas,
               svoje stališče in svojo vsebino k omenjenemu sklepu. Pozneje šele, ko smo videli, da
               ne bi pridobili potrebnih kvorumskih podpisov za vložitev pobude, smo bili v okviru
               poslanske skupine Nacionalne stranke prisiljeni zadevo omiliti, ampak kakorkoli,
               <gap n="..."/><stage>/Opozorilni znak za konec razprave./</stage><gap n="..."/> osebno ocenjujem, da bi bilo smiselno, da
               pritrdite zadevi in s tem dovolite poslanski skupini Združene liste in Liberalne
               demokracije, ki so se nič kolikokrat<gap n="..."/></p>
            </sp>
            <sp xml:id="SDZ4-Redna-13-2006-01-30.sp20">

               <speaker>PODPREDSEDNIK MAG. VASJA KLAVORA:</speaker>

               <p>Čas se vam izteka, prosim.</p>
            </sp>
            <sp xml:id="SDZ4-Redna-13-2006-01-30.sp21">

               <speaker>SAŠO PEČE:</speaker>

               <p><gap n="..."/> zatekali k vašim stališčem, da se postopek začne. Hvala.</p>
            </sp>
            <sp xml:id="SDZ4-Redna-13-2006-01-30.sp22">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik, izvolite.</p>
            </sp>
            <sp xml:id="SDZ4-Redna-13-2006-01-30.sp23">

               <speaker>JANEZ JANŠA:</speaker>

               <p>Hvala še enkrat za besedo. Najprej naj rečem, da vlada ni naklonjena odpravi trajnega
               sodniškega mandata in da takšnega predloga, tudi če bi se še enkrat ponovil, ne bo
               podprla. To stališče je popolnoma jasno. Glede predloga, da se uvede poskusni
               sodniški mandat, vlada o tem še ni odločala, ampak mislim, da bo mnenje, vsaj moje
               osebno mnenje zaenkrat temu naklonjeno. Ne drži to, da negativna ocena sodniške
               službe doslej ne bi imela konkretnih posledic. Če se prav spomnim podatkov vrhovnega
               sodišča, doslej je bilo od leta 1999 do danes izdanih pet negativnih ocen sodniške
               službe in posledica teh negativnih ocen je prenehanje sodniškega mandata. Tudi nisem
               rekel, da bi bil to ukrep, če bi prišlo do uvedbe poskusnega sodniškega mandata, ki
               ne bi dal nobenih rezultatov, jaz mislim, da bi jih dal, da bi imel pozitivne
               posledice, vendar nikakor ne bi kratkoročno vplival na odpravo sodnih zaostankov, ker
               vsi vemo, da bi ta ukrep lahko dal postopne pozitivne posledice šele tekom časa.</p>
            </sp>
            <sp xml:id="SDZ4-Redna-13-2006-01-30.sp24">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predsedniku vlade bo postavil poslansko vprašanje, gospod Aleš Gulič.
               Prosim.</p>
            </sp>
            <sp xml:id="SDZ4-Redna-13-2006-01-30.sp25">

               <speaker>ALEŠ GULIČ:</speaker>

               <p>Spoštovani predsedujoči, spoštovani gospod predsednik vlade, ministrski zbor, cenjene
               kolegice in kolegi! Zadnje dni, predvsem prejšnji teden, je bilo videti, da se
               državni zbor ukvarja samo še z vprašanjem Vzajemne. Seveda ni bilo tako in tudi
               zgodba se ni končala z zadnjo izredno sejo, ampak se v bistvu nadaljuje. Zato sem si
               dovolil postaviti vprašanje, ki se tiče Vzajemne, predvsem pa solidarnosti med
               bolnimi in zdravimi.</p>
               <p>V poslanskem klubu Liberalne demokracije smo vseskozi opozarjali na težave, ki so se
               obetale na področju dopolnilnega zavarovanja. Nekaj se jih je zaznalo že v prejšnjem
               mandatu in v beli knjigi je bil dan odgovor, reforme naj gredo v tisto smer, s katero
               bi se solidarnost dopolnilnega zavarovanja lahko okrepila, z uvedbo premij, ki bi
               bile odvisne tudi od tega, koliko kdo zasluži; se pravi, od dohodka zavarovancev.
               Vaša vlada je pa, kolikor je delovala na tem področju, delovala v nasprotju s tem in
               je na nek način pospešeno uvajala privatizacijo zdravstva na celotnem področju, pa
               tudi na področju zavarovalništva. Stališče poslanskega kluba Liberalne demokracije
               Slovenije, pa tudi moje je, da so sedanji dogodki ne le posledica pohlepa pa
               brezobzirnosti uprave Vzajemne, ampak tudi mlačnosti in na nek način tihega
               pristajanja na to, kar se je dogajalo. S tem se je prvotno poslanstvo, se pravi,
               solidarnost, vzajemnost, začelo izgubljati in vse je postajalo pravzaprav
               nepregledno, močvara, kot smo dejali v enem od trenutkov, ko smo razpravljali o
               Vzajemni. Vprašanje je seveda še vedno na mestu - vprašanje o tem, kaj bo z Vzajemno
               v bodoče.</p>
               <p>Sprašujem vas, cenjeni gospod predsednik vlade: Kako si predstavljate nadaljnji
               obstoj Vzajemne, solidarnost, kapitalske dobičke v sistemu zdravstvenega zavarovanja
               in kako nameravate državljankam in državljanom povrniti zaupanje v delovanje vlade
               ter pristojnih institucij, saj ste s svojim nepravočasnim ukrepanjem postavili na
               kocko pravice več kot 900 tisoč zavarovancev in zavarovank iz tega naslova ter
               celoten sistem zdravstvenega zavarovanja v Sloveniji? Za odgovor se vam že vnaprej
               prav lepo zahvaljujem.</p>
            </sp>
            <sp xml:id="SDZ4-Redna-13-2006-01-30.sp26">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik, izvolite, prosim.</p>
            </sp>
            <sp xml:id="SDZ4-Redna-13-2006-01-30.sp27">

               <speaker>JANEZ JANŠA:</speaker>

               <p>Hvala za vprašanje. Najprej čisto konkretno, kako nameravamo ukrepati. To je razvidno
               iz zakona, ki ga imate na klopeh; upam, da bo kmalu sprejet v tretjem branju. V tem
               primeru bo ta visoki zbor tisti, ki bo s posebnim zakonom določil, kaj se bo v
               prihodnosti dogajalo z Vzajemno. To je v vaših rokah. Že na prejšnji seji sem na
               vprašanje vašega poslanskega kolega dejal, da želimo ohraniti to zavarovalnico v
               smeri, za katero je bila ustanovljena - se pravi, da gre za vzajemno
               zavarovalnico.</p>
               <p>Kdo je ukrepal pravočasno in kdo ni ukrepal pravočasno. Veste, spoštovani gospod
               poslanec, če bi šli v zgodovino in ugotavljali, kdo je to zavarovalnico ustanavljal,
               kakšno pravno podlago ji je dal, kateri ljudje so sedeli v upravi in nadzornih
               svetih, ko so se te strukture oblikovale, kdo se je financiral iz teh kanalov in tako
               naprej, mislim, da bi bil čas, ki ga imamo na razpolago, prekratek za popoln
               odgovor.</p>
               <p>Ko govorimo o oškodovancih naj povem, da to, kar je uprava nameravala storiti, se
               pravi, preoblikovati Vzajemno v delniško družbo, ni bilo narejeno. Se pravi, s tega
               vidika ni bilo nobenega oškodovanja. Mislim, da je prišlo posredno do oškodovanja s
               tem, ker je bilo v zadnjih mesecih pa tudi letih potrošeno veliko denarja
               zavarovancev za reklamiranje določenih aktivnosti, ki jih je agencija ocenila za
               neustrezne, potem veliko denarja verjetno tudi za različna pravna mnenja in razne
               ekspertize, s katerimi se je želelo upravičiti pravno korektnost postopkov uprave.
               Veliko denarja verjetno tudi za medijsko podporo, ki je bila silna in je še vedno
               silna v nekaterih medijih. Tudi, bom rekel, te povezave so več ali manj zelo
               transparentne, če nekaj let spremljamo posamezna imena. Tako je tukaj prišlo do
               določenega oškodovanja in upam, da bodo pristojne institucije enkrat tudi te stvari
               ugotovile.</p>
               <p>Resnici na ljubo je treba reči, da to ni bi bil prvi primer. Bilo je kar nekaj
               takšnih primerov v lanskem letu, ko se je skupen denar delničarjev tudi v veliki meri
               javnih sredstev uporabljal za to, da se je delala javna scena, naklonjena
               posameznikom iz uprave, da jih ne bi slučajno kdo zamenjal, da so se prikazovali
               boljši rezultati v javnosti, kot so dejansko bili, in tako dalje. In bi bilo zelo
               dobro, da bi imeli enake vatle, ko gre za trošenje denarja za obrambo tranzicijskih
               tajkunov.</p>
               <p>Opozarjam tudi na to, da je delovanje zavarovalnic, tudi zdravstvenih zavarovalnic,
               določeno v zakonodaji. Vlada ima tukaj pooblastila, kakršna ima. Tam, kjer pooblastil
               nima, vlada ni mogla ukrepati. Obstaja neodvisna agencija, ki je sprejela nekatere
               postopke, ali jih je pravočasno ali ne, ni stvar izvršilne oblasti, da o tem presoja,
               nikakor pa ne drži, da postopkov ni bilo in da ukrepov ni bilo. Bili so. In če te
               postopke primerjamo z nekaterimi drugimi doslej, mislim, da so bili kar hitri. Če se
               spomnimo, kako se je reševalo deloma podobno situacijo v primeru zavarovalnice
               Triglav, potem vidimo, da je tam šlo za zgodbo z bistveno daljšo brado.</p>
               <p>Moram reči, da kljub temu da je bilo kar nekaj težav v zvezi z reševanjem tega
               problema, sem vesel, da je vsaj v tem državnem zboru na koncu izkazalo, da se z
               denarjem ne da vsega kupiti, da se na koncu lahko tudi doseže določeno potrebno
               politično soglasje zato, da se spremeni tudi ustrezna zakonodaja, kadar se izkaže, da
               obstaja pravna praznina, ki omogoča različne špekulacije.</p>
            </sp>
            <sp xml:id="SDZ4-Redna-13-2006-01-30.sp28">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Gulič, želite dopolnitev odgovora?</p>
            </sp>
            <sp xml:id="SDZ4-Redna-13-2006-01-30.sp29">

               <speaker>ALEŠ GULIČ:</speaker>

               <p>Ja, seveda. Spoštovani gospod predsednik, jaz sem z vašim odgovorom zadovoljen, ker
               sem približno takšnega pričakoval. Vem, da vedno z optimizmom gledate v preteklost in
               tam poiščete razloge, da kaj poveste o sedanjosti. Ampak vse zadeve, glavne, predvsem
               ta oškodovanja, o katerih ste govorili, so se pa vendarle dogajala v času, ko ste vi
               na oblasti, ko ste vi predsednik vlade. Prav gotovo imate v rokah orodja, s katerimi
               bi se dalo to preprečiti, če ne vi, pa seveda minister Bručan ali pa minister Bajuk.
               Zato me zanima, če boste tudi z njima opravili kakšen takšen bolj tehten pogovor.
               Glede na to, da je pa vendarle odgovornost bila v njunih rokah, pa seveda to velja
               tudi za direktorja agencije, gospoda Goriška. Zadeve so bile zelo pozne in na koncu
               se je tako zelo gasilsko reševalo to v državnem zboru. Mislim, da bi si prav gotovo
               zaslužili to, da so pozvani na neko odgovornost, pa še morda kdo.</p>
               <p>Ker ste omenili, da bi bila lahko zgodba za nazaj zelo dolga in zapletena in da sedaj
               ni časa, bi prosil tudi za pisni odgovor ali pa za obrazložitev, tako da mi bodo
               zadeve popolnoma jasne.</p>
               <p>Še vedno me pa zanima: Kako vidite Vzajemno? Se pravi, ali kot tisto, ki se drži
               svojega načela <q>"jaz zate, ti zame"</q>, ali kot tisto, ki se drži <q>"ti zame, jaz pa kakor
               bom hotel"</q>. Hvala lepa.</p>
            </sp>
            <sp xml:id="SDZ4-Redna-13-2006-01-30.sp30">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp31">

               <speaker>JANEZ JANŠA:</speaker>

               <p>Torej lahko ponovim, da v vladi vidimo Vzajemno v prihodnosti takšno, kot je bil
               namen, ko se je ustanavljala, se pravi, kot vzajemno zavarovalnico. Na kakšen način
               to v praksi urediti, je stvar posebnega zakona, ki - kot že rečeno - ga boste morali
               vi sprejemati in ga bo vlada pravočasno predlagala.</p>
               <p>Ne gre za enostavno vprašanje in glede na to, da gre za močno institucijo, ki je
               imela nekaj časa monopol, se ga bomo lotili drugače, kot je doslej veljalo v podobnih
               primerih, in mislim, da je ta pot prava. Vlada ne more poklicati na odgovornost
               neodvisne agencije; tudi v zvezi z njenim ravnanjem mislim, da ne drži trditev, da ta
               agencija ni ukrepala. Je ukrepala. V primerjavi z nekaterimi drugimi postopki ali pa
               podobnimi ravnanji, verjetno bistveno hitreje, ali je bilo to dovolj hitro, pa se bo
               izkazalo. Dejstvo pa je, da odločitev, kakršna je bila napovedana in ki verjetno ne
               bi bila prava, ni bila sprejeta. Se pravi, da strateško gledano je bilo ukrepanje
               pravočasno. To, da se je vmes trošil denar za različne stvari, tudi za upravičevanje
               nekih postopkov, ki niso bili upravičeni. Veste, to se ni dogajalo samo v zadnjem
               letu. Ta vlada ni postavila sedanje uprave Vzajemne, ta vlada ni postavila sedanjo
               skupščino in ne sedanjega nadzornega sveta. Če pogledate v zgodovino pa politični
               pedigre članov nadzornega sveta Vzajemne pa skupščine, boste tam našli ljudi, ki so
               kandidirali na listah sedanjih opozicijskih strank, ki so bile prej pozicijske, tam
               boste našli ljudi z močnim finančnim zaledjem iz ene od frakcij Liberalne
               demokracije; tam boste našli znana imena iz slovenske tranzicije, ki imajo danes na
               svojih računih in v klirinško-depotnih knjigah milijardno premoženje. Ne boste pa
               našli tam nobenih povezav s sedanjo vlado. Potem, ko je ta frakcija obračunala s
               prejšnjim predsednikom uprave, dr. Arharjem, je pač postavila upravo, kakršno je
               hotela, in ta uprava zdaj to počne, kar počne.</p>
            </sp>
            <sp xml:id="SDZ4-Redna-13-2006-01-30.sp32">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predsedniku vlade bo poslansko vprašanje postavil gospod Bojan Kontič.
               Prosim.</p>
            </sp>
            <sp xml:id="SDZ4-Redna-13-2006-01-30.sp33">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovana gospa ministrica in ministri, kolegice
               in kolegi! Gospod predsednik, v svojem uvodnem nastopu, ko ste kot kandidat za
               predsednika vlade spregovorili poslankam in poslancem državnega zbora, ste med drugim
               dejali: <q>"Obljubim tudi, da bomo spoštovali opozicijo kot sestavni del ustavnega reda,
               da se bomo trudili za sprejem vseh dobrih predlogov, ne glede na to, kdo bo njihov
               avtor."</q> Na tej seji državnega zbora, ki se je pričela danes, so trije pomembni
               predlogi zakonov, ki smo jih vložili poslanki in poslanci Socialnih demokratov. Na
               seji matičnega delovnega telesa so bili pred kratkim vsi trije predlagani zakoni s
               strani Socialnih demokratov ocenjeni kot neprimerni. Bolj kot to nas moti stališče
               vlade do teh predlogov. Pri zakonu o udeležbi zaposlenih pri dobičku družbe in o
               lastništvu zaposlenih je predstavnica vlade dejala: <q>"Vlada nasprotuje tako
               oblikovanemu predlogu zakona in predlaga državnemu zboru, da ga ne sprejme kot
               ustrezno podlago za naslednje faze zakonodajnega postopka, ker bo pripravila svoj
               zakon."</q> Pri zakonu o spremembah zakona o vojnih invalidih je bilo stališče vlade:
               <q>"Vlada načeloma podpira rešitve v tem predlogu, vendar pa meni, da je pomanjkljiv in
               ga je treba dopolniti."</q> Vlada pripravlja torej svoj zakon, ki je v vladni proceduri.
               In še o tretjem predlogu zakona, o spremembah in dopolnitvah zakona v zvezi z
               azbestom, pa je vlada sporočila, da ga ne podpira, ker ne prinaša ničesar, čeprav
               natančno vemo, da temu ni tako.</p>
               <p>Spoštovani gospod predsednik vlade, sprašujem vas: Kako si dejansko predstavljate
               vlogo konstruktivne opozicije, ki pripravi spremembe in dopolnitve zakonov, proti
               katerim vlada ne navede vsebinskih nasprotovanj in pri tem vedno znova dobimo
               odgovor, da vlada predloga ne podpira, ker pripravlja svoj predlog? Sprašuje vas,
               gospod predsednik: Ali je takšno ravnanje vlade skladno z vašimi obljubami ob
               kandidaturi za predsednika vlade?</p>
            </sp>
            <sp xml:id="SDZ4-Redna-13-2006-01-30.sp34">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod predsednik.</p>
            </sp>
            <sp xml:id="SDZ4-Redna-13-2006-01-30.sp35">

               <speaker>JANEZ JANŠA:</speaker>

               <p>Hvala za to vprašanje. Tam, kjer smo oziroma kjer je vlada na neko pobudo, na predlog
               zakona odgovorila samo, da to pobudo zavračamo, zato ker bomo pripravili svojo, in
               tega nismo obrazložili, priznam, da nismo ravnali prav; smo samo prepisovali enako
               formulacijo, kot se je prej pojavljala dvanajst let in ki smo jo včasih kritizirali.
               To je standardna formulacija, ki se je pojavljala vedno, ko je doslej opozicija
               kadarkoli vlagala kakšen zakon. Lahko pogledamo na desetine, lahko bi celo rekli na
               stotine primerov in tam, kjer smo tudi mi te formulacije ponavljali, se strinjam, da
               ni v redu. Če neko stvar zavrnemo, potem jo je potrebno argumentirati. Nam je žal, če
               so ravno na tej seji trije takšni primeri oziroma dva, kot ste našteli. Vendar pa to
               ni dovolj za trditev, da se predlogi opozicije ne upoštevajo ali pa da načelno ali v
               temeljnem pristopu ne spoštujemo predlogov, ki jih da opozicija, ali pa se opozicija
               ne upošteva.</p>
               <p>Na samem začetku tega mandata je ta koalicija izpolnila dve pomembni obljubi v tej
               smeri. Prvič, v vseh podjetjih, kjer ima vlada večinski delež ali v obeh državnih
               skladih, so bila v nadzornih odborih ponujena mesta tudi opoziciji. Vse tri
               opozicijske stranke so ta predlog sprejele in v vseh glavnih nadzornih svetih sedijo
               tudi predstavniki opozicije. Po nekaj mesecih, ko je bilo večino imenovanj kočanih,
               sta dve opozicijski stranki zavrnili nadaljnje sodelovanje, eden od teh kandidatov iz
               Liberalne demokracije pa je potem tudi izstopil, mislim, da iz nadzornega sveta
               Elektro, ampak vsi ostali so še tam in ta del se uresničuje. V kolikor se ne
               uresničuje, se ne po krivdi te koalicije, ampak na podlagi stališča, ki ste ga sami
               sprejeli.</p>
               <p>Obljubili smo tudi, da bomo svet za nacionalno varnost vključili predstavnike
               opozicije in to smo storili, vključili smo predsednika največje opozicijske stranke,
               žal zdaj ni več predsednik, tako da bo treba narediti spremembo ali pa še nekaj časa
               počakati, da vidimo, kdo sploh bo na koncu ostal, ampak pri tem ostajamo.</p>
               <p>Ko se je glasovalo o proračunih za letošnje in za naslednje leto, je bilo sprejetih
               oziroma podprtih 13 amandmajev opozicije. Če pogledamo za nazaj, ko je bila Slovenska
               demokratska stranka v opoziciji, potem v vseh 8-ih ali 12-ih letih k proračunom ni
               bilo sprejeto toliko opozicijskih amandmajev kot samo ob letošnjem in proračunu za
               naslednje leto. Tukaj imam seznam po ministrstvih več deset predlogov, ki jih je dala
               opozicija k različnim zakonom in ki jih je vladna koalicija podprla. Jih ni problem
               našteti. So pa seveda tudi primeri, prvič je treba tudi načelno reči, da se nikjer ne
               dogaja, da bi kar vsi predlogi opozicije bili upoštevani. Ni države! Ker v trem
               primeru bi sploh ne bilo delitve na pozicijo in opozicijo, bi imeli vsi isti program,
               ker ga nimamo, se najbrž tudi zavzemamo tudi za deloma različne stvari. Ne more
               koalicija kar podpreti vsega, kar opozicija predlaga, se pa trudimo, da znotraj tega
               izberemo oziroma podpremo tisto, kar je splošno dobro za vse.</p>
               <p>Drugič. Še posebej, ko gre za zakonske predloge, je glavni problem opozicije, tudi
               naš problem je bil včasih to, da je zaradi pomanjkanja informacij, včasih tudi zaradi
               pomanjkanja časa, težko izračunati določene posledice zakona, še posebej finančne
               posledice. In to je glavni problem opozicijskih zakonov, ko gre za finančne učinke na
               proračun, so stvari odmerjene čez palec in ravno v tem delu je zelo težko potem
               kakšnim predlogom pritrditi.</p>
            </sp>
            <sp xml:id="SDZ4-Redna-13-2006-01-30.sp36">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Dopolnitev odgovora? Prosim.</p>
            </sp>
            <sp xml:id="SDZ4-Redna-13-2006-01-30.sp37">

               <speaker>BOJAN KONTIČ:</speaker>

               <p>Hvala lepa, gospod predsednik, za odgovor, ki ste ga podali.</p>
               <p>Sedaj, če bi naredili natančno analizo, bi seveda lahko komentiral vsak po svoje,
               ampak jaz mislim, da je mnogo več predlogov opozicije zavrnjenih kot pa upoštevanih.
               Ampak morda je tako bilo v preteklosti, morda res ministri oziroma strokovni
               sodelavci ministrov prepisujejo tekste, ki so jih v prejšnjem mandatu pošiljali
               prejšnji ministri v parlament, ampak vseeno bi pri tem želel poudariti, da sem
               pričakoval nek napredek v tem mandatu, nek preskok miselni iz preteklosti v
               sedanjost, če že ne v prihodnost.</p>
               <p>Naj vam povem, da je mnogokrat vložen amandma, kjer je podpisan opozicijski poslanec,
               pa je ta amandma zavrnjen in nato sprejet amandma, ki ga predlaga koalicija, s
               popolnoma enako vsebino. Ko govorimo o zakonskih predlogih, naj povem, da ta prvi
               predlog zakona o soudeležbi pri dobičku, ki je bil vložen že 1. maja preteklega leta,
               da se je do tega zakona vlada opredelila kar na dopisni seji in ga zavrnila. Kot
               svojega je pa nekako posvojila zakon, ki ga je predala ena druga opozicijska stranka
               in ga do dobra predelala po svoji podobi; torej bi lahko to storila tudi z drugimi
               zakoni, če bi bila na to pripravljena.</p>
               <p>Glede nadzornih svetov, res je, ponudili ste, ampak jaz se spomin tega predvsem
               zadnjega, nadzorni svet RTV-ja, kjer smo kot druga opozicijska stranka predlagali
               kandidata, pa smo bili gladko zavrnjeni. Ampak vprašanje gre predvsem v to - ne želim
               pogrevati zadev za nazaj: Želim vaše stališče do delovanja opozicije oziroma
               sodelovanja z opozicijo v prihodnjem obdobju.</p>
            </sp>
            <sp xml:id="SDZ4-Redna-13-2006-01-30.sp38">

               <speaker>JANEZ JANŠA:</speaker>

               <p>Torej, glede tega zadnjega bi rekel, da imajo Socialni demokrati v sedanjih organih,
               nanovo izvoljenih organih RTV-ja, bistveno več svojih predstavnikov kot druga
               največja opozicijska stranka, kot jih je imela Slovenska demokratska stranka
               kadarkoli kot največja opozicijska stranka. Mislim, da je tukaj velik napredek.</p>
               <p>Kar se tiče pa te dopolnitve, ki smo jo slišali, pa sem vesel, kajti gospod poslanec
               pravi, da se je velikokrat zgodilo, ko je vladna koalicija enostavno sprejela isto
               besedilo dopolnila oziroma amandmaja, ki ga je vložil kakšen opozicijski poslanec, z
               isto vsebino, samo z drugim podpisom. Sedaj, če nam je za vsebino, potem ste lahko
               zelo zadovoljni, da je bilo vse to sprejeto, ker končno gre za tiste rešitve, ki ste
               jih sami predlagali. Kdo je na koncu podpisan pod neko zadevo, je popolnoma vseeno,
               važno je, da se pač uresniči.</p>
               <p>Jaz osebno tega sicer ne razumem, da nekdo prepiše isto rešitev, tudi ne vem, če se
               je kdaj popolnoma tako zgodilo. Lahko se tudi je. Tudi to najbrž ni kakšna velika
               novost.</p>
               <p>Glede osnovnega vprašanja, kot ste ga najavili, pa obljubljam, da bom naredil vse,
               kar je v moji moči, da naslednjič, če bo kakšen predlog opozicije zavrnjen, da bo to
               argumentirano. Se pravi, da ne bo samo pisalo, da predlog zavračamo, ker bomo mi
               pripravili boljšega. Takšna obrazložitev je v prejšnjih mandatih tudi meni včasih
               dvignila pritisk, ampak da se bo navedlo, kaj je dobro, kaj ni dobro in zaradi česa
               je potrebno, da se pripravi boljši predlog.</p>
            </sp>
            <sp xml:id="SDZ4-Redna-13-2006-01-30.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Poslansko vprašanje gospodu predsedniku vlade bo postavil gospod Jože Tanko.
            </p>
            </sp>
            <sp xml:id="SDZ4-Redna-13-2006-01-30.sp40">

               <speaker>JOŽE TANKO:</speaker>

               <p>Hvala lepa za besedo, gospod predsedujoči. Lep pozdrav predsedniku vlade, ministrom
               in pa kolegicam in kolegom, ki so tu prisotni!</p>
               <p>Gospod predsednik vlade! Slovenija je med najrazvitejšimi novimi članicami EU, saj po
               zadnjih podatkih dosega že 81% razvitosti povprečja EU. Istočasno pa je ena izmed
               treh kandidatk, ki nameravajo v letu 2007 prevzeti evro in je edina med temi
               državami, ki te pogoje za prevzem evra že izpolnjuje.</p>
               <p>Zanima me: Kako ocenjujete gospodarski napredek Slovenije? Ali so kakšne ovire, ki bi
               lahko preprečile, da bi Slovenija v letu 2007 evro tudi dejansko prevzela?</p>
               <p>Za odgovor se najlepše zahvaljujem.</p>
            </sp>
            <sp xml:id="SDZ4-Redna-13-2006-01-30.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod predsednik.</p>
            </sp>
            <sp xml:id="SDZ4-Redna-13-2006-01-30.sp42">

               <speaker>JANEZ JANŠA:</speaker>

               <p>Hvala za vprašanje. Dejansko je Slovenija po zadnjih podatkih Eurostata dosegla 81%
               povprečne evropske razvitosti. Seveda je to odstotek v razširjeni EU. V tej novi
               družini smo na sredi, sedaj že počasi v zgornji polovici, in dejansko od kandidatk za
               vstop v ožje jedro EU, se pravi, v evropsko monetarno unijo Slovenija zaenkrat edina
               izpolnjuje vse tiste kriterije, ki jih že lahko izpolnjuje. Izpolnjujemo štiri od
               petih maastrichtskih kriterijev. Zadnjega, se pravi stabilnost tečaja v dveletnem
               obdobju v čakalnici za evro, tega zadnjega kriterija ne moremo izpolnjevati, ker se
               ta rok izteče šele konec junija letošnjega leta. Ne bo pa s tem nikakršnih težav,
               glede na to, da je stabilnost našega tečaja bistveno bistveno večja bila doslej, kot
               je to kriterij.</p>
               <p>Ko gre za ostale kriterije, je proračunski primanjkljaj, kjer ne smemo presegati 3%
               BDP, v tem trenutku tam nekje na 1,7%, se pravi smo tukaj zelo dobri, tudi če se
               primerjamo z državami, ki so že članice evro območja.</p>
               <p>Dolg države je limitiran v skladu s temi kriteriji na 60% bruto domačega proizvoda.
               Mi smo pod 30, kar pomeni, da smo po tem kriteriju tudi zelo dobri, tudi v primerjavi
               z nekaterimi ustanovnimi članicami evro območja.</p>
               <p>Stabilnost cen oziroma inflacijski kriterij je decembra lanskega leta znašal v evro
               območju 2,5%. Tudi tega smo izpolnili in to je bil na nek način najtežji zalogaj.
               Slovenija je ta kriterij izpolnila kljub temu, da je bil ta cilj v veliki meri
               ogrožen z dvigom rasti oziroma s hitrimi dvigi rasti nafte na svetovnih trgih. Vpliv
               cen energentov v Sloveniji ima večje posledice na inflacijo kot v večjih ekonomijah,
               zaradi tega je to bilo največje tveganje in tudi glede na vprašanje, ki ste ga
               postavili, v teh mesecih do izpolnitve kriterijev to ostaja najbrž edina predvidljiva
               potencialna nevarnost, ki pa po našem mnenju ne bo takšna, da bi ogrozila
               izpolnjevanje tega cilja.</p>
               <p>Ko gre za četrti kriterij, obrestne mere, mislim, da je tukaj kriterij 5,4%,
               Slovenija je na 3,8% in smo glede tega na zelo varni strani.</p>
               <p>Kljub tem razveseljivim makroekonomskih podatkom, kljub temu podatku, zadnjemu
               podatku, da smo na 81% evropskega povprečja, pa je treba dodati, da obstaja tudi
               drugi kriterij, druga merila, da obstajajo tudi primerjave konkurenčnosti posamičnih
               družb, gospodarstev. V zvezi s tem je Slovenija v razširjeni Evropski uniji v tisti
               skupini držav, ki potrebujejo reforme oziroma v tisti tretjini evropskih držav, ki je
               v relativno dobri kondiciji in zato lahko reforme izvede brez tega, da bi se
               komurkoli poslabšal socialni položaj, če jih izvede pravočasno. Ravno iz tega vidika
               je vlada pripravila oziroma sprejela strategijo razvoja, Slovenija pripravila in
               sprejela okvir ekonomskih in socialnih reform in iz tega vidika bomo v letošnjem letu
               predlagali tudi vso potrebno zakonodajo, na podlagi katere Slovenija lahko pravočasno
               izvede to modernizacijo, da se lahko pozitivna, ekonomska gibanja nadaljujejo tudi v
               prihodnosti.</p>
            </sp>
            <sp xml:id="SDZ4-Redna-13-2006-01-30.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Na 12. seji državnega zbora sta poslanki gospa mag. Majda Potrata in
               gospa Mojca Kucler Dolinar ter poslanec gospod Miro Petek, postavili poslanska
               vprašanja ministru za gospodarstvo mag. Andreju Vizjaku, ministru za zunanje zadeve
               dr. Dimitriju Ruplu in ministru za pravosodje dr. Lovru Šturmu. Ker ministri na seji
               niso bili prisotni, so poslanci zahtevali ustni odgovor na naslednji seji zbora.
               Minister za zunanje zadeve dr. Dimitrij Rupel in minister za pravosodje, dr. Lovro
               Šturm sta danes opravičeno odsotna, zato bosta na vprašanje poslank mag. Majde
               Potrata in Mojce Kucler Dolinar odgovarjala na naslednji seji. Minister za
               gospodarstvo mag. Andrej Vizjak pa bo odgovoril na vprašanje Mira Petka glede
               dodeljevanja nepovratnih finančnih sredstev podjetjem, ki proizvodnjo selijo v
               tujino. Izvolite, gospod minister. Prosim.</p>
            </sp>
            <sp xml:id="SDZ4-Redna-13-2006-01-30.sp44">

               <speaker>MAG. ANDREJ VIZJAK:</speaker>

               <p>Hvala lepa, spoštovani poslanec za vprašanje. Lep pozdrav poslankam in poslancem!
               Seveda je bil namen ukrepa ministrstva za gospodarstvo v preteklosti predvsem
               spodbuditi podjetja, da internacionalizirajo svoje specifične prednosti na
               mednarodnih trgih. To je bil ključni namen in glede na ta ukrep je bilo izvedenih
               tudi nekaj razpisov. Govorim izključno o preteklem mandatu. S temi razpisi v mandatu
               te vlade nismo nadaljevali predvsem zaradi določenih dilem oziroma odprtih vprašanj,
               ki jih tako dodeljevanje sredstev prinaša. Sam javni razpis, na katerega se nanaša
               poslansko vprašanje, je bil torej namenjen podjetjem iz različnih dejavnosti, ne
               zgolj iz tekstilne industrije, kajti tukaj je bil naveden primer Preventa. Da bi se
               podjetja lažje ohranila, so bila prisiljena določene proizvodne faze z nizko dodano
               vrednost prenesti v države z nižjo ceno delovne sile. Tako so se podjetja ohranila in
               v matičnem podjetju v Sloveniji izvajala preobrazbo, katere cilj je bil uvajanje
               novih proizvodov in storitev z višjo dodano vrednostjo. To je ključno sporočilo,
               zakaj so se v preteklosti taki razpisi pojavljali in kaj je bil krovni namen. Torej
               ni bil namen, da bi se z davkoplačevalskim denarjem in z nepovratnimi finančnimi
               sredstvi financiralo odpiranje proizvodenj v tujih državah, ki bi potem tudi
               neposredno konkurirale domačim podjetjem, temveč je bil primarni namen razpisa
               povečanje prodaje proizvodov in storitev slovenskih podjetij na tujem trgu, odpiranje
               novih trgov, prenos znanja in zniževanje stroškov. Res pa je, da so ta sredstva
               dostikrat zgrešila ta namen in pravzaprav se je zgodila na eni strani poraba
               davkoplačevalskega denarja, po drugi strani selitev proizvodnje na druge trge, hkrati
               se na drugih trgih niso odprle nove tržne možnosti in tudi se ni ohranila proizvodnja
               z višjo dodano vrednostjo ali pa storitve na intelektualni ravni v Sloveniji. Tako je
               skupina Prevent iz tega naslova prejela dobrih 54 milijonov nepovratnih sredstev. V
               letu 2001 je na javnem razpisu za spodbujanje tržne in izdelčne preusmeritve podjetij
               tekstilne in oblačilne industrije prejela 16 milijonov 700 tisoč tolarjev, na javnem
               razpisu za spodbujanje modernizacije dela in kadrovske prenove podjetij pa 2 milijona
               458 tisoč, na javnem razpisu za spodbujanje internacionalizacije pa milijon 280
               tisoč. To je bilo v letu 2001. V letu 2002 je skupina na javnem razpisu za izhodne
               investicije slovenskih podjetij prejela 19 milijonov tolarjev, na javnem razpisu v
               letu 2003 za spodbujanje izhodnih investicij slovenskih podjetij pa nadaljnjih 10
               milijonov 239 tisoč tolarjev. Na javnem razpisu v istem letu, letu 2003, pa za
               spodbujanje tržne, tehnološke in kadrovske prenove tekstilne industrije nadaljnjih 2
               milijona 320 tisoč tolarjev. V letu 2004 je ista skupina na javnem razpisu za
               uvajanje in nadgrajevanje sistemov stalnih izboljšav prejela 2 milijona 550 tisoč
               tolarjev. V letu 2004 so zaprosili tudi za financiranje izhodnih investicij, vendar
               niso dobili odobrenih sredstev. Pred letom 2001 se niso izvajali razpisi za
               spodbujanje izhodnih investicij, kakor tudi ne v letu 2005 in v letu 2006. Tako
               podjetje tudi ni v obdobju od 1995 do 2005 nikoli prejelo sredstev po zakonu o pomoči
               za reševanje in prestrukturiranje gospodarskih družb v težavah, niti za ta denar ni
               nikoli to podjetje zaprosilo. Vlada ima program spodbujanja internacionalizacije, ki
               temelji povsem na drugih ukrepih, kot so bili pa ti.</p>
            </sp>
            <sp xml:id="SDZ4-Redna-13-2006-01-30.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite dopolniti vprašanje?</p>
            </sp>
            <sp xml:id="SDZ4-Redna-13-2006-01-30.sp46">

               <speaker>MIRO PETEK:</speaker>

               <p>Hvala lepa. Tak odgovor sem na nek način pričakoval, ker so mi že iz skupine Prevent
               poslali podoben odgovor, ne da bi jih za to zaprosil.</p>
               <p>Seveda, teh najrazličnejših subvencij je bilo v zadnjih letih precej več; verjetno je
               nekaj tudi skritih. Če pogledamo kar poročilo računskega sodišča o reviziji programa
               zapiranja rudnika Mežica iz leta 2002, vidimo, da je Prevent prejel 120 milijonov
               tolarjev za prezaposlitev 30 knapov, se pravi, 4 milijone na posameznika, zaposlili
               so jih pa le 17. Se pravi, da so dobili 52 milijonov subvencij za knape, ki jih niso
               zaposlili, tako pravi računsko sodišče v svoji reviziji.</p>
               <p>Zanima me: Ali bo nova vlada nadaljevala prakso prejšnje vlade, to je, da bo
               subvencionirala podjetja, ki so v večinski tuji lasti, in to za odpiranje delovnih
               mest v tujini, kar posledično pomeni tudi zapiranje delovnih mest doma, kar se zdaj
               dogaja, ali pa bo nova vlada s to prakso prekinila? Hvala.</p>
            </sp>
            <sp xml:id="SDZ4-Redna-13-2006-01-30.sp47">

               <speaker>MAG. ANDREJ VIZJAK:</speaker>

               <p>Tako je. Del odgovora sem že podal. Glede prezaposlitev, seveda se odgovor nanaša na
               poslančevo vprašanje, ki se je nanašalo predvsem na financiranje odpiranja
               proizvodnje v tujih državah z nepovratnimi sredstvi, ne pa na prezaposlovanje
               delavcev iz mežiškega rudnika, zato tudi te številke med navedeni ni. Verjetno je
               skupina Prevent dobila denar še iz marsikaterega drugega vira, tako iz drugih
               ministrstev, kot verjetno za druge namene. Poudarjam še enkrat, kar se tiče izhodnih
               investicij, sem povedal prejeta sredstva. Osnovni namen teh investicij ni bil, da se
               spodbuja selitev proizvodnje, ampak, da se ohranja konkurenčni položaj teh podjetij
               na domačem trgu in da se seli zgolj tisti del proizvodnje, ki je doma nekonkurenčen.
               Roko na srce, po moje je osnovni namen pravi, mislim pa, da je preveč nevarnosti,
               preveč tveganj za tako dodeljena nepovratna sredstva, zato tudi sedanja vlada v
               sprejetem programu internacionalizacije, ki ga je že sprejela, ne predvideva več
               tovrstnih ukrepov, temveč predvsem druge ukrepe, ustanavljanje predstavništev
               slovenskega gospodarstva, ki bodo osnovna pomoč za prodor zlasti malih in srednjih
               podjetij na tuje trge, kjer mala in srednja podjetja nimajo ne infrastrukture, ne
               kakršnegakoli dostopa do osnovnih informacij. Če ponovim, ta vlada v tem obdobju ni
               izvedla niti enega tovrstnega razpisa in ga ne namerava tudi v prihodnje, saj tudi v
               sprejetem proračunu za leto 2006 in 2007 ni tovrstne postavke, niti je nimamo v
               sprejetem programu internacionalizacije.</p>
            </sp>
            <sp xml:id="SDZ4-Redna-13-2006-01-30.sp48">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na prvi krog vprašanj poslank in poslancev. Ministru za notranje zadeve, ki
               je danes odsoten, bo postavil vprašanje dr. Pavel Gantar.</p>
            </sp>
            <sp xml:id="SDZ4-Redna-13-2006-01-30.sp49">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Vprašanje bom
               postavil ministru, ki je odsoten in tudi najavljam, da želim, da mi ustno odgovori na
               naslednji seji.</p>
               <p>Gospoda ministra sprašujem na temo, da v zadnjem času prihaja do glasnih opozoril o
               nevzdržnih razmerah v azilnem domu na Viču. Tako v peticiji, ki so jo podpisali
               prosilci za azil, kot v medijih lahko zasledimo, da prihaja do nehumanega ravnanja in
               nasilja s strani policije in zaposlenih v azilnem domu ter zanikrne zdravstvene
               oskrbe in celo do odrekanja zdravniške pomoči. Dogajale naj bi se tudi nezakonite
               grožnje vodstva azilnega doma, ki od prosilcev za azil zahteva, da prekinejo bivanje
               izven azilnega doma, kar nakazuje, da se očitno izvajajo določbe novega zakona o
               azilu, ki je še v zakonodajnem postopku. Vsem nam je bolj ali manj jasno, da se doba
               upoštevanja človekovih pravic v Sloveniji nekako zožuje, da iz dneva v dan, od seje
               do seje sprejemamo zakone, ki krčijo prostor in polje svobode. To delamo s sprejemom
               restriktivnega zakona o zaščiti razseljenih oseb, s sprejemanjem zakona o azilu in
               tako naprej. Samo ugibamo lahko, kje se bo to končalo.</p>
               <p>Zato gospoda ministra sprašujem:</p>
               <p>Kaj konkretno je storil na ministrstvu za notranje zadeve, da se zlorabe s strani
               vodstva azilnega doma, policije in zaposlenih v azilnem domu ne bi več
               pojavljale?</p>
               <p>Ali bo zahteval tudi nadzor nad uslužbenci in vodstvom azilnega doma glede domnevnih
               zlorab?</p>
               <p>Ali zahteva tudi nadzor zaradi domnevnih prekoračitev pooblastil policije?</p>
               <p>Kot rečeno, pričakujem od gospoda ministra, da mi na naslednji seji ustno odgovori.
               Hvala lepa.</p>
            </sp>
            <sp xml:id="SDZ4-Redna-13-2006-01-30.sp50">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Ministru za delo, družino in socialne zadeve gospodu mag. Drobniču bo postavil
               poslansko vprašanje gospod Matjaž Han. Izvolite.</p>
            </sp>
            <sp xml:id="SDZ4-Redna-13-2006-01-30.sp51">

               <speaker>MATJAŽ HAN:</speaker>

               <p>Hvala lepa za besedo, spoštovani podpredsednik. Spoštovani ministri, spoštovani
               državni zbor! Že nekaj časa napovedujete, da boste uvedli tako imenovani sistem
               lažjega odpuščanja delavcev, hkrati pa napovedujete tudi na nek način zmanjševanje
               socialnih pravic. Ljudje oziroma zaposleni pa so dnevno v strahu pred izgubo
               delovnega mesta. To potrjuje tudi dejstvo, da podjetja v Sloveniji napovedujejo
               odpuščanje delavcev zaradi selitve proizvodnje v države, kjer so stroški dela nižji.
               Zaskrbljujoč pa je tudi podatek, da so to predvsem uspešna slovenska podjetja, kot so
               na primer Prevent, Lek, Kolinska, Droga, Beti in na sploh tekstilna branža. So pa ta
               podjetja predvsem v manj razvitih regijah v Beli Krajini, Prekmurju, Posavju, Zasavju
               in tudi v občini Radeče, od koder tudi sam prihajam.</p>
               <p>Večkrat sem vas, spoštovani minister, že vprašal, kako bo to vplivalo na vašo željo
               po povečani rodnosti, pa mi do danes odgovora še niste dali. Sam ocenjujem, da strah
               pred izgubo službe na more pozitivno vplivati na odločitev za imeti otroka.</p>
               <p>Danes pa bi se vendarle osredotočil na drug vidik problema. Zadnje čase ste začeli
               govoriti o varni fleksibilnosti trga dela, to je sicer korak naprej, vendar pa
               problem nastane, če vaše izjave pogledamo podrobneje. Varna fleksibilnost po danskem
               vzgledu, ki ga omenja vaš kolega minister Damjan, predvideva ob pogoju lažjega
               odpuščanja tudi visoka nadomestila, ki zagotavljajo socialno varnost tistim, ki
               ostanejo brez dela, seveda pa mora biti na voljo tudi dovolj delovnih mest, da lahko
               odpuščeni delavci hitro najdejo novo zaposlitev, vendar to je že nova zgodba. Vaši
               pogledi na socialne pomoči, pa imam občutek, da ne gredo v tej smeri. Na zaslišanju
               pred matičnim odborom ste izjavili, da prevelika nadomestila ljudi distimulirajo, da
               bi delali.</p>
               <p>Spoštovani minister, kako boste povečali fleksibilnost, se mi sicer dozdeva, vendar
               pa ne bi rad špekuliral. Upam, da niso samo statistike tiste, ki bodo zadovoljile
               ljudi, ampak je tisto realno življenje nekaj drugega.</p>
               <p>Zato, spoštovani minister, prosim za konkreten odgovor: Kateri bodo torej ukrepi, ki
               bodo povečali fleksibilnost trga dela?S katerimi ukrepi boste zagotovili, da bo
               povečana fleksibilnost za zaposlene res socialno varna? Hvala.</p>
            </sp>
            <sp xml:id="SDZ4-Redna-13-2006-01-30.sp52">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-13-2006-01-30.sp53">

               <speaker>MAG. JANEZ DROBNIČ:</speaker>

               <p>Hvala lepa za besedo. Najprej je treba demantirati vaše trditve, da vlada ni nikoli
               trdila, da bomo povečali odpuščanje in da bomo zmanjševali socialne pravice. V vseh
               dokumentih jasno piše, da bomo povečali socialno pravičnost in zagotovili socialne
               pomoči tistim, ki jo resnično potrebujejo. Glede nekaterih ukinitev proizvodnje v
               delovnointenzivnih panogah pa lahko rečemo, da je posledica napačnega vodenja
               gospodarske politike v preteklih letih. In ta vlada je dejala, da milijard ne bo
               metala za povsem zgrešene naložbe ali napačne odločitve, zato ker preveč cenimo
               davkoplačevalski denar.</p>
               <p>Glede fleksibilnosti oziroma zanesljivosti zaposlitev pa sledeče. Če ste dobro
               spremljali, kaj se je odvijalo na zadnjem svetu ministrov za delo, ste lahko jasno
               ugotovili, da gre Evropa v smeri tako imenovane varne prožnosti dela, varne
               fleksibilnosti. In to so poudarili tudi sindikati in akceptirali ta pristop tudi v
               Sloveniji in tudi socialni partnerji na evropski ravni. Razen če vi temu
               nasprotujete, kar bi bilo nekako zanimivo. Varna fleksibilnost ni nekaj, kar je
               nezdružljivo, to jasno piše tudi v tem gradivu, ki je bilo predstavljeno ministrom
               nazadnje v Beljaku. To je združljivo in to prinaša več delovnih mest. Bodoča Evropa
               se bo predvsem srečevala z zanesljivostjo zaposlitve, ne pa zanesljivostjo delovnega
               mesta. In to je, kar si mi tudi želimo. Torej povečanje zaposlenosti. Cilj lizbonske
               strategije je 70% zaposlenost in ena izmed možnosti je tudi fleksibilnost trga dela.
               Če me vprašate, kaj si pa pod tem pojmom predstavljamo, bi rekel naslednje. Večkrat
               smo že poudarili fleksibilnost tudi na lokacijo, tudi prostorsko. To pomeni, da bo
               treba morda se tudi kam drugam zapeljati, zato je za nas dober argument, da je
               potrebno vzpostaviti dobre informacijske poti, po drugi strani pa tudi delo na
               domu.</p>
               <p>Poklicna mobilnost. Če smo se za nekaj usposobili na začetku svojega življenja, to ni
               garant, da bomo to celo življenje opravljali. Vseživljenjsko učenje je ključna
               premisa in zato pomeni to tudi spremembo morda poklica.</p>
               <p>Zaposlitev, tudi različna zaposlitev na delovnem mestu in bolj fleksibilni delovni
               čas. Žal gre to včasih tudi na račun slabšega usklajevanja družinskega in poklicnega
               življenja, ampak v mnogih primerih pa gre skupaj z roko v roki.</p>
               <p>Odprava ovir za nesklepanje zaposlitve za nedoločen čas. Ponavljam, v reformah, ki so
               bile sprejete na seji vlade jasno piše, <q>"...odprava vseh ovir, ki preprečujejo
               sklenitev za nedoločen čas."</q></p>
               <p>Zaposlovanje invalidov. Kvotni sistem, ki ga s 1. januarjem uvajamo, gre v smeri
               zagotovitve več delovnih mest za invalide, tudi s pomočjo subvencij, ki jih dobijo
               podjetja, ki niso obvezna zaposlovati po kvotnem sistemu, torej v korist malih
               delodajalcev do 20 zaposlenih. To, kar je narobe tudi pisalo v časopisih, na račun
               malih delodajalcev. Ne. Mali delodajalci niso obvezni zaposlovati po kvoti, ampak za
               zaposlitev invalida pa dobijo stimulacijo. Torej to pomeni, da je treba odpraviti vse
               morebitne zakonodajne, administrativne in druge ovire, ki otežujejo podjetjem dodatno
               zaposlovanje oziroma ustvarjanje višje dodane vrednosti.</p>
               <p>Imamo konkretne ukrepe za zaposlovanje zlasti mladih, zaposlovanje v perspektivnih
               sektorjih in zaposlovanje starejših. Za zaposlovanje starejših imate tudi na spletni
               strani predlog zakona o zaposlovanju in zavarovanju za primer brezposelnosti. Novela,
               sprememba, kjer uvajamo dodatno stimulacijo za zaposlovanje tistih nad 50 oziroma 55
               let, zato da bi imeli približno enake vstopne možnosti za zaposlitev. Zavedamo se, da
               je pomembno čim večji delež prebivalstva angažirati v skladu z njihovimi možnostmi,
               tako tudi invalide kot tudi starejše. Glede starejših je bila ena ključnih pripomb v
               preteklem sistemu, da so v premajhnem deležu tisti po 45., po 50. letu starosti
               vključeni v zaposlovanje.</p>
               <p>Zelo velik poudarek dajemo aktivizaciji brezposelnih oseb. Glede teh visokih
               nadomestil oziroma dodatkov na zasluge, pa smo povedali, da se z njimi ne strinjamo.
               Ti namreč segajo tudi do 900 tisoč in v sorazmerju, v ocenjevanju v smislu
               pravičnosti se z njimi ne strinjamo. Nekatere dajatve bomo pač tudi povečali oziroma
               <gap n="..."/><stage>/Izklop mikrofona./</stage><gap n="..."/> Hvala lepa, oprostite, da sem presegel za 15 sekund.</p>
            </sp>
            <sp xml:id="SDZ4-Redna-13-2006-01-30.sp54">

               <speaker>PODPREDSEDNIK MAG. VASJA KLAVORA:</speaker>

               <p>Vas je tehnika prekinila. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-13-2006-01-30.sp55">

               <speaker>MATJAŽ HAN:</speaker>

               <p>V bistvu bom naredil uslugo gospodu ministru, glede na to, da mi ni pojasnil
               nekaterih zadev, ki sem jih hotel slišati. To so zadeve, ki so zgolj na papirju,
               realnost v vsakodnevnem življenju pa je čisto nekaj drugega.</p>
               <p>Zato resnično prosim, da mi odgovorite: Kakšne konkretne ukrepe boste uporabili? To
               se mi zdi to zelo pomembno in zaradi tega sem se še enkrat oglasil, da dam ministru
               še priložnost teh dveh minut. Hvala lepa.</p>
            </sp>
            <sp xml:id="SDZ4-Redna-13-2006-01-30.sp56">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, minister.</p>
            </sp>
            <sp xml:id="SDZ4-Redna-13-2006-01-30.sp57">

               <speaker>MAG. JANEZ DROBNIČ:</speaker>

               <p><gap n="..."/><stage>/Izklopljen mikrofon./</stage><gap n="..."/> očitno za vse skozi. Sicer vam lahko tudi tako
               odgovorim.</p>
            </sp>
            <sp xml:id="SDZ4-Redna-13-2006-01-30.sp58">

               <speaker>PODPREDSEDNIK MAG. VASJA KLAVORA:</speaker>

               <p>En moment prosim. Vam ne dela? Pritisnite<gap n="..."/></p>
            </sp>
            <sp xml:id="SDZ4-Redna-13-2006-01-30.sp59">

               <speaker>MAG. JANEZ DROBNIČ:</speaker>

               <p>Zdaj pa dela. Hvala lepa. Tehnika zdaj deluje. Spremenili smo tudi odredbo, po kateri
               lahko tudi nekatere druge regije vključujemo v programe aktivne politike
               zaposlovanja. Tudi tako imenovano Belo krajino, kjer se je pač zgodilo več odpuščanj.
               Lahko pa vam povem, da se je brezposelnost v decembru zmanjšala, da se je povečalo
               število zaposlenih v Sloveniji, kar pomeni, da so neki pozitivni trendi,
               prestrukturiranje nam pa tako ali tako sledi. Želimo tudi v večji meri aktivirati
               Rome, kajti 95 oziroma 98% Romov vključenih v aktivnost. To je pomembno, ker so
               glavni prejemniki socialnih pomoči. Za zaposlitev tistih, ki si delo težko najdejo,
               konkretno matere, ki gredo na porodniški dopust, da se lahko vrnejo, da jih
               delodajalci ne bodo zavračali, smo v novelo zakona o zaposlovanju vnesli določilo, da
               so delodajalci oproščeni prispevkov. Za težje zaposljive pa so seveda tudi programi
               aktivne politike zaposlovanja, ki smo jih pa že na tiskovni konferenci
               predstavili.</p>
               <p>Obstaja vrsta ukrepov, ki gre v koristi zaposlenih. Se pa zavedamo, da so ključne
               gospodarske reforme, ki odpirajo nov investicijski ciklus in na osnovi tega se bodo
               tudi pojavila delovna mesta. Zavedamo se, da z ukrepi o aktivni politiki zaposlovanja
               v ožjem smislu ne moremo dosegati vseh rezultatov. To pa se z vami tudi strinjam in
               zato niso samo socialne reforme in reforme trga dela, ampak tudi gospodarske reforme.
               Upam, da ste z odgovorom zadovoljni. Sicer pa vam lahko pripravimo tudi še pisni
               odgovor. Hvala lepa.</p>
            </sp>
            <sp xml:id="SDZ4-Redna-13-2006-01-30.sp60">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za promet bo postavil poslansko vprašanje gospod Rudolf Petan.
               Prosim.</p>
            </sp>
            <sp xml:id="SDZ4-Redna-13-2006-01-30.sp61">

               <speaker>RUDOLF PETAN:</speaker>

               <p>Hvala za besedo. Spoštovani predstavniki vlade. Moje vprašanje je namenjeno ministru
               za promet, mag. Božiču. Glede na to, da se je Slovenija odločila za resnejši pristop
               do skladnejšega regionalnega razvoja. V ta namen pa prav gotovo spada tudi tretja
               razvojna os, ki nekje poteka od Koroške skozi osrednjo Slovenijo do Bele krajine in
               ena od ključnih stvari pri tej razvojni osi je prav gotovo cestne povezava.
               Upravičena so razmišljanja o tej avtocestni povezavi, hitra cesta, to sedaj ni
               pomembno, da bi ta cestna povezava med štajersko in dolenjsko avtocesto potekala
               skozi Kozjansko, odcep recimo Dramlje, mimo Šentjurja, potem nekje blizu Planine se
               potem naveže na dolenjsko avtocesto. S takšno rešitvijo bi se v celoti odprle
               razvojne možnosti tega do sedaj infrastrukturno zelo odrezanega in tudi zato razvojno
               zaostalega področja Slovenije. Delim mnenje tistih, ki pravijo, da bi bila edino
               trasa te ceste skozi Kozjansko v polni funkciji, da bi bile mogoče navezave na cesto
               z obeh strani in bi ta del Slovenije bil v celoti navezan na slovenski avtocestni
               križ in seveda potem tudi širše v Evropo. Takšna povezava bi bila dobrodošla, še
               posebej, poudarjam, še posebej za turistično gospodarstvo, ki je že sedaj generator
               razvoja na tem delu Slovenije, ob sicer skromni gospodarski iniciativi. Prepričan
               sem, da če kateremu delu Slovenije koristi avtocesta, potem je to prav gotovo ta del
               Slovenije, to je Kozjansko.</p>
               <p>Zato je moje vprašanje: Ali je bila že opravljena kakšna strokovna študija omenjene
               trase med štajersko in dolenjsko avtocesto in če je bila upoštevano tudi Kozjansko
               kot ena od variant? Se zahvaljujem za odgovor.</p>
            </sp>
            <sp xml:id="SDZ4-Redna-13-2006-01-30.sp62">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister Božič, izvolite.</p>
            </sp>
            <sp xml:id="SDZ4-Redna-13-2006-01-30.sp63">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik. Spoštovane poslanke in poslanci.
               Aktivnosti za pripravo trase, hitre ceste ali avtoceste, na tako imenovani tretji
               razvojni osi, so se šele začele, zato o poteku trase seveda še ni mogoče govoriti.
               Prepričan pa sem, da bodo vse pristojne službe, še posebej pa ministrstvo za okolje
               in prostor, ki vodi postopek umeščanja tras državnih cest v prostor, proučili več
               različnih možnih potekov cestne povezave in se na koncu odločili za najbolj
               optimalnega, glede na različne kriterije, ki se pri umeščanju tras v prostor
               upoštevajo.</p>
               <p>Če pa na vprašanje odgovorim zelo konkretno. Študija poteka avtoceste skozi Kozjansko
               še ni bila opravljena. Pa ne zato, ker ne bi hoteli, ampak zato, ker na temu odseku
               ni bila opravljena še nobena resna študija o poteku trase med Celjem in Novim mestom.
               Direkcija za ceste je do sedaj izdelala le študijo rehabilitacijo obstoječe državne
               ceste Zidani most - Celje, ki pa s samo tretjo razvojno osjo v novem pomenu nima kaj
               dosti skupnega.</p>
               <p>Naj vas ob tem še seznanim, da je ministrstvo za promet 20.1.2006 in 26.1.2006
               pristojnemu ministrstvu za okolje in prostor že podalo pobudi za pripravo državnega
               lokacijskega načrta za gradnjo hitre ceste med Celjem, Novim mestom in Belo krajino.
               Glede na dejstvo, da je pobuda za pripravo državnega lokacijske načrta za gradnjo
               hitre ceste med Dravogradom, Velenjem in avtocesto A1 Maribor - Ljubljana bila podana
               že 12.10.2004, postopek umeščanja trase hitre ceste v prostor sedaj intenzivno poteka
               na celotni povezavi tretje razvojne osi od Koroške, Savinjsko - šaleške regije,
               Posavja, Zasavja, Dolenjske in Bele krajine v okvirni dolžini 135 kilometrov. V
               pripravi je tudi že program državnega lokacijskega načrta za hitro cesto med
               Dravogradom, Velenjem in avtocesto A1 Maribor-Ljubljana. Za ta odsek bo predvidoma v
               sredini meseca februarja sklicana tudi prva prostorska konferenca. Za odsek hitre
               ceste med Celjem, Novim mestom in Belo krajino pa bosta ministrstvo za okolje in
               prostor ter ministrstvo za promet takoj pristopila k pripravi programa, priprave
               državnega lokacijskega načrta. Hvala lepa.</p>
            </sp>
            <sp xml:id="SDZ4-Redna-13-2006-01-30.sp64">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnitev odgovora? Izvolite.</p>
            </sp>
            <sp xml:id="SDZ4-Redna-13-2006-01-30.sp65">

               <speaker>RUDOLF PETAN:</speaker>

               <p>Hvala za besedo. Gospod minister! Poleg več pobud za to traso skozi Kozjansko bi
               omenil, da je bila v četrtek 26.1.2006 na posvetu v Šentjurju nova pobuda, in sicer
               županov in poslancev s tega področja, da bi se ta cestna povezava med Štajersko in
               dolenjsko avtocesto nekako umestila v Kozjansko. Se pravi, nekje odcep Dramlje mimo
               Šentjurja, kot sem že omenil. S tega srečanja je bila tudi poslana posebna pobuda,
               mislim, da je še niste dobili, ker se še podpisuje. Pridružili pa se ji bodo tudi
               drugi poslanci in župani, ki se srečanja niso mogli udeležiti zaradi obveznosti, so
               pa izrazili pripravljenost, da se tej pobudi tudi pridružijo. Omenil bi tudi to, da
               to pobudo podpirajo poslanci in župani, ne glede na strankarsko pripadnost. To se
               pravi, da ne gre za strankarsko pobudo, ampak gre za nek širši interes. Vsi, ki smo
               bili tam in ki to podpiramo, pričakujemo strokoven pristop ob trasiranju in
               upoštevanju tudi nacionalnega interesa. Pobudniki smo prepričani, da ta trasa skozi
               Kozjansko zadosti vsem tem kriterijem, tako strokovnemu, kot tudi nacionalnemu.</p>
               <p>Zanima me: Kdaj bi se lahko, to je aproksimativno, ne zahtevam datumov, realizirale
               posamezne etape te tretje razvojne osi? Seveda je pri tem treba upoštevati, da tudi
               na tej seji obravnavamo najetje kredita za izgradnjo avtocest. Ali je to možno tudi
               tu upoštevati, in pa ob upoštevanju kohezijskih sredstev, ki jih lahko pričakujemo
               tudi iz EU?</p>
               <p>Ne zahtevam datuma jutri, pojutrišnjem, ker vemo, da to ne gre, ker je ta tretja os
               praktično zaživela šele ob nastopu nove vlade. Za odgovor se vam zahvaljujem.</p>
            </sp>
            <sp xml:id="SDZ4-Redna-13-2006-01-30.sp66">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp xml:id="SDZ4-Redna-13-2006-01-30.sp67">

               <speaker>MAG. JANEZ BOŽIČ:</speaker>

               <p>Hvala lepa. Na dodatno vprašanje bi zelo na kratko poskušal opisati celoten postopek
               sprejemanja tako zahtevnih programov, kot je umeščanje tras v prostor in sprejetje
               lokacijskega načrta. V najkrajšem možnem času bo tudi izvedena javna razprava, vezana
               na pobude, ki prihajajo iz več koncev. Tudi ta pobuda bo enakovredno obravnavana v
               študiji izbora variant. Prepričan sem, da bo MOP, ki vodi te postopke, korektno in pa
               predvsem uravnoteženo peljal te postopke, upoštevajoč vse vidike pri umeščanju tras v
               prostor, glede na zahtevane kriterije. Zelo na kratko. Mi si želimo, da bi v celoti
               prišlo do lokacijskega načrta med Celjem in navezavo na Belo krajino in potem
               navezavo na Republiko Hrvaško nekje vključno do leta 2009. Potem bi stekli vsi
               postopki, ki sledijo, odkupi zemljišč, projektiranje in pa potem sama gradnja.
               Dejstvo je tudi to, da smo z našega prometnega ministrstva to tretjo razvojno os
               uvrstili na prioritetni program vlaganja v infrastrukturo, ki je financirana s strani
               evropskih skladov. Tako smo postorili vse tisto, kar je bilo do sedaj potrebno. Ampak
               pomembno se mi zdi to, da smo postopke pravnoformalnega značaja že začeli in da so
               stekli. Sledili bodo v najkrajših možnih časih, seveda s preveritvami, idejnimi
               zasnovami, variantami, ki so na celotnem na potezi in tudi vaša pobuda, ki je bila
               omenjena, to je skozi vertikalo skozi Kozjansko, bo zagotovo enakovredno
               obravnavana.</p>
            </sp>
            <sp xml:id="SDZ4-Redna-13-2006-01-30.sp68">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za šolstvo in šport dr. Zveru bo postavil vprašanje gospod dr.
               Mitja Slavinec. Izvolite.</p>
            </sp>
            <sp xml:id="SDZ4-Redna-13-2006-01-30.sp69">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister! V Murski Soboti deluje šola, ki je
               prav gotovo edinstvena v Sloveniji po tem, da je locirana na dveh straneh glavne
               ulice skozi mesto. Gre za srednjo ekonomsko šolo, ki pa ob tem tudi prostorsko več ne
               ustreza potrebnim predpisanim izobraževalnim standardom ter pogojem. Glede na velik
               interes mladih iz Pomurja za izobraževanje in programe, ki se izvajajo na tej šoli,
               se vodstvo šole in pa tudi lokalna skupnost že dlje časa ubada s hudo prostorsko
               stisko. Ta je postala še toliko večja, ko se je pred leti pod okriljem te šole pričel
               izvajati tudi višješolski program, saj tudi za tega ni ustreznih prostorskih pogojev
               in predavalnic. Gostujejo v predavalnici Zavarovalnice Triglav, spet čez glavno
               cesto.</p>
               <p>Zaradi tega je občina že pred časom z vlado Republike Slovenije pričela pogovore
               glede izgradnje nove ekonomske šole. Avgusta leta 2004 je po sklepu mestnega sveta
               mestne občine Murska Sobota tudi bilo na državo preneseno zemljišče, ki je predvideno
               za novo lokacijo šole. Septembra istega leta je bila s takratno vlado tudi podpisana
               pogodba o pričetku gradnje šole po sistemu finančnega najema s postopnim odkupom
               lizinga. Prav to je kasneje nova vlada navedla tudi kot razlog za zaustavitev gradnje
               in sedaj naj bi se gradnja res pričela in bila bi naj spet financirana, kot je bilo
               prvotno predvideno, po sistemu lizinga. Čim prejšnja izgradnja nove stavbe ekonomske
               šole ni pomembna le zaradi prostorske stiske in neustreznih pogojev v stari šoli,
               temveč tudi zaradi zagotavljanja osebne varnosti dijakov in študentov, ki morajo
               večkrat dnevno prečkati glavno prometno žilo skozi mesto Murska Sobota, s čimer so
               izpostavljeni neposredni nevarnosti. V nove prostore pa se bo preselila tudi višja
               šola in zaradi tega je ta projekt toliko pomembnejši za dijake in študente iz celotne
               regije.</p>
               <p>Glede na vse to, me, spoštovani gospod minister, zanima: Kdaj lahko pričakujemo
               pričetek gradnje nove ekonomske šole v Murski Soboti in kdaj bo gradnja
               zaključena?</p>
               <p>Katerega šolskega leta bodo dijaki in študentje pričeli z delom v novi stavbi? Za
               odgovor se vam lepo zahvaljujem. Hvala lepa.</p>
            </sp>
            <sp xml:id="SDZ4-Redna-13-2006-01-30.sp70">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Zver, izvolite.</p>
            </sp>
            <sp xml:id="SDZ4-Redna-13-2006-01-30.sp71">

               <speaker>DR. MILAN ZVER:</speaker>

               <p>Spoštovani gospod predsedujoči, spoštovani gospod poslanec dr. Mitja Slavinec! Hvala
               za vprašanje.</p>
               <p>Vprašanje srednje ekonomske šole v Murski Soboti je dejansko pereče. Ne nazadnje sem
               se o situaciji pozanimal lani, ko sem to šolo obiskal, in dejansko bo ministrstvo za
               šolstvo in šport nadaljevalo že začeta prizadevanja, v letu 2004, da bi Murska Sobota
               dobila novo srednjo ekonomsko šolo. Razmere so dejansko nevzdržne za kakovosten pouk.
               Je pa še res en dejavnik, in to je varnost dijakov, ki sedaj dejansko živijo na robu
               varnosti.</p>
               <p>Postopek izvedbe javnega naročila za izbiro izvajalca za finančni najem s postopnim
               odkupom je v teku. Mislim, da bo končan v mesecu, dveh. Vsaj do marca bi moral biti
               zaključen. Potem se bodo začela dela in prepričan sem, da bomo v letu 2007, 2008,
               šolsko leto 2007/2008, lahko odprli objekt in da se bodo lahko dijaki vselili v novo
               šolo, seveda tudi študentje višje šole.</p>
               <p>Izjemnega pomena je ta šola. To drži, imate prav, tudi za razvoj višjega šolstva v
               Pomurju, Prekmurju, predvsem pa si želim, da bi kasneje, ko bodo dani dobri pogoji za
               delo, na šoli v centru razvili še dodatne programe, ne zgolj družboslovne in srednje
               ekonomske, ampak še dodatne, kakor tudi na področju višjega šolstva. Ravno zdaj smo v
               teku intenzivnega spreminjanja programov na podlagi novih izhodišč, tako
               srednješolskih, kakor tudi višješolskih. Jaz sem prepričan, da bo Prekmurje oziroma
               učitelji in vodstvo teh šol izkoristilo to priložnost in da bo šola dejansko pomenila
               nek nov zakon, veter v jadra razvoja Prekmurja. Hvala lepa.</p>
            </sp>
            <sp xml:id="SDZ4-Redna-13-2006-01-30.sp72">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor?</p>
            </sp>
            <sp xml:id="SDZ4-Redna-13-2006-01-30.sp73">

               <speaker>DR. MITJA SLAVINEC:</speaker>

               <p>Spoštovani minister, hvala lepa za spodbuden odgovor, da naj bi se leta 2007/2008
               lahko pouk pričel.</p>
               <p>Zanima pa me: Ali imate že izdelano dinamiko gradnje in kdaj konkretno lahko
               pričakujete, da se bo gradnja pričela?</p>
               <p>Zanima me to zaradi tega, kajti prevelikokrat se je že zapletlo s pričetki in potem
               seveda zaključki gradnje ter ne nazadnje pričetkom tiste dejavnosti, ki naj bi se v
               določenih stavbah izvajala, prav zaradi kakšnih pritožb in drugih zapletov pri
               oddajanju naročil in pri sami gradnji. V Pomurju je zelo pereč problem ravno iz teh
               razlogov porodnišnica, ki že dolgo stoji, pa še ne opravlja funkcije. Zaradi tega me
               zanima:</p>
               <p>Ali je ta rok tudi s časovno dinamiko podkrepljen? Kdaj konkretno lahko ob tudi
               morebitnih pritožbah pričakujemo pričetek gradnje? Kot rečeno, gre za zaradi slabe
               izkušnje, ki jih v Pomurju s tem imamo. To vprašanje še posebej izpostavljam, kajti
               ljudi to tudi najbolj zanima. Hvala lepa.</p>
            </sp>
            <sp xml:id="SDZ4-Redna-13-2006-01-30.sp74">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp75">

               <speaker>DR. MILAN ZVER:</speaker>

               <p>Hvala, za to dodatno vprašanje. Seveda zagotoviti v naprej ne morem. Ne morem
               predvideti nepredvidene situacije, ampak strokovne službe mi zagotavljajo, da v letu
               2007, na začetku šolskega leta lahko, da bo stala nova šola, da se bo letos poleti
               lahko začelo z izgradnjo, da bomo dobili šolo v velikosti 5 600 kvadratnih metrov, da
               je investicija vredna 3,4 milijarde slovenskih tolarjev, ki jo bomo zagotovili sedaj,
               ko se zaključijo ti postopki, do marca. Mislim, da imamo vse ključne mehanizme, da se
               šola začne graditi oziroma da bodo spomladi pripravljeni in po mojem ni razloga, da
               bi se spet kaj zapletlo.</p>
               <p>Mi predvidevamo novo šolo v naslednjem šolskem letu 2006/2007.</p>
            </sp>
            <sp xml:id="SDZ4-Redna-13-2006-01-30.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Dušan Kumer bo postavil poslansko vprašanje ministru za javno upravo,
               dr. Virantu, in ministru za finance, dr. Bajuku. Prosim.</p>
            </sp>
            <sp xml:id="SDZ4-Redna-13-2006-01-30.sp77">

               <speaker>DUŠAN KUMER:</speaker>

               <p>Hvala za besedo. Spoštovani ministri in ministrica, kolegice in kolegi! Najprej bi se
               zahvalil ministru Bajuku za res izčrpen pisni odgovor na moje ustno zastavljeno
               vprašanje na prejšnji seji v zvezi s porabo denarja za letalske prevoze, dnevnice in
               hotelske storitve v tujini. Iz odgovora, ki zajema zadnja tri leta, je več kot
               očitno, da je bilo tako prejšnji kot je tudi sedanji vladi varčevanje na tem področju
               še vedno tuje. In ravno ta ugotovitev in diskusije v zadnjih tednih o varčevanju in
               racionalni porabi proračunskega denarja so me spodbudile, da danes zastavim to
               poslansko vprašanje.</p>
               <p>Namreč, minister Virant, na zadnji seji odbora za notranjo politiko, ko je bilo
               govora o zakonu o plačah v javnem sektorju, ste med drugim dejali <stage>(citiram)</stage>: <q>"Z
               varčevanjem v javnem sektorju mislimo resno. Zato tudi znižujemo plače funkcionarjem,
               da s tem pokažemo odgovoren odnos do proračuna in davkoplačevalskega denarja. Zato
               funkcije, ki jih opravljamo, delamo v javno korist in ne za svojo osebno korist. Še
               enkrat poudarjam, treba je gledati celoto, ne pa samo posamezna drevesa v tem gozdu."</q>
               <stage>(Konec citata.)</stage></p>
               <p>Funkcije v nadzornih organih, imenovane s strani vlade in države, so tak primer
               posameznih dreves, ki se jih nihče ne loti, tudi vi ne, minister Virant. Imenovani in
               postavljeni v teh nadzornih organih so deležni kar visokih sejnin, v nekaterih
               družbah in zavodih pa celo letnih denarnih nagrad. Nekateri sedijo tudi v treh,
               štirih in še več nadzornih organih.</p>
               <p>Zato menim, da bi tudi to lahko bilo deležno varčevalnih ukrepov, in sprašujem:
               Koliko ministrov, državnih sekretarjev in visokih državnih uradnikov je s strani
               aktualne vlade imenovanih v nadzorne in upravljavske organe gospodarskih družb,
               zavodov, skladov ter drugih pravnih subjektov, katerih lastnica oziroma
               soustanoviteljica je država?</p>
               <p>Kakšne so sejnine, nagrade in morebitna druga denarna nadomestila, ki izhajajo iz
               naslova imenovanj v omenjene organe?</p>
               <p>In tretje: Kakšni so omenjeni denarni prihodki članov nadzornih organov slovenskih
               hčerinskih bank in zavarovalnic v tujini, katerih solastnica je država?</p>
            </sp>
            <sp xml:id="SDZ4-Redna-13-2006-01-30.sp78">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Virant, izvolite, prosim.</p>
            </sp>
            <sp xml:id="SDZ4-Redna-13-2006-01-30.sp79">

               <speaker>DR. GREGOR VIRANT:</speaker>

               <p>Hvala lepa. S kolegom ministrom Bajukom si bova razdelila odgovor na to vprašanje, ki
               je zelo utemeljeno in zelo umestno.</p>
               <p>Najprej je treba reči, da članstvo državnih uradnikov, v nekaterih primerih tudi
               funkcionarjev, v nadzornih organih in organih upravljanja oseb javnega sektorja ni
               nekaj nelogičnega, ampak je logično in tudi običajno, saj vlada v teh institucijah, v
               teh pravnih osebah izvaja ustanoviteljske pravice in nadzor. Tako tudi veljavni zakon
               o preprečevanju korupcije v drugem odstavku 20. člena določa tudi za funkcionarje, da
               je poklicni funkcionar lahko član sveta javnega zavoda, javne agencije oziroma član
               nadzornega sveta javnega podjetja, javnega sklada ali gospodarske družbe, v kateri je
               država ali lokalna skupnost imetnica poslovnega deleža, delnic oziroma drugih pravic,
               na podlagi katerih je udeležena pri upravljanju oziroma kapitalu.</p>
               <p>Statistika, za katero ste vprašali, je takšna. S strani aktualne vlade so bili v
               nadzorne organe in organe upravljanja oseb javnega prava imenovani naslednji
               funkcionarji in visoki državni uradniki - pet ministrov, devet državnih sekretarjev,
               osem generalnih sekretarjev, ena predstojnica vladne službe, šest predstojnikov
               organov v sestavi ministrstva in 17 generalnih direktorjev direktoratov. To je kar se
               tiče števila tistih, ki so bili imenovani v te organe.</p>
               <p>Drugi segment, ki je res zelo pomemben, je ureditev plačila oziroma sejnin za
               sodelovanje v teh organih. Popolnoma prav imate, da je to sestavni del, če hočete,
               varčevanja ali pa sestavi del plačevanja funkcionarjev in javnih uslužbencev iz
               javnih sredstev.</p>
               <p>Veljavna ureditev plačevanja je pomanjkljiva. Enotne ureditve, razen enega sklepa in
               ene uredbe vlade, o kateri bo minister Bajuk govoril, trenutno ni. Ministrstvo za
               finance pa ima v pripravi oziroma je že pripravilo osnutek uredbe, ki bo ta vprašanja
               urejala. V tej naši notranji delitvi dela znotraj vlade je bilo nekako dogovorjeno,
               da to uredbo pripravi ministrstvo za finance. Dr. Bajuk bo o njej povedal več,
               temeljila bo pa na enotni ureditvi za vse osebe javne prava in posebej bo upoštevala
               dejstvo, da je lahko članstvo v nadzornem organu ali v organu opravljanja sestavni
               del službene obveznosti in da naj se javnim uslužbencem plačuje samo, kadar gre za
               dodatno in posebno obremenitev, in da mora biti to tudi omejeno, da ne more biti
               nekdo član v petih ali, ne vem, desetih svetih in za to prejemati tudi sejnine.</p>
               <p>Gotovo vas zanimajo tudi podatki za najvišje funkcionarje, torej za ministre. Kot sem
               rekel, pet ministrov sedi v tovrstnih organih, in sicer so to ministri: Drobnič,
               Podobnik, Žagar, Bajuk in Vizjak. Minister Drobnič in minister Bajuk ne prejemata za
               to nikakršnih sejnin ali nadomestil. Minister Podobnik kot predsednik nadzornega
               sveta stanovanjskega sklada prejema sejnino v višini 56 tisoč tolarjev na sejo, neto
               in za ekološki sklad 34. tisoč 800, neto, za sejo. Dr. Žagar pa za sklad za
               regionalni razvoj in ohranjanje poseljenosti sejnino v višini 22 tisoč tolarjev neto.
               Kot rečeno, mag. Drobnič in dr. Bajuk teh sejnin oziroma nikakršnih nadomestil za to
               ne prejemata in tudi drugi ministri nismo člani nobenih nadzornih svetov ali organov
               upravljanja v osebah javnega prava.</p>
               <p>Ob sprejemanju te uredbe bomo resno razmislili o utemeljenosti prejemanja sejnin za
               članstva v tovrstnih organih upravljanja oziroma nadzornih organih, kadar v njih
               sedijo ministri <gap n=".."/><stage>/Opozorilni znak./</stage><gap n=".."/> <gap n=".."/><stage>/Nerazumljivo./</stage><gap n=".."/> Je pa seveda treba
               povedati, da te ureditve ta trenutek ni, zato nikomur od navedenih ni mogoče očitati,
               da bi vzel nekaj, kar mu ne pripada. In so te sejnine urejene z internimi akti teh
               podjetij, javnih skladov, javnih agencij in tako naprej.</p>
               <p>Na koncu bi še enkrat rekel, da se mi zdi vprašanje zelo umestno in da o tem zelo
               resno razmišljamo.</p>
            </sp>
            <sp xml:id="SDZ4-Redna-13-2006-01-30.sp80">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister dr. Bajuk vam ni ostalo nič več časa. Gospod Kumer imate
               dopolnilno vprašanje?</p>
            </sp>
            <sp xml:id="SDZ4-Redna-13-2006-01-30.sp81">

               <speaker>DUŠAN KUMER:</speaker>

               <p>Hvala. Imam dopolnilno vprašanje, da dam ministru Bajuku priložnost, da bo kaj rekel.
               Delno sem z odgovorom zadovoljen in sem pričakoval, ker tudi moji spiski kažejo o
               tem. Vendar mene bolj zanimajo državni sekretarji in drugi visoki uradniki, ki niso
               samo v upravnih odborih skladov, nadzornih svetov in tako dalje in zavodov, ampak so
               tudi v gospodarskih subjektih, recimo v bankah, zavarovalnicah in tako dalje. Tam pa
               poleg sejnin se ob koncu leta glede na zatečen dobiček delijo tudi visoke denarne
               nagrade. V teh nadzornih svetih in upravnih odborih tudi sedijo funkcionarji državne
               uprave oziroma vlade. Zato bom še enkrat zastavil vprašanje, da mi odgovori še
               minister Bajuk.</p>
               <p>Ali bo ta uredba uredila tudi to področje, da na primer, da dam dva ilustrativna
               primera, Andrijana Starina Kosem ne bo sedela več v nadzornem svetu KAD-a, Holdinga
               slovenskih železnic, Petrola, Nove ljubljanske banke, ali nekdanji vaš državni
               sekretar, ki je sedaj naš kolega v državnem zboru, gospod Špiletič, v skupščini
               KAD-a, upravnem odboru Univerze v Ljubljani, Nove Kreditne banke Maribor, Sklada
               kmetijskih zemljišč, Družbe za upravljanje in svetovanje in tako dalje?</p>
               <p>Poleg te uredbe, ki bo urejala te sejnine, me zanima:</p>
               <p>Ali ima vlada ali vi konkretno na ministrstvu tudi konkretni predlog, da boste kak
               odlok sprejeli, da kljub temu ti visoki državni funkcionarji ne sedijo v teh upravnih
               odborih, ampak da lahko vlada prek svoje kadrovske imenuje tudi <q>"insajderje"</q> od
               zunaj, ki so ravno tako strokovni in lahko v imenu in za ime države opravljajo to
               funkcijo?</p>
            </sp>
            <sp xml:id="SDZ4-Redna-13-2006-01-30.sp82">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Bajuk.</p>
            </sp>
            <sp xml:id="SDZ4-Redna-13-2006-01-30.sp83">

               <speaker>DR. ANDREJ BAJUK:</speaker>

               <p>Hvala lepa za vaše vprašanje. Res je, da je to silno zapletena zadeva, ker jo urejajo
               dve. Uredba o sejninah in drugih stroških javnih skladov, ki pa velja le za javne
               sklade. Po drugi strani je pa sklep vlade iz leta 2001, ki je potem dopolnjen v letu
               2002, ki pa določa kriterije za določitev sejnin članov nadzornih svetov v
               gospodarskih družbah, ki so v večinski lasti Republike Slovenije, in v javnih
               podjetjih, katerih ustanoviteljica je Republika Slovenija. V ministrstvu za finance
               smo dobili to nalogo in smo dejansko tudi to uredbo vsaj kar se tiče, bi rekel, teh
               javnih skladov in javnih agencij, da bomo to poenotili.</p>
               <p>Kar se tiče vašega konkretnega vprašanja in tudi primera, ki ste ga dali, bivšega
               funkcionarja, državnega sekretarja na finančnem ministrstvu, bom rekel, da so že vsaj
               v večini teh pozicij, ki ste jih navedli, smo že imenovali druge osebe, zato ker gre
               predvsem za predstavnike ministrstva za finance. Kot veste, so to določene ustanove,
               v katerih so posledice, kar se tiče javnofinančnega sistema, zelo velike. Zato
               skrbimo za to, da so ljudje, ki neposredno odgovarjajo ministrstvu, tam prisotni in
               delujejo v našem imenu.</p>
               <p>Ta odredba je že v tako imenovanem medresorskem usklajevanju, ki gre proti koncu,
               tako da pričakujem, da bo v prihodnjih dveh tednih to že obravnavala vlada.
               Nameravamo pa urediti tudi vse, kar se tiče javnih skladov in javnih agencij, tudi
               tiste, ki niso vključene v ta sistem. To pa ni enostavno, ker nimamo pravne podlage
               za to, ker nekatere agencije in nekateri javni skladi imajo po zakonu, ki jih je
               ustanovil, nek poseben status. Vse to zdaj trenutno preučujemo. Preučujemo tudi, kako
               se izvaja sklep vlade, ki je bil sprejet že leta 2002, kar se tiče gospodarskih
               družb, ki so v pretežni lasti države. Pred ponedeljkom bi bilo nemogoče te podatke
               zbrati. Nekatera podjetja se sklicujejo na poslovno tajnost, kar moram še preveriti.
               Vam pa zatrdno obljubljam, da bom, kar bom dobil na razpolago, tudi vam posredoval.
               Mislim, da imate vso pravico kot državni zbor vedeti o teh stvareh. Če bo šlo za
               poslovno tajnost, boste pa pač dobili na zaupni podlagi. Hvala.</p>
            </sp>
            <sp xml:id="SDZ4-Redna-13-2006-01-30.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ljubo Germič bo postavil poslansko vprašanje ministru za šolstvo
               in šport, dr. Zveru. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp85">

               <speaker>LJUBO GERMIČ:</speaker>

               <p>Hvala lepa za besedo. Gospod minister, kolegice in kolegi! Šport je prav gotovo
               pomembna družbena dejavnost in izraz njene dinamike del splošne kulture, ki ima zelo
               širok vpliv na različne dogodke v naši družbi. Šport je prav gotovo dosegel nivo
               razvoja, ki zahteva domišljen sistem urejanja strokovnih, organizacijskih in
               upravljavskih nalog, tako na nivoju lokalnih skupnosti kot na nivoju države. Tako smo
               zapisali v uvodu nacionalnega programa športa v Republiki Sloveniji, pri čemer smo
               zapisali tudi, da bo država Slovenija spodbujala razvoj športa s finančno in
               strokovno podporo, predvsem na tistih področjih, ki pomembno vplivajo na razvoj
               športa, kot so izobraževanje, usposabljanje in izpopolnjevanje strokovnih kadrov,
               gradnja športnih objektov, strokovna in raziskovalna dejavnost. Sledila bo določilom
               sprejete športne zakonodaje in drugim mednarodnim dokumentom s tega področja.</p>
               <p>V nacionalni program in zakon o športu smo zapisali določene ureditve tega področja.
               Rad bi samo spomnil, da smo v okviru VI. poglavja, 3. točke, zapisali, da se
               oblikujejo javni zavodi in da Zavod za šport Slovenije opravlja naloge, ki so
               opredeljene v 24. členu zakona o športu, na ravni države. V zakonu o športu so v 24.
               členu zelo jasno opredeljene naloge in pristojnosti zavoda, ki so zapisane v več
               alinejah. Kljub temu, da imamo zakonsko osnovo tako za oblikovanje zavoda za šport v
               nacionalnem programu in zakonu o športu, je vlada 19. januarja tega leta sprejela
               sklep o prenehanju javnega zavoda za šport Slovenije, kljub temu da so v zakonu o
               zavodih v 54. členu, v tretji alineji zapisani pogoji, kdaj lahko pride do takšne
               situacije. In sicer pravi: <q>"Če ustanovitelj sprejme akt o prenehanju zavoda, ker so
               prenehale potrebe oziroma pogoji za opravljanje dejavnosti, za katero je bil zavod
               ustanovljen."</q> Seveda v utemeljitvi, ki jo je predlagatelj pripravil za sklep vlade
               piše, da s prenosom dejavnosti, ki jih sedaj opravlja zavod za šport, na ministrstvo
               za šolstvo in šport bodo vse dejavnosti tekle naprej v enakem vsebinskem obsegu in
               torej tudi v enakem finančnem obsegu kot do sedaj.</p>
               <p>Zato bi vas, spoštovani gospod minister Zver, vprašal: Kaj je vodilo vaše ministrstvo
               in potem vlado, da ste sprejeli sklep o prenehanju javnega zavoda Republike Slovenije
               za šport?</p>
            </sp>
            <sp xml:id="SDZ4-Redna-13-2006-01-30.sp86">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp87">

               <speaker>DR. MILAN ZVER:</speaker>

               <p>Hvala za besedo, gospod predsedujoči. Hvala tudi za vprašanje, gospod poslanec
               Germič. Res je, vlada je nedavno tega sprejela sklep o ukinitvi Zavoda Republike
               Slovenije za šport in njegovi priključitvi na upravni del ministrstva za šolstvo in
               šport. Ta ukrep je izvedla z dogovorom s soustanoviteljem, to je Olimpijskim
               komitejem Slovenije, iz naslednjih razlogov. Prvi je zagotovo ta, da poskuša nekoliko
               bolj racionalizirati delo. Potrebno je reči, da je zavod bil dokaj dislocirana enota,
               z veliko stopnjo sicer avtonomije. Opravlja nekatere naloge, ki jih bo poslej
               opravljalo tudi ministrstvo kot upravni organ, vendar ni pa opravljal vseh nalog, ki
               bi jih po zakonu o ustanovitvi moral. Gre recimo za vprašanje vodenja razvidov. Tudi
               iz tega razloga je vprašanje informatike. V ministrstvu imamo močno informacijsko
               službo. Ta zavod je imel svojo, vendar ni bil usposobljen opravljati ali pa doslej ni
               izvedel vseh razvidov. Imamo razvid o poklicnih športnikih, o zasebnih športnih
               delavcih in pa o razvid o športnih objektih. Manjka še pet in upam, da bomo z
               informacijsko združitvijo vseh teh kapacitet poslej lažje opravili to svojo nalogo na
               upravnem delu ministrstva. V ministrstvu računamo, da bomo lažje koordinirali tudi
               nekatere dejavnosti, nekaterim podvajanjem pa se bomo izognili.</p>
               <p>Kar se tiče strokovnega suporta, tako za nas kakor tudi za Olimpijski komite
               Slovenije, bomo skrbeli za to, da le-ta ne bo izostal. Mi smo dolžni - res, prav ste
               ugotovili - dolžni po zakonu imeti javni zavod na področju športa, vendar razmišljam
               v tej smeri, da bi ustanovili javni zavod na področju športa, in sicer skupaj s
               fakulteto za šport, kjer že obstaja inštitut za šport in ki že pripravlja tudi ali pa
               je v preteklosti delal veliko strokovnih nalog tako za ministrstvo kakor za splošno
               javno športno sfero.</p>
               <p>Skratka. Glavni razlog je racionalizacija, boljša koordinacija dela, ekonomičnost in
               - jaz sem prepričan - tudi učinkovitost dela ali pa vsaj tega dela, ki ga je doslej
               upravljal javni zavod za šport.</p>
            </sp>
            <sp xml:id="SDZ4-Redna-13-2006-01-30.sp88">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Izvolite, gospod Germič.</p>
            </sp>
            <sp xml:id="SDZ4-Redna-13-2006-01-30.sp89">

               <speaker>LJUBO GERMIČ:</speaker>

               <p>Hvala lepa za odgovor, gospod minister. Sem pa seveda z njim zelo razočaran, saj mi
               niste v eni točki utemeljili, ali spoštujete pri svojih ravnanjih zakonodajo, ki je
               sprejeta v tem državnem zboru, torej nacionalni program in zakon o športu, ki jasno
               opredeljuje vlogo torej zavoda o športu. To je prvo.</p>
               <p>Drugič. Ko sem prebral predlog utemeljitve za sklep, ki ste ga sprejeli, seveda
               nikjer ne govori o tem, o čemer ste vi danes govorili. Kajti, nikjer ne obstaja
               dejansko nobena analiza razlogov za to, da je takšna racionalizacija potrebna, in
               nikjer ne obstaja nobenih analiz za to, kakšna bo organizacija in uspešnejše delo na
               področju športa, ko boste izvedel to, kar je danes mogoče v vaši ali pa mogoče
               katerikoli drugi glavi.</p>
               <p>Seveda danes tudi ni nobenega odgovora, kaj se bo zgodilo z zaposlenimi ali, če to
               prenašate z vsebino - torej, ne spreminjamo ne vsebine, ne financ, gre samo za
               podržavljanje tega, kar je mogoče bila, bi rekel, čim širša športna sfera, ki je s
               svojo organizacijo v marsikaterih letih prispevala k temu, da se je organizirala
               tako, kot se je.</p>
               <p>Seveda sam, ko spremljam vse te dohodke, lahko to ocenjujem, kajti odgovorili mi
               niste z nobenim argumentom potrebnosti. Tudi ne v smislu tega, kakšno je stališče
               ministra Viranta do 11 zaposlenih, kajti vlada ima program zmanjševanja zaposlenih v
               državni upravi. To pomeni, da boste vi, če boste, prenesli teh 11 zaposlenih v svoje
               ministrstvo ali pa je to ministrstvo sedaj v situaciji, ko bo lahko te programe ali
               sprejelo v svoje izvajanje. Se pa potem sprašujem, na kakšen način bodo izvedene vse
               te aktivnosti športa za mlade, ki so ne samo vključene v kurikulum vašega področja,
               ampak potekajo predvsem v popoldanskem času, ob vikendih, itd.</p>
               <p>Seveda to me navaja k temu, da je šport postal samo še eno od naslednjih področij
               politizacije in gospod minister, želel bi, da me pri tem v dopolnilnem odgovoru
               demantirate <gap n="..."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ4-Redna-13-2006-01-30.sp90">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp91">

               <speaker>DR. MILAN ZVER:</speaker>

               <p>Hvala lepa za besedo. Zaposleni pridejo na ministrstvo za šport. Res je, da si je
               vlada zastavila cilj, da bo v upravnem delu zmanjšala število zaposlenih, torej
               nekako reducirala stroške, vendar to bo storila ali pa vplivala na zmanjšanje teh
               stroškov tudi v javnem sektorju, ne gre samo za upravni del. Ne nazadnje smo ministri
               odgovorni za posamezne družbene podsisteme, tudi za javne sektorje, ki so se zadnja
               leta razrasli kot gobe po dežju. Vse to bremeni davkoplačevalski denar, vse to draži
               državo in prav je, da poskušamo zmanjšati, reducirane stroške tudi v javnem sektorju,
               o tem bo beseda tekla tudi malo kasneje.</p>
               <p>Na športu pa še enkrat želim poudariti naslednje. To, kar smo naredili, smo naredili
               zato, da bi ne samo zreducirali stroške, ampak da bi bilo delo ljudi, ki so delali na
               teh nalogah, bolj učinkovito in to tudi bo. Nadzor nad temi dejavnostmi bo veliko
               boljši, koordinacija nalog bo veliko boljša, zato ker bomo omogočili, da bodo ljudje
               iz športa lažje sodelovali z direktoratom za osnovno šolstvo. In lahko vam
               zagotavljam, da naloge, ki jih je doslej opravljal zavod za šport, poslej ne bodo
               izginile, zlasti ne aktivnosti na področju športa za mlade. Zdaj bodo praktično
               ljudje zaposleni v eni hiši in bodo lažje koordinirali delo, kot je bilo to možno
               prej, ko so nekateri v Tivoliju veliko težje sodelovali z našim uradom za šolstvo in
               direktoratom za osnovno šolstvo.</p>
            </sp>
            <sp xml:id="SDZ4-Redna-13-2006-01-30.sp92">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Poslansko vprašanje ministru za finance, gospodu dr. Bajuku, bo postavila
               gospa Barbara Žgajner Tavš. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp93">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovani minister! Državni zbor je na proračunski seji konec
               preteklega leta sprejel tudi dve dopolnili k proračunoma za leti 2006 in 2007, ki ju
               je vložila poslanska skupina Slovenske nacionalne stranke. Naj vas spomnim, šlo je za
               vsega skupaj 3 milijone slovenskih tolarjev proračunskih sredstev na postavki
               Eksperimentalni in razvojni programi socialnega varstva ter Sofinanciranje nevladnega
               sektorja pri proračunskem porabniku ministrstvu za delo. Iz obrazložitve, ki je
               obvezen sestavni del vsakega amandmaja in ki je ne nazadnje tudi sestavni del pri
               vladnem predlogu proračuna - iz obrazložitve namreč izhaja namen določenih sredstev
               na posamezni postavki -, je jasno izhajalo, da gredo ta sredstva za delovanje
               združenja proti spolnemu zlorabljanju. Verjamem, da se prav vsi dobro zavedate, da 3
               milijone slovenskih tolarjev pomeni zgolj kritje osnovnih stroškov združenja. Torej
               bi ta sredstva dejansko pomenila pomoč države pri konkretnem socialnovarstvenem
               programu na področju spolnih zlorab, ki pa jih je po podatkih v Sloveniji vse več in
               so vse težji. Poslanci so v veliki večini podprli oba amandmaja. S strani vladnih
               poslancev je bilo ob tem celo slišati besede o spodobnosti in morali pri tovrstnem
               početju. Amandmaja sta bila sprejeta, potrjena so bila sredstva, kot sem že dejala, v
               višini 3 milijonov slovenskih tolarjev za leto 2006 in leto 2007 za konkreten celovit
               program pomoči žrtvam spolnega nasilja. V začetku leta 2006 sredstev na računu
               združenja ni bilo. 6. januarja sem vam sicer že zastavila pisno poslansko vprašanje;
               odgovor sem prejela v četrtek, pretekli teden, pozno popoldan. Pravite le <stage>(bom
               citirala)</stage>: <q>"Kdaj bodo na združenju prejeli sredstva, je odvisno od tega, kdaj bo
               Ministrstvo za delo izvedlo postopek dodelitve sredstev v skladu z 12. poglavjem
               Pravilnika o postopkih za izvrševanje proračuna Republike Slovenije."</q> <stage>(Konec citata.)</stage>
               Naj vas še enkrat spomnim, minister, amandma je bil sprejet. S tem so bila
               zagotovljena sredstva v proračunih, konkretno za Združenje proti spolnemu
               zlorabljanju. Takšno ravnanje, ko se sklicujete na javni razpis, pa je pravzaprav
               <q>"unicum"</q> v naši državi, našem prostoru, in resnično upam, da ne bo postal praksa te
               vlade.</p>
               <p>Dovolite, minister, rada bi zgolj garant oziroma odgovor na vprašanje: Zakaj nova
               pravila?</p>
               <p>In še enkrat postavljam vprašanje: Ali bo združenje, ki se je kljub vsemu le
               prijavilo na razpis, dobilo tudi omenjena sredstva v višini 3 milijonov tolarjev, kar
               je ne nazadnje zagotovil tudi ta državni zbor?</p>
            </sp>
            <sp xml:id="SDZ4-Redna-13-2006-01-30.sp94">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp95">

               <speaker>DR. ANDREJ BAJUK:</speaker>

               <p>Hvala lepa za vprašanje. Res je, da ste to vprašanje zastavili, in sicer 9. januarja.
               Po mojih podatkih sem ga podpisal 18., ne vem pa, kdaj ste vi prejeli naš odgovor.
               Dejstvo je, da so se stvari odvijale prav tako, kot ste zdajle povedali. Namreč, da
               je bil v tem državnem zboru sprejet amandma; in sicer ste ga osebno predlagali v
               imenu tudi vaše poslanske skupine. In to je, da se je na proračunski postavki 4027 -
               Eksperimentalni razvojni programi socialnega varstva ter sofinanciranje programa
               nevladnega sektorja pri ministrstvu za delo, družino in socialo - povišalo za 3
               milijone v letu 2006 in tudi dodatnih 3 milijone v letu 2007. Dejstvo je, da v skladu
               z zakonom o izvrševanju proračuna, in to je v postopkih dodelitve sredstev subvencij,
               posojil in drugih oblik sofinanciranje iz državnega proračuna - je potrebno tudi po
               sprejetem pravilniku o postopkih za izvrševanje proračuna Republike Slovenije. To je
               bilo že tudi sprejeto. In sedaj je samo vprašanje izvrševanja. Kako se bo to
               izvršilo, ni v pristojnosti ministrstva za finance. Mislim, da mi smo izpolnili svojo
               dolžnost v tem smislu, da smo izglasovani amandma dejansko tudi vključili, tudi je
               jasna obrazložitev, čemu so sredstva podeljena, dejstvo pa je, da se mora to dodeliti
               v skladu z zakonom o izvrševanju proračuna. Kako bo to ministrstvo za delo napravilo,
               ali bo šlo, kakšen bo ta sklic, meni ni znano, sicer pa vam povem, da mislim, ne bom
               razkril nikakršne skrivnosti, če vam povem, da ga ni finančnega ministra, da bi z
               veseljem gledal, kako mu amandmirajo proračun. Za ta predlog sem pa res vesel.
               Mislim, da je cilj ali namen teh sredstev zelo pomemben in upam, da se bo tudi to
               izvršilo v skladu z voljo tega državnega zbora in v skladu z zakonom o izvrševanju
               proračuna. Hvala lepa.</p>
            </sp>
            <sp xml:id="SDZ4-Redna-13-2006-01-30.sp96">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospa Tavš.</p>
            </sp>
            <sp xml:id="SDZ4-Redna-13-2006-01-30.sp97">

               <speaker>BARBARA ŽGAJNER TAVŠ:</speaker>

               <p>Hvala lepa, minister. Moram vam oporekati vsaj na en del. Jaz sem v državni zbor
               prejela odgovor 26.1<gap n=".."/> Res je sicer, da nosi datum 18.1., ampak še enkrat, očitno so
               vaše službe tako površne oziroma rekla bom neaktivne, da smo v državni zbor šele
               26.1. prejeli odgovor, medtem ko združenje, ki je ravno tako zaprosilo vaše
               ministrstvo za odgovor, do danes tega odgovora še vedno ni prejelo.</p>
               <p>In dovolite, jaz sem rekla, da pravzaprav zadeva, ne vem, <q>"smrdi po nekem nategu"</q>.
               Govori preprosto dejstvo, da tudi na ministrstvu za delo, družino in socialne zadeve,
               ki je sicer matično na tem področju, niso vedeli, kako ravnati z omenjeno zadevo.
               Tudi na ministrstvu so se obrnili z vprašanjem po pomoč na vaše ministrstvo 9.
               januarja in dobili odgovor konec preteklega tednov. Odgovor pa je sila podoben mojemu
               odgovoru. Sklicujejo se zgolj na pravilnik. Jaz bi vas v tem trenutku še enkrat
               prosila, tudi zaradi tega, ker ste omenili zakon o izvrševanju proračuna - jaz upam,
               da je strokovno dobro pripravljen in da se bo lahko tudi ta amandma, ki je bil
               sprejet, izvajal na podlagi zakona o izvrševanju proračuna Republike Slovenije.</p>
               <p>Torej še enkrat bi želela v tem trenutku jasno in glasno dobiti zagotovilo, da bo
               združenje, ki se je kljub neustaljenim postopkom prijavilo na javni razpis, prejelo
               sredstva, ki jih je potrdil ta državni zbor. Gre za sredstva v višini 3 milijonov
               slovenskih tolarjev, združenje pa jih vsekakor potrebuje zgolj za kritje osnovnih
               sredstev. Hvala lepa.</p>
            </sp>
            <sp xml:id="SDZ4-Redna-13-2006-01-30.sp98">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Horvat. Pardon, oprostite. Gospod dr. Bajuk, izvolite.</p>
            </sp>
            <sp xml:id="SDZ4-Redna-13-2006-01-30.sp99">

               <speaker>DR. ANDREJ BAJUK:</speaker>

               <p>Zelo na kratko, ker bi tudi rad, da bi kolega, minister za delo in socialo, dopolnil
               moj odgovor. Jaz ne vem, katere službe, ali na ministrstvu za finance ali v tem
               državnem zboru, bi lahko krivili za to, da je pošta hodila 6 dni. Jaz gledam ta
               datum, piše 18.1<gap n=".."/> Morda je napaka, ampak mislim, da jedro vprašanja ni v tem in tudi
               ne bomo časa izgubljali, kar se tega tiče.</p>
               <p>Naj vam še enkrat povem, da ministrstvo za finance nima odgovornosti, da zagotavlja
               izvrševanje proračuna na vsakem ministrstvu in na vsakem proračunskem uporabniku
               posebej, zato je zelo mogoče odgovor, ki sta jih dobili od naših služb, pač takšen,
               kakršen je bil, da je dejansko kraj, kjer morajo odgovoriti na to vprašanje,
               ministrstvo za delo. Zato bom z velikim veseljem tudi prosil kolega, da dopolni
               odgovor, če mi tako dovolite. Prosim.</p>
            </sp>
            <sp xml:id="SDZ4-Redna-13-2006-01-30.sp100">

               <speaker>MAG. JANEZ DROBNIČ:</speaker>

               <p>Hvala lepa za vprašanje. Kakorkoli že, odgovor je pač podan v zakonitem roku in
               prišel je tudi na državni zbor. Tako, da glede tega ne moremo kaj posebno
               razpravljati. Glede izvrševanja tega pa je možno - malce nenavaden namreč je sklep,
               odnosno ta amandma. Govori o dejavnosti v okviru te proračunske postavke. Proračunska
               postavka se pa izvaja na podlagi razpisa. V tem primeru je pa bil sprejet amandma, da
               se za ta delež povečajo sredstva za te namene. In se bo pač izplačilo izvršilo na
               osnovi pravilnika. Nekoliko bo težavno določiti pogodbo, kaj bo predmet pogodbe, ker
               državni zbor ni natančno opredelil, kako se izvrši to, za kakšne vsebinske naloge
               gre, kakšni stroški so dopustni, ali gre za delovanje društva ali gre za izvajanje
               programa. Torej, zato bi veljalo v drugih primerih se bolj poenotiti, verjetno tudi s
               strokovnimi službami, glede amandmaja in kako naj bo tudi sprejeto.</p>
               <p>V skladu s pravnimi podlagami, ki jih pač sprejme državni zbor, torej zakonodajna
               sfera oblasti, bomo izpeljali izplačilo odnosno izvedbo programa, tako kot nam
               narekuje pač sprejetje. Nikakor ne drugače.</p>
            </sp>
            <sp xml:id="SDZ4-Redna-13-2006-01-30.sp101">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Proceduralni predlog, očitno.</p>
            </sp>
            <sp xml:id="SDZ4-Redna-13-2006-01-30.sp102">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bom sicer skladno s poslovnikom prosila ta državni zbor, da me podpre
               pri moji želji oziroma prošnji, da se kljub vsemu na eni izmed prihodnjih sej oziroma
               na naslednji seji opravi širša razprava o odgovoru ministra - enega in drugega.
               Namreč, verjamem in bila sem postavljena pravzaprav pred mnoga vprašanja, ko sem
               poskušala priti do odgovora, kako dejansko lahko poslanci oziroma tisti, ki smo jim v
               državnem zboru z amandmajem potrdili oziroma pritrdili določena sredstva v okviru
               proračuna, koristijo ta sredstva.</p>
               <p>Še vedno je ena velika dilema, ki se je pojavila tudi naši zakonodajno-pravni službi,
               ali je potemtakem obrazložitev, ki je obvezni sestavni del amandmaja k proračunu,
               zavezujoča za vlado. Jaz se bojim, da se lahko tudi v bodoče dogaja, pa ne zgolj v
               konkretnem primeru, da je nek amandma, ki je v državnem zboru zagotovil določena
               sredstva za nek projekt, pa najsibo gradnja osnovne šole v nekem kraju, lahko
               zlorabljena pri izvrševanju tega proračuna in se bodo sredstva prerazporedila v neko
               drugo osnovno šolo. Tako kup nejasnosti ostaja in tudi minister za delo ni pojasnil
               tistega bistva. Če pa je vlada že takrat vedela, da je pogodba neustrezna oziroma da
               pogodbe ni, bi morala na to opozoriti takrat, ko se je v državnem zboru sprejemal
               amandma k proračunu. Hvala lepa.</p>
            </sp>
            <sp xml:id="SDZ4-Redna-13-2006-01-30.sp103">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo s poslanskimi vprašanji in k besedi vabim gospoda Jožefa
               Horvata, da postavi vprašanje ministru za okolje in prostor.</p>
            </sp>
            <sp xml:id="SDZ4-Redna-13-2006-01-30.sp104">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane poslanke, spoštovani poslanci,
               spoštovana gospa ministrica in ministri! Vlada Republike Slovenije je na svoji 54.
               redni seji, 22. decembra lansko leto sprejela uredbo o koncesiji za rabo vode za
               proizvodnje električne energije na delu vodnega telesa reke Mure od Sladkega Vrha do
               Veržeja. Po tej uredbi mora koncesionar zagotoviti izrabo celotnega potenciala Mure z
               izgradnjo objektov verige hidroelektrarn, ki je razdeljena na dva odseka. Odsek mejna
               Mura z državo Avstrijo, kjer je predvidenih 6 hidroelektrarn - Sladki Vrh, Cmure,
               Konjišče, Apače, Radgona, Radenci - in odsek notranja Mura, kjer sta predvideni dve
               hidroelektrarni, in sicer Hrastje in Veržej. Intenzivne razprave o gradnji elektrarn
               na Muri so se začele leta 1984, ko je elektrogospodarstvo objavilo idejne načrte za
               gradnjo verige hidroelektrarn na Muri. Takrat je ključno vlogo odigral danes že
               pokojni, v Prekmurju zelo priljubljeni filozof, etnolog, publicist, novinar in ekolog
               prof. Štefan Smej, ki je znal mobilizirati pomursko, slovensko in osrednjeevropsko
               javnost, ki je preprečilo gradnjo elektrarn na Muri. Prof. Smej je v svojem delovanju
               postavil v ospredje odnos do narave in skozi ta odnos je gradil odnos do ljudi
               oziroma družbe. Danes smo 20 let po teh dogodkih, štejemo začetek tretjega
               tisočletja, soočamo se z izrazitimi klimatskimi spremembami, nemo opazujemo, kako nam
               v sušnih letih velike količine vode odtekajo po strugi Mure, prišlo je do pada
               podtalnice, mokrice in rokavi se sušijo. Lanskega avgusta obmurski prebivalci z
               nadčloveškimi napori preprečijo katastrofalno razlitje pobesnele Mure. Na Muri so
               območja, ki so v Naturi 2000, kar pomeni, da so še bolj ranljiva. Tega dejstva ne gre
               razumeti, da se tukaj ne sme nič početi, ter da so ljudje v teh krajev prikrajšani za
               kakršenkoli razvoj. Obstajajo strožja merila in zahteve, ki jih mora dosledno
               spoštovati vsak, pa najsibo energetik ali naravovarstvenik, če želi na tem področju
               bivati in delovati.</p>
               <p>In iz tega izhaja moje vprašanje, spoštovani minister za okolje in prostor, gospod
               Janez Podobnik: Ali je po mnenju vašega ministrstva sploh možno sprejeti elektrarne
               na Muri ne samo kot energetske objekte, ampak tudi kot rešiteljice obmurske narave?
               Ali mislite, da bodo inšpektorji, pristojni za varstvo okolja, imeli dovolj moči in
               občutljivega duha, da bodo dovoljevali takšne energetske posege v nederja Mure, ki
               bodo vzpostavili in vzdrževali ravnovesje med naravo in človekom? Hvala lepa vnaprej
               za odgovor.</p>
            </sp>
            <sp xml:id="SDZ4-Redna-13-2006-01-30.sp105">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, Podobnik.</p>
            </sp>
            <sp xml:id="SDZ4-Redna-13-2006-01-30.sp106">

               <speaker>JANEZ PODOBNIK:</speaker>

               <p>Hvala lepa, spoštovani gospod poslanec Horvat. Najprej bi rad izrazil spoštljiv
               spomin na prof. Smeja, ki mu je reka Mura res veliko pomenila.</p>
               <p>Na vaše zadnje vprašanje, ali je možno ob takem velikem projektu uveljaviti
               ravnovesje med človekom in naravo - odgovor je: da. Res, časi so se morda v nekaj
               desetletjih spremenili, in to na bolje.</p>
               <p>Rad bi na kratko utemeljil, katere so bile podlage, da se je vlada odločila na
               predlog ministrstva za okolje in prostor, da se podeli koncesija za rabo vode v
               hidroelektrarnah na delu vodnega telesa Mure od Sladkega Vrha do Veržeja. Prva
               podlaga je resolucija o nacionalnem energetskem programu in tam v poglavju Energetika
               in prostor je navedeno, da bodo za proizvodnjo električne energije ohranjene lokacije
               obstoječih hidroelektrarn, kot nove lokacije pa so predvidene potencialne lokacije na
               zgornjem delu reke Mure. To smo storili. Druga podlaga pa je tudi v odloku o
               strategiji prostorskega razvoja Slovenije, ki je temeljni državni dokument o
               usmerjanju razvoja v prostoru.</p>
               <p>Sedaj pa nekaj vsebinskih argumentov. Mura ima zelo dobre hidrološke pogoje, za Dravo
               najugodnejše v Sloveniji. V enem od današnjih slovenskih dnevnikov je nekdo zapisal,
               da niso bili hidrološki pogoji ocenjeni. Bili so. Mura ima zelo dobre hidrološke
               pogoje. Kot je gospod poslanec že omenil, na reki Muri obratuje vrsta hidroelektrarn.
               In reka Mura je energetsko zelo dobro izrabljena le na območju Republike Avstrije.
               Zadnja elektrarna Spilfeld je zgrajena tik pred odsekom reke, v katerem postane
               struga Mure državna meja med Republiko Slovenijo in Republiko Avstrijo. Kot ste
               povedali, v sosednji Avstriji samo dolvodno od Gradca do meje s Slovenijo jih
               obratuje kar šest, topografski, geografski, ideološki pogoji pa so relativno podobni
               kot pri nas. To so hidroelektrarne pretočnega tipa. Obratujejo torej tako, da voda z
               istim pretokom, kot priteka, tudi odteka.</p>
               <p>Do sedaj je bilo izdelanih že kar nekaj raziskav, študij in tudi projektno-tehnične
               dokumentacije. Ena od opaznih posledic izgradnje verige elektrarn v Republiki
               Avstriji pa je tudi ta, da se je dolvodno rečno dno zelo poglobilo. S tem se je
               prekinil stalni dotok proda in nastajanje plavin na vodovodnih odsekih. Reka tako pri
               svojem toku dolvodno odvzema material z rečnega korita. Posledica je poglabljanje
               rečnega dna.</p>
               <p>Energetska izhodišča. Za reko Muro je bil, kot ste že omenili, leta 1963 izdelan
               osnovni projekt energetske izrabe. Leta 1980 se je v okviru takratnega sistema začelo
               ponovno o tem razpravljati. V naši uredbi smo zapisali naslednje: <q>"Koncesionar mora
               zagotoviti, da veriga hidroelektrarn na Muri obratuje pasovno in usklajeno z
               obratovanjem verig elektrarn na avstrijski strani v dnevnem pretočno-akumulacijskem
               režimu."</q> Uredba določa, da mora pri načrtovanju hidroelektrarn na Muri koncesionar
               proučiti in upoštevati vse vidike koristi, ki upravičujejo izgradnjo objektov verige
               hidroelektrarn na Muri in imajo vpliv tudi na razvoj kmetijstva in gozdarstva. Tukaj
               omenjam namakalne sisteme, črpališča vode in ugoden vpliv na gozdarstvo, nato
               izboljšanje stanja v okolju. Gre za podzemno vodo, gre za nove biotope, gre za
               naravne parke in za kakovost voda, za socialni razvoj, gre za izboljšanje
               življenjskih pogojev, tudi za trajni dohodek lokalne skupnosti, ne nazadnje tudi za
               ekonomske učinke, za razvoj novih dejavnosti v tem predelu Slovenije. In na koncu in
               ne nazadnje gospodarski razvoj, lovstvo in ribištvo, turizem, rekreacija, industrija,
               gospodarski učinki. Po našem mnenju mora biti načrtovanje zajezitev na Muri usmerjeno
               v zagotavljanje zadostne količine vode: ali kot podzemne vode ali pa kot površinske.
               Zato je ob izgradnji verige hidroelektrarne na Muri treba zagotoviti izvedbo ukrepov
               zavarovanja okolja, pri katerih bodo hidroelektrarne zgrajene kot večnamenski
               objekti. Njihovo obratovanje pa mora biti podrejeno varstvu občutljivega okolja ob
               Muri, pri čemer je treba v celoti upoštevati omejitvene pogoje, ki izhajajo iz
               naravovarstvenega programa Natura 2000 na tem območju. Za ohranitev biotske
               raznovrstnosti je treba torej zagotoviti in vzdrževati ali celo pospeševati
               aktivnosti z namenom, da so posegi v ekološko občutljiv prostor v reki Muri in ob
               njej v zadostni meri raziskani za načrtovanje in izvedbo meritvenih ukrepov zaradi
               zmanjšanja negativnih vplivov na naravo ob Muri. Hvala lepa.</p>
            </sp>
            <sp xml:id="SDZ4-Redna-13-2006-01-30.sp107">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Horvat, ste zadovoljni? Hvala vam. Nadaljujemo z vprašanji. Na
               vrsti je gospod poslanec mag. Sajovic, ki bo postavil vprašanje ministrici za
               kmetijstvo, gozdarstvo in prehrano. Prosim.</p>
            </sp>
            <sp xml:id="SDZ4-Redna-13-2006-01-30.sp108">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Pozdrav ministrici in ministrom ter vsem kolegicam
               in kolegom! Moje vprašanje se nanaša na geografsko zaščito slovenskega medu.</p>
               <p>Slovenci smo bili v prejšnji Avstro-Ogrski pomemben in poznan čebelarski narod in smo
               v to skupno državo prispevali tudi eminentne strokovnjake, od gospoda Janše naprej.
               Prav tako bi Čebelarska zveza Slovenije, ki zastopa več kot 90% slovenskih
               čebelarjev, v zadnjih dveh letih rada zaščitila to geografsko poreklo z imenom
               Slovenski med, predvsem zato, ker nas je večina slovenskih čebelarjev trdno
               prepričanih, da imamo dober, kvaliteten med in da bi ga z ustrezno zaščito in
               blagovno znamko za območje cele države v Evropi in Sloveniji bolje tržili ter s tem
               povečevali tudi prepoznavnost naše v Evropi sicer skromne in majhne, vendar na tem
               področju pomembne države.</p>
               <p>Čebelarska zveza Slovenije je že skoraj leto in pol nazaj naslovila vlogo na
               ministrstvo za kmetijstvo, gozdarstvo in prehrano, tam pa ta očitno dokaj zahteven
               postopek ne napreduje tako, kot bi bilo treba. Namen mojega vprašanja je, da v korist
               Slovenije, slovenskega kmetijstva in slovenskih čebelarjev ter predvsem evropskih in
               slovenskih potrošnikov to področje kvalitetno uredimo predvsem zato, ker se v zadnjem
               času opaža tudi to, da se, namesto da bi imeli eno regijo, označeno z imenom
               Slovenski med, ki zajema celotno državo, v zadnjem času izvajajo prehitevanja po
               desni, ko bi z neko parcialnostjo, razdrobljenostjo hoteli zaščititi najprej
               <q>"kočevski med"</q>, pa potem <q>"kraški med"</q> in tako naprej. Slovenija je kot regija, kot
               država tako majhna v evropskem merilu, da bi bila po mnenju stroke in strokovnjakov
               ustreznejša zaščita z geografskim poreklom in skupnim imenom Slovenski med.</p>
               <p>V tej zvezi se postavlja kopica vprašanj. Ministrici za kmetijstvo, gozdarstvo in
               prehrano sem jih zastavil kar šest. Predvsem pa mislim in poudarjam to, da bi
               ministrstvo moralo čim prej odločiti o tej vlogi, kajti čas nas preganja. Po eni od
               variant evropske zakonodaje se nam ta čas v dveletnem obdobju lahko izteče že s 1.
               majem 2006. Predvsem pa me zanimajo bistveni in vsebinski razlogi, zaradi katerih
               ministrstvo za kmetijstvo, gozdarstvo in prehrano nasprotuje Čebelarski zvezi
               Slovenije, ter predvsem, kakšna so pravna in strokovna stališča, na katerih temelji
               mnenje ministrstva za kmetijstvo, gozdarstvo in prehrano. Hvala lepa.</p>
            </sp>
            <sp xml:id="SDZ4-Redna-13-2006-01-30.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa ministrica.</p>
            </sp>
            <sp xml:id="SDZ4-Redna-13-2006-01-30.sp110">

               <speaker>MARIJA LUKAČIČ:</speaker>

               <p>Hvala za besedo, gospod predsedujoči. Hvala za vprašanje, gospod poslanec mag.
               Sajovic. Vprašanje se nanaša na pridobitev označbe geografskega porekla Slovenski
               med. Na to temo tečejo pogovori med Čebelarsko zvezo Slovenije in ministrstvom za
               kmetijstvo že od leta 2003. Organiziranih je bilo osem sestankov, na katerih je vsaj
               dvakrat sodeloval predsednik Čebelarske zveze gospod Peterle. Zadnji tak sestanek je
               bil 23. decembra 2005. Razlog, da se zadeva ni uredila, je v predpisih Evropske
               unije, in sicer v treh razlogih. Prvič, v imenu. Ime države so lahko uporablja le
               izjemoma in tako izjemo ima Luksemburg, Slovenija ima različne podnebne pogoje in pa
               različne geografske značilnosti, kar se odraža v značaju meda in v vrsti medu. Pod
               imenom Slovenski med bi se potem navajale različne vrste medu - gozdni med, cvetlični
               med -, kar je z vidika potrošnika lahko tudi vprašljivo.</p>
               <p>Ministrstvo si prizadeva za boljšo rešitev tega problema v korist vseh
               zainteresiranih. V letu 2004 so moji predhodniki zaprosili Čebelarsko zvezo
               Slovenije, da v primeru negativne rešitve na ravni Evropske unije prevzame materialno
               odgovornost za posledice neuspešne zaščite slovenskega medu. Ker take izjave pač ni
               bilo, ministrstvo ni izvedlo postopka.</p>
               <p>Glede vprašanja povezave <q>"kočevskigozdni med"</q> in <q>"kraški med"</q> s Slovenskim medom.
               Moram pojasniti, da kočevskigozdni med in kraški med sta vezana na ožje geografsko
               območje Republike Slovenije in tako v skladu z osnovnimi načeli evropske zakonodaje,
               hkrati se v imenu ne pojavi ime Slovenija.</p>
               <p>Ministrstvo se je odločilo za organizacijo še enega sestanka z generalnim direktorjem
               DG AGRI v Bruslju, na katerem bi sodeloval tudi predsednik Čebelarske zveze Slovenije
               gospod Lojze Peterle. Namen tega sestanka je predstavitev problematike zaščite
               slovenskega medu na nivo Evropske unije. To je še eden poizkus, da se najde rešitev,
               ki bo v prid slovenskega čebelarstva, hkrati pa bo v skladu s slovenskim in evropskim
               pravnim redom.</p>
               <p>Glede vprašanja, kaj smo v zadnjem letu storili za področje čebelarstva, moram
               povedati, da smo v lanskem letu imeli v proračunu predvidenih 148 milijonov, ker smo
               izvajali program ukrepov na področju čebelarstva. Porabljenih je bilo 98 milijonov,
               50% je prispevala Evropska unija, 50% pa nacionalni proračun. Za leto 2006 imamo
               predvidenih skupno nekaj manj kot 400 milijonov, in sicer za čebelje matice kot
               državno pomoč v višini 225 milijonov tolarjev, za ukrepe iz programa področja
               čebelarstva pa 152.7 milijona tolarja.</p>
            </sp>
            <sp xml:id="SDZ4-Redna-13-2006-01-30.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Magister Sajovic, želite dopolnitev odgovora? Prosim.</p>
            </sp>
            <sp xml:id="SDZ4-Redna-13-2006-01-30.sp112">

               <speaker>MAG. BORUT SAJOVIC:</speaker>

               <p>Hvala lepa. Seveda se strinjam z dobro voljo in pa prizadevnostjo, ki jo kažejo na
               ministrstvu, vendar beseda do sedaj še ni meso postala in v Sloveniji se seveda imena
               <q>"slovenski"</q> v zaščiti geografskega porekla medu ne smemo sramovati in se moramo za to
               zadevo boriti, dokler taka možnost v Bruslju obstaja v najmanjši možni meri. Če je to
               uspelo Luksemburgu, zakaj bi bili Slovenci na tem področju kaj slabši, treba se je
               pač odločno pognati v rešitev tega problema. In ravno to je tisto, kar me pri tem
               moti. Ta bojazljivost ministrstva, ki enostavno v luči Evrope ne nastopa dovolj ostro
               in pa ker gre za nacionalni interes, potem je tak izgovor, da bodo, če nam to ne
               uspe, nastali določeni stroški, s katerimi bomo bremenili Čebelarsko zvezo Slovenije.
               Ta pojasnitev se mi pa ne zdi čisto v redu, kajti čebelarstvo prinaša bistveno večjo
               korist vsemu slovenskemu kmetijstvu in pa podeželju kot samim čebelarjem. In če do
               tega pride, bomo poskusili in potem tudi proračunsko poravnali.</p>
               <p>Moti me pa tudi to, da ministrstvo v tej vlogi Čebelarski zvezi Slovenije ne nastopa
               kot partner, pač nastopa kot nekdo, ki postavlja neke normative, neke omejitve in
               išče razloge, kako ustreči tej veliki Evropi, namesto da bi se postavil na nasprotno
               stran,kako podpreti in uveljaviti interes slovenskega kmeta, slovenskega čebelarja in
               pa slovenskega potrošnika, da od te matere Evrope izsilimo nekaj, kar nam ne nazadnje
               pripada. Hvala lepa.</p>
            </sp>
            <sp xml:id="SDZ4-Redna-13-2006-01-30.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa ministrica, želite besedo.</p>
            </sp>
            <sp xml:id="SDZ4-Redna-13-2006-01-30.sp114">

               <speaker>MARIJA LUKAČIČ:</speaker>

               <p>Strinjam se z izvajanjem mag. Sajovica, vendar je treba povedati, da smo odvisni od
               evropskega pravnega reda. Gospoda Peterleta sem sama prosila, da naj poskuša tudi on
               lobirati na tem področju, da bi nam vendarle uspelo. Povedala sem, da ena taka izjema
               je, ki pa je bila mnogo prej, pred vstopom Slovenije v Evropsko unijo, izpogajana. Mi
               si tega v predpristopnem času nismo zagotovili, zato je sedaj toliko težje. Poskušali
               bomo še enkrat s skupnim naporom s Čebelarsko zvezo in upamo, da nam bo uspelo.
               Hvala.</p>
            </sp>
            <sp xml:id="SDZ4-Redna-13-2006-01-30.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospa poslanka Pečanova, ki bo postavila vprašanje ministru
               za visoko šolstvo, znanost in tehnologijo.</p>
            </sp>
            <sp xml:id="SDZ4-Redna-13-2006-01-30.sp116">

               <speaker>BREDA PEČAN:</speaker>

               <p>Hvala lepa. Gospod minister, jaz sem vam postavila že konkretno poslansko vprašanje v
               zvezi s temo, za katero ponovno sprašujem. In sicer bi morala vlada po zakonu o
               visokem šolstvu do konca lanskega leta ustanoviti agencijo za visoko šolstvo. Za
               vodenje postopkov in pripravo ustreznih gradiv je pristojno ministrstvo za visoko
               šolstvo, znanost in tehnološki razvoj in vi kot vrh tega ministrstva. Agencije še
               vedno ni, čeprav bi morala obstajati že skoraj štiri teden. Časa ste imeli več kot
               leto dni, vendar ste se na koncu odločili, da zakona ne boste izvršili. Kot minister
               ste takrat, ko ste bili imenovani, prisegli, da boste delovali zakonito in zato ne
               more biti opravičila za kršenje zakona, ki je eden od temeljnih zakonov, po katerem
               deluje vaše ministrstvo. Od sedanje oblasti smo že navajeni, da predlaga in tudi
               skozi državni zbor spravlja tako imenovane zakone po horuk metodi, ki želijo
               vzpostavljati krasni novi red, kar je vsaj legalno, kajti kadar nam zakon ni po godu,
               je prav, da ga vsaj spremenimo, tako da lahko potem delamo drugače, kot je zakon do
               tega trenutka predpisoval. Tudi posamezni ministri so že pokazali, da verjamejo, da
               imajo več pravic, kot jih običajnim državljanom prepisuje zakona. Da pa bi se kateri
               minister tako odkrito požvižgal na obstoječo zakonodajo, pa je nova razsežnost
               razumevanja oblasti s strani sedanje koalicije. Upam, da gre za osamljen primer in ne
               za začetek nove prakse. Prav tako je nedopustno, da se minister odloči, da ne bo
               spoštoval zakona, ker naj bi bilo to potratno. Mimogrede, tudi pošiljanje vojske v
               Irak je potratno, pa še noben zakon vlade ne sili k temu. Napovedanih 40 milijonov
               prihranka pri agenciji za visoko šolstvo niti približno ne bo pokrilo vseh stroškov
               misije, ki baje stane 160 milijonov tolarjev. Očitno je tvegano usposabljanje tujih
               vojakov tej vladi pomembnejše od kakovosti domačega visokega šolstva.</p>
               <p>Spoštovani minister, še enkrat prosim za jasen odgovor: Katera pravna podlaga vam
               daje pristojnost, da ne izvršujete zakona? Kdaj ga boste začeli izvrševati ter na
               kakšen način?</p>
            </sp>
            <sp xml:id="SDZ4-Redna-13-2006-01-30.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp118">

               <speaker>DR. JURE ZUPAN:</speaker>

               <p>Spoštovani gospod predsednik, spoštovana gospa poslanka! Hvala lepa za vprašanje.
               Ministrstvo za visoko šolstvo, znanost in tehnologijo je vedno poudarjalo, da je
               kvaliteta visokošolskega izobraževanja ena od prioritet in da Slovenija potrebuje
               neodvisno agencijo oziroma neodvisno telo, ki bo bedelo nad to kvaliteto in bo dajalo
               primerne poudarke in primerne nasveta, kako se bi ta kvaliteta še izboljševala. Ravno
               zaradi tega in v skladu z zakonom je naše ministrstvo lani po počitnicah že jeseni
               poslalo v vladno proceduro predlog za ustanovitev javne agencije za visoko šolstvo,
               tako kot je bila predvidena v tej noveli zakona o visokem šolstvu iz leta 2004. Kot
               sem pa že večkrat pojasnil, ta novela ni bila sprejeta, in še posebej zaradi tega,
               ker ta rok gledamo kot napotitveni rok, smo takoj začeli iskati novo rešitev. Nova
               rešitev je šla v smeri spremembe zakona, ki se je potem izkazala za ne tako veliko,
               da ne bi šlo po hitrem postopku. In ker je to, kot ste sami rekli, eden naših
               sistemskih zakonov, smo iskali še naslednjo rešitev, ki se je pa ponujala sama od
               sebe, saj je v zakonu eksplicitno napisano, da do oblikovanja sveta za evalvacijo
               visokega šolstva opravlja njegove naloge nacionalna komisija za kvaliteto visokega
               šolstva. In nacionalna komisija za kvaliteto visokega šolstva je v Sloveniji trenutno
               edino telo, ki ima dolgoletne izkušnje na tem področju, že skoraj desetletne, in je
               tudi že leta 2004 pripravila merila za spremljanje, ugotavljanje in zagotavljanje
               kakovosti visokošolskih zavodov, tako kot je to v skladu s smernicami in standardi,
               ki jih potrebujemo v evropskem prostoru. To telo imamo, to telo lahko dela. S
               predstavniki tega telesa smo se pogovarjali in edina stvar, ki je, je, da sedaj to
               telo še opravlja te dolžnosti. Med tem časom smo dobili od vlade tudi že dovoljenje
               za tri nove uslužbence, se pravi, soglasje za zaposlitev treh novih ljudi, ki bodo
               dali podporo temu telesu. Dejstvo je, da se med tem časom, ko to delajo - in ni
               nobene ovire, da ne bi, imamo za to zagotovljena sredstva -, pa iščemo še novo
               rešitev, ki je v spremembi zakona za visoko šolstvo, znanost in tehnologijo, in s tem
               zakonom bomo to rešili. Toliko o tem. Hvala lepa.</p>
            </sp>
            <sp xml:id="SDZ4-Redna-13-2006-01-30.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Pečanova, želite dopolnitev?</p>
            </sp>
            <sp xml:id="SDZ4-Redna-13-2006-01-30.sp120">

               <speaker>BREDA PEČAN:</speaker>

               <p>V svojem odgovoru na moje prvo vprašanje ste povedali, da je ta svet za evalvacijo
               visokega šolstva, ki naj bi ga nadomestila komisija, ki trenutno še funkcionira,
               pravzaprav nadomešča agencijo, kar mislim, da je absurd <q>"per se"</q>, ker je agencija
               tista, ki bi morala svet za evalvacijo ustanavljati. In je torej to nek <q>"bypass"</q>.
               Zanima me, ker ste govorili o tem, kako visoki so stroški za delovanje agencije, ki
               bi bila neodvisen organ, neodvisna institucija, neodvisna od ministrstva in neodvisna
               tudi od vseh treh ali pa pozneje, ko boste ustanovili še četrto univerzo, od štirih
               univerz.</p>
               <p>Kako si predstavljate, da boste imeli tako velike prihranke, da bodo trije zaposleni,
               ki bodo sedaj, če smo pravilno razumeli, zaposleni pri ministrstvu za visoko šolstvo,
               in vse tiste ekipe, ki bodo morale izvajati zunanjo evalvacijo visokih šol, kako bodo
               ti ljudje delali. Ali bodo volonterji? Ali bodo delali zastonj? Že tri plače takih
               vrhunskih strokovnjakov predstavljajo po moji skromni oceni blizu 30 milijonov
               tolarjev.</p>
            </sp>
            <sp xml:id="SDZ4-Redna-13-2006-01-30.sp121">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister.</p>
            </sp>
            <sp xml:id="SDZ4-Redna-13-2006-01-30.sp122">

               <speaker>DR. JURE ZUPAN:</speaker>

               <p>Hvala lepa. Morda gre za nesporazum. Nisem natančno pojasnil. Ti trije ljudje pri
               ministrstvu so tehnično administrativna podpora in niso strokovnjaki. Za te, tako kot
               bi bilo tudi v agenciji, ker agencija bi imela recimo 10 do 15 ljudi za vse dejanske
               evalvacije, te se vodijo vedno projektno, in zato se projektno zagotavlja v proračunu
               denar za evalvacije same, torej za tiste strokovnjake, recimo temu trenutno člane, ki
               sestavljajo nacionalno komisijo za kvaliteto visokega šolstva. Dejansko je ta denar
               zagotovljen. Problem ni bil toliko sredstva, kot se morda pretirano poudarja, ampak
               problem je bil zaposlovanje v državno upravo. Tu je bil problem in agencija je ravno
               tako del državne uprave. In zaradi tega gre. Nam ne gre za stroške. Stroški za te
               ljudi so v velikosti, recimo, faktor 3, manjši, kot so dejansko vsi stroški za
               evalvacije in podobno. Dejstvo pa je, da mi želimo to agencijo vzpostaviti.
               Zagotovili smo sredstva za delo, za dejansko evalvacijo. Nam gre sedaj samo za to, da
               rešimo ta prehoden čas med ustanavljanjem telesa, ki bo ustrezal temu, da je
               neodvisno in to lahko ta komisija postane. To smo tudi predlagali, rektorji so se
               strinjali, da to postane, se pravi se pretvori, ker je v zakonu definitivno zahtevana
               agencija. Evropa pa tega ne zahteva. Evropa zahteva kakršnokoli telo. Nam gre za to,
               da zadevo spravimo v oba tira, da naredimo ekonomsko smiselno in da zagotovimo
               kvaliteto. In zato vas prosim še za nekaj časa.</p>
            </sp>
            <sp xml:id="SDZ4-Redna-13-2006-01-30.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je dr. Gaber, ki bo postavil prav tako vprašanje ministru za
               visoko šolstvo, znanost in tehnologijo.</p>
            </sp>
            <sp xml:id="SDZ4-Redna-13-2006-01-30.sp124">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi! Gospod minister!
               Dovolite mi, da s svojem vprašanjem deloma nadaljujem tukaj, kjer smo se ustavili in
               vam zastavim zelo preprosto vprašanje:</p>
               <p>Ali nameravate v bodoče ustanoviti agencijo za evalvacijo in zagotavljanje kakovosti
               v Sloveniji ali ne? Pričakujejo jo. To so ponovno, drugače, kot ste nam vi tukaj
               razlagali prjšnjikrat, zatrdili obe rektorici in pa rektor slovenske univerze.
               Študentska organizacijo jo pričakuje in zakon vas k temu zavezuje. Želim preprost in
               jasen odgovor. Ali bomo do agencije prišli?</p>
               <p>Ta agencija pa, če preberete zakon, naj bi opravljala tri pomembne funkcije, ki bi
               omogočile, da bi Slovenija ne vodila svojega šolstva z ugasnjenimi lučmi skozi tunel
               in pri tem uporabljala nekje med 80 in 90 milijard tolarjev na tem področju. Ta
               agencija naj bi namreč pripravljala strokovne podlage za delo sveta za visoko
               šolstvo, naj bi pripravljala strokovne podlage za razvoj visokega šolstva v Sloveniji
               in pa podpirala delovanje celotnega sistema evalvacije v Sloveniji. Vi ste,
               spoštovani gospod minister, v Bergnu podpisali kar nekaj zavez, ki gredo v to smer.
               In v mednarodni javnosti se tega zavedajo. Zavedajo se tudi tega, da Slovenija tega,
               kar je obljubila, ne počne. To je prvo vprašanje, ki vam ga zastavljam. Drugo
               vprašanje, ki pa je na nek način vezano s konceptom razvoja visokega šolstva v
               Sloveniji, gre v smer zakona o naslovih. Mi smo tukaj v parlamentu na odboru že
               opravili obravnavo, ki bi zapolnila vsaj tisto vrzel, če bi bil zakon sprejet, ki je
               zelo očitna. Mi že imamo študentke in študente, ki študirajo po bolonjskih programih.
               Nimamo pa naslovov, ki jih bodo dobili, ko bodo študij zaključili.</p>
               <p>Sprašujem vas: Kdaj boste s tem zakonom kot koalicija vendarle šli korak naprej?
               Pričakujem, da bo to kmalu.</p>
            </sp>
            <sp xml:id="SDZ4-Redna-13-2006-01-30.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno minister dr. Zupan.</p>
            </sp>
            <sp xml:id="SDZ4-Redna-13-2006-01-30.sp126">

               <speaker>DR. JURE ZUPAN:</speaker>

               <p>Hvala lepa, spoštovani gospod predsednik. Spoštovani gospod poslanec. V zvezi z
               zakonom o naslovih in nazivih, strokovnih in znanstvenih naslovih je seveda odgovor
               jasen. Mi smo ta zakon poslali prek vlade v parlament. Predlog je bil poslan prek
               vlade 29. septembra. Objavljen je bil v Poročevalcu državnega zbora 21. oktobra.
               Obravnava zakona je bila na seji odbora za visoko šolstvo 1.12. In potem so bili dani
               razni amandmaji. Ti niso bili sprejeti. Potem je bil 6.12. dopolnjen predlog zakona o
               strokovnih in znanstvenih naslovih, 14.12. pa je bil na predlog nekaterih skupin
               umaknjen iz procedure. Ministrstvo je svojo dolžnost storilo, se pravi, zdaj je stvar
               na zakonodajni veji, da postopek spelje naprej. Dejstvo je, da mi na ministrstvu ta
               zakon podpiramo, vemo, da je nujen in potreben in ga pač podpiramo. Jaz sem se
               pogovarjal tudi s predsednikom državnega zbora, ki je obljubil, da se bodo o tem
               pogovorili. Toliko o tem.</p>
               <p>Kar se pa tiče vašega vprašanja glede agencije. Jaz sem govoril, da agencija kot
               oblika ni, kar se tiče Evrope, nujno zahtevana. Mi želimo imeti neko telo, ki bo
               ustrezalo vlogi, ki jo agencija v Evropi ima. To je kontrola kvalitete in evalvacije
               visokošolskega študija. Ta oblika je, kot sem že prej povedal, v tem, kot jo
               predstavlja trenutno zakon, želimo narediti neko prehodno obliko, ker v tem letu
               spreminjamo celoten sistemski zakon za visokošolske raziskave in želimo to obliko
               pretransformirati, ker se nam zdi, da je za Slovenijo taka velika zadeva prevelika.
               Vemo, da tudi nekaj držav tega nima. Mislim, da je za kvaliteto visokega šolstva bolj
               pomembna sama izvedba, sama evalvacija in pa kultura teh ljudi ali pa zavedanje
               fakultet, da delajo kvalitetne programe, kot pa recimo neka agencija, ki nad njimi
               bedi. Za to, da bodo naše šole kvalitetne seveda morajo v prvi vrsti skrbeti
               fakultete, ne pa nek policij nad njimi. Toliko o tem. Je pa seveda res, se popolnoma
               zavedam, da je tak organ nujen, bistven, ker kljub vsemu morajo dobiti fakultete
               vhodni signal ali pa povratno zanko, kaj se dogaja, ko dajo določene predloge.
               Menimo, da je to nujno. Mi na našem ministrstvu se seveda trudimo, da bi to spravili
               čim prej v te okvire, ki so podani, in upamo, da bo to čim prej.</p>
            </sp>
            <sp xml:id="SDZ4-Redna-13-2006-01-30.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Gaber.</p>
            </sp>
            <sp xml:id="SDZ4-Redna-13-2006-01-30.sp128">

               <speaker>DR. SLAVKO GABER:</speaker>

               <p>Spoštovani kolega minister!</p>
               <p>Dovolite, da vas eksplicitno vprašam še enkrat: Zakaj se pravzaprav sprenevedamo
               okoli zakona o naslovih?</p>
               <p>Koalicija je tista, ki ga je zaustavila. Meni najverjetneje tukaj ne pojasnjujete, da
               vi kot minister, odgovoren za to področje, v koaliciji nimate nobene besede in da ste
               vi močno za zakon in bi ga takoj sprejeli, vaša vlada je pa proti. Ne verjamem, da mi
               to pojasnjujete.</p>
               <p>Če temu ni tako, potem jaz pričakujem, da bo stanje, ki je zelo kočljivo za tiste, ki
               študirajo in ne vedo, kakšno diplomo bodo na koncu dobili v roke, odpravljeno,
               kolikor je le mogoče hitro. Pri tem bi vas pa želel prositi, da, če je le mogoče,
               tudi parlament seznanite, kako poteka dogovarjanje okoli okvira kvalifikacij v tej
               državi, ki naj bi bile tudi evropsko usklajene. Vi to potrebujete za to, da bi
               pripravili zakon v tistem drugem delu, ki je težji, namreč tam, kjer boste poskušali
               primerjati obstoječe naslove z novimi naslovi.</p>
               <p>Sprašujem vas: Ali že imate to skupino, ki to dela, ali je partnersko sestavljena?
               Ali pa bomo zopet po časopisih brali, da nihče ni sodeloval pri pripravi tega, nekega
               lepega dne bomo to kar dobili na mizo?</p>
               <p>Kar pa zadeva agencije, imam pa občutek, kot da mi razlagate, da je pravzaprav
               Virantova statistika o tem, koliko imate zaposlenih v državni upravi, edini razlog,
               zakaj, ne nimate, ker denar imate za to, oba veva, da potrebujete takšno agencijo iz
               vseh treh razlogov, o katerih sem prej govoril. Denar boste tudi porabili, samo
               Virantova statistika bo lepša. Ne vem, morda bi kazalo, da bi se ta vlada malo manj
               spraševala o tem, kako izgleda vsako jutro, ampak več o tem, kaj je dobrega naredila
               za državo.</p>
            </sp>
            <sp xml:id="SDZ4-Redna-13-2006-01-30.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Minister, dr. Zupan.</p>
            </sp>
            <sp xml:id="SDZ4-Redna-13-2006-01-30.sp130">

               <speaker>DR. JURE ZUPAN:</speaker>

               <p>Hvala lepa. Kar se tiče zakona. Vlada je ta zakon podprla, vlada je ta zakon, kot je
               bil, podprla in ga je dala v državni zbor. Kar se tiče državnega zbora, pač tu še ni
               prišel naprej. Jaz moram povedati, da kot predstavnik izvršilne veje oblasti se ne bi
               tukaj mešal v to zadevo, ker kolikor vem, sta ti dve veji ločeni in ne bi komentiral
               kakršnekoli odločitve državnega zbora, ker se mi zdi, da to ministrom ne
               pristoji.</p>
               <p>Kar se pa tiče vaše druge domneve, je pa precej blizu dejanskemu stanju, kot je,
               vendar se trudimo na vse možne načine, da bi to zadevo rešili.</p>
            </sp>
            <sp xml:id="SDZ4-Redna-13-2006-01-30.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec Zagorac, ki bo postavil vprašanje ministrici
               za kmetijstvo, gozdarstvo in prehrano.</p>
            </sp>
            <sp xml:id="SDZ4-Redna-13-2006-01-30.sp132">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! V poslanski skupini Slovenske nacionalne
               stranke smo na tretji redni seji državnega zbora Republike Slovenije, ki je bila 21.
               marca 2005. leta v proceduro vložili predlog zakona o spremembah in dopolnitvah
               zakona o veterinarstvu. Vlada Republike Slovenije oziroma pristojno ministrstvo je
               naš predlog takrat zavrglo z obrazložitvijo, da bodo do konca marca 2005. leta
               pripravili celostni sistemski zakon s tega področja.</p>
               <p>Ministrico za kmetijstvo, gozdarstvo in prehrano zato sprašujem: Zakaj tega
               celostnega zakona še nimamo, zakaj ga še ni v parlamentarni proceduri, čeprav vemo,
               da bo naokrog že leto dni od takrat, ko ste obljubili, da bo?</p>
               <p>Podobno vprašanje sem zastavil že 18. maja 2005. leta, na katerega ste mi odgovorili,
               da pripravljate celostni zakon, nek celovit zakon, ki bo urejal področje
               veterinarstva. Dejansko smo v oktobru sprejeli zakon o veterinarskih merilih
               skladnosti, ki pa še zdaleč ne ureja tega, kar smo predlagali v Slovenski nacionalni
               stranki, in še zdaleč ne uvršča to, kar ste nam takrat obljubili, ko ste zavrnili ta
               zakon; to je, da boste upoštevali dejstva, zapisana v zakonu, ki smo ga pripravili v
               Slovenski nacionalni stranki. Namen zakona, našega zakona, ki smo ga takrat vložili,
               je bil predvsem liberalizacija veterinarskih storitev preko nove opredelitve obsega
               javne veterinarske službe in med drugim uveljavitev principa hišnega veterinarja,
               brez omejitev za izvajanje veterinarske dejavnosti, razen omejitev, ki bi bile
               predvidene v zakonu in ki ni opredeljena kot javna veterinarska služba. Zato moram
               reči, v kolikor mi boste odgovarjali s tem, da je vlada pripravila celostni zakon s
               tem, ko je pripravila v mesecu oktobru zakon o veterinarskih merilih skladnosti, pa
               moram povedati, da s takšnim odgovorom ne jaz in pa tudi verjetno moji poslanski
               kolegi v tem državnem zboru ne bomo zadovoljni, ker vemo, kaj prinaša oziroma kaj
               ureja zakon, ki smo ga sprejeli oktobra, in vemo, kaj je urejal zakon, ki smo ga
               pripravili v Slovenski nacionalni stranki.</p>
            </sp>
            <sp xml:id="SDZ4-Redna-13-2006-01-30.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa ministrica.</p>
            </sp>
            <sp xml:id="SDZ4-Redna-13-2006-01-30.sp134">

               <speaker>MARIJA LUKAČIČ:</speaker>

               <p>Hvala za to vprašanje. Kljub temu da ste me opozorili, da naj ne pripovedujem o tem,
               kakšen zakon smo sprejeli, bom vendarle ponovila, da je državni zbor dne 12.10. na 9.
               redni seji sprejel zakon o veterinarskih merilih skladnosti, s katerim je celovito
               urejeno področje veterinarstva v Republiki Sloveniji. Tako imamo v Sloveniji sedaj
               dva zakona, ki urejata področje veterinarstva. Prvi je ta, ki smo ga že omenili.
               Vsebinsko prinaša v slovenski pravni red predpise Evropske skupnosti s področja
               veterinarstva. Zakon - samo na kratko, da ponovim, samo na kratko - zakon o
               veterinarstvu pa določa organiziranost veterinarske službe v Republiki Sloveniji. Del
               določb zakona o veterinarstvu, ki se nanaša na zdravstvena spričevala in koncesije,
               kar ste vi takrat s svojim zakonom zahtevali, je z zakonom o veterinarskih merilih
               skladnosti razveljavljen.</p>
               <p>Glede liberalizacije koncesij, ki ste jih zahtevali, moram pojasniti, da lastnik
               lahko za zdravljenje živali pokliče kateregakoli veterinarja v državi, storitve, ki
               jih pa plača država, pa se opravljajo na podlagi podeljenih in podpisanih koncesij,
               ki veljajo za 10-letno obdobje.</p>
               <p>Vaša zahteva je bila tudi po prostovoljnem članstvu v veterinarski zbornici, če se
               prav spomnim. Tu moram pojasniti, da članstvo v zbornici ni nujno. Zbornica pa
               zahteva, da plačujejo zbornični prispevek vsi tisti terenski veterinarji, ki želijo
               pridobiti licenco.</p>
            </sp>
            <sp xml:id="SDZ4-Redna-13-2006-01-30.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Zagorac, dopolnitev.</p>
            </sp>
            <sp xml:id="SDZ4-Redna-13-2006-01-30.sp136">

               <speaker>BOŠTJAN ZAGORAC:</speaker>

               <p>Hvala za besedo. Ministrici se zahvaljujem, da mi je povedala to, kar verjetno že vsi
               tukaj vemo. Se pravi, namen enega zakona pa namen drugega zakona ste mi sedaj
               povedali kot odgovor.</p>
               <p>Kot dodatno vprašanje pa mi potem poskusite razložiti sledeče: pri obravnavi zakona o
               veterinarskih merilih skladnosti je takrat na seji odbora vaša takratna sekretarka,
               mislim, da je bila na ministrstvu za kmetijstvo dejala: <q>"Ta zakon popolnoma nič ne
               posega v organiziranost veterinarske službe in veterinarske zbornice v Republiki
               Sloveniji. In tisti zakon o veterinarstvu, ki ga poznamo že od maja leta 2001, ostaja
               v veljavi."</q> Namreč, ta zakon iz leta 2001 je zakon, katerega smo mi v poslanski
               skupini Slovenske nacionalne stranke želeli spremeniti in ga želeli narediti
               liberalnejšega. Vaš odgovor na moje vprašanje meseca maja tudi o zakonu o
               veterinarskih merilih skladnosti: <q>"S predlaganim zakonom se v prehodnih in končnih
               določbah črtajo tiste vsebine zakona o veterinarstvu, ki se nanašajo na pristojnosti
               VURS. Ostali del zakona o veterinarstvu ostane v veljavi."</q></p>
               <p>Jaz vas sprašujem: Zakaj vlada, kot je obljubila temu parlamentu in vsej slovenski
               javnosti na eni izmed sej državnega zbora, še ni pripravila celostnega zakona o
               veterinarstvu, kot je obljubila?</p>
            </sp>
            <sp xml:id="SDZ4-Redna-13-2006-01-30.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa ministrica.</p>
            </sp>
            <sp xml:id="SDZ4-Redna-13-2006-01-30.sp138">

               <speaker>MARIJA LUKAČIČ:</speaker>

               <p>Očitno sem bila nejasna. Moram povedati, da zakon o veterinarstvu določa
               organiziranost veterinarske službe. Vse ostalo je v prehodnih določbah osnovnega
               zakona razveljavljeno. In je na tak način zakon, kot ga je državni zbor sprejel v
               mesecu oktobru, celovito urejeno področje veterinarstva.</p>
            </sp>
            <sp xml:id="SDZ4-Redna-13-2006-01-30.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Drugič bi vas prosil gospa ministrica, da počakate, da vam dam besedo. Če
               drugega ne, zaradi magnetograma. Hvala lepa.</p>
               <p>Na vrsti je gospod Kangler, ki bo postavil vprašanje ministru za zdravje.</p>
            </sp>
            <sp xml:id="SDZ4-Redna-13-2006-01-30.sp140">

               <speaker>FRANC KANGLER:</speaker>

               <p>Hvala za besedo. Spoštovani minister za zdravje! V mesecu novembru sem vam postavil
               pisno vprašanje glede nabave operacijskih miz v Kliničnem centru. Z vašim odgovorom,
               ki so vam ga vaši zvesti svetovalci pripravili, nisem bil zadovoljen, zato sem vam v
               januarju dopolnitev vprašanja postavil ponovno, pisno.</p>
               <p>Glede na nekatera pisma, ki jih dobivam po redni pošti, nič več po elektronski pošti,
               pa sem se odločil, da vam postavim ustno vprašanje glede nabave opreme v Kliničnem
               centru.</p>
               <p>Zanima me: Koliko pogodb za nabavo opreme in ostalega materiala, in za kakšen znesek
               je Klinični center Ljubljana v letu 2005 sklene poslov brez javnega naročila? Hkrati
               vas sprašujem: Zakaj je bila v letu 2005 brez javnega naročila podpisana pogodba s
               strani Kliničnega centra Ljubljana za nakup dializnega materiala, Leonišče v znesku
               179 milijonov 926 tisoč 388 SIT 77 par. Čeprav v Sloveniji, kolikor je meni znano,
               obstajajo štirje takšni ponudniki, ki so sposobni se prijaviti na javni razpis, ki so
               sposobni dostaviti Kliničnemu centru ob vsakem času, ob vsakem dnevu, ne glede na
               vremenske ali kakšne druge razmere omenjeno opremo, k pogajanjem pa je bila
               povabljena samo ena oseba. Se pravi, da lobiji in tretjerazredni birokrati, kot jih
               imenujem, še zmeraj vodijo posle, tako na ministrstvu kot v Kliničnem centru. In ne
               glede na to, ali se spremeni vlada, ali se spremeni direktor, ali dobimo novo vodstvo
               bolnišnice ali katerekoli druge ustanove, ti lobiji delajo naprej in peljejo svoje
               posle naprej.</p>
               <p>Zato vas sprašujem: Na podlagi česa in na podlagi katerega pravilnika so bili v letu
               2005 v Kliničnem centru, Ljubljana opravljeni ti posli brez javnega naročila? Ter:
               Zakaj je direktorica podpisala omenjeno pogodbo?</p>
            </sp>
            <sp xml:id="SDZ4-Redna-13-2006-01-30.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister dr. Bručan.</p>
            </sp>
            <sp xml:id="SDZ4-Redna-13-2006-01-30.sp142">

               <speaker>ANDREJ BRUČAN:</speaker>

               <p>Hvala lepa za to vprašanje. Spoštovani gospod podpredsednik, lep pozdrav! Najprej ste
               postavili dve vprašanji. Prvo vprašanje je glede nabave opreme in ostalega materiala
               za leto 2005. Moram reči, da je vsa nabava opreme v Kliničnem centru Ljubljana v
               preteklem letu bila izvršena v skladu z zakonom o javnih naročilih po sprejetem
               terminskem planu. Ministrstvo za zdravje je za Klinični center izvedlo postopke
               javnega naročanja v višini 50 milijonov tolarjev, ki so že v celoti zaključeni.
               Klinični center pa je po postopkih javnega naročanja za opremo izvedel več razpisov v
               višini 1,29 milijarde tolarjev, ki so v večjem delu že zaključeni, vključno s
               podpisom pogodbe. Pri nabavi opreme manjšega obsega so bili uporabljeni postopki
               oddaje naročil malih vrednosti za blago.</p>
               <p>Klinični center je največji zdravstveni zavod v Sloveniji, ki za izvajanje svoje
               dejavnosti potrebuje večje število artiklov s področja potrošnih materialov,
               medicinskih pripomočkov, instrumentarija in tako naprej. Za vse omenjene potrebe je
               po zakonu o javnih naročilih dolžan izvajati postopke, ki so zahtevani tako po
               vsebini, obsegu in vrednosti. Pri pripravi razpisnih pogojev predstavljajo tako
               imenovane tehnične specifikacije zelo zahtevno in težavno delo. Vrednost tovrstnih
               nabav, ki so bile opravljene v Kliničnem centru pa po sklenjenih pogodbah v preteklem
               letu znašajo 3,33 milijarde tolarjev. Zaradi velikega obsega in vrednosti omenjenih
               nabav je bil Klinični center v letu 2003 kot glavni pobudnik za tako imenovano skupno
               javno naročanje materialov, ki so se potem nadaljevali v letu 2004 in 2005, ko smo
               zaključili z 12 predmeti. V fazi zaključevanja tega naročanja pa je tudi dializni
               potrošni material, zobozdravstveni material in zdravila za Klinični center Ljubljana.
               Pri nekaterih predmetih iz tega projekta skupnih javnih naročil je zaradi zahtevkov
               za revizijo posameznih ponudnikov prišlo do bistvenih časovnih odstopanj od
               terminskega plana tega projekta, zato se je dnevne potrebe teh artiklov zagotavljalo
               po drugih postopkih javnega naročanja, po javnih naročilih male vrednosti in tako
               naprej.</p>
               <p>Kar se tiče zahtevnosti bolnikov glede stanja Števila hospitaliziranih bolnikov,
               nepredvidena nujna stanja, poslabšanje bolezni in tako naprej, ko je potrebno
               nemudoma zagotoviti večje količine artiklov oziroma artikle, ki jih ni na zalogi in
               predstavljajo situacijo, ko je potrebno v najkrajšem možnem času to preskrbeti, velja
               omeniti, da je bilo lani nabavljeno 16.629 različnih artiklov, kjer ni bilo mogoče
               pri vseh pripraviti na dobrih strokovnih kriterijih utemeljenih standardih.</p>
               <p>Kar se tiče drugega dela vprašanja, pa moram reči, da je Klinični center aprila 2004
               posredoval pooblastilo za izvedbo javnega naročila tudi za dializni material na
               ministrstvu za zdravje kot pooblaščenem naročniku. Ker Klinični center Ljubljana
               oskrbuje najzahtevnejše in najtežje paciente tega področja, ni bilo mogoče uskladiti
               teh strokovnih kriterijev s kriteriji bolnišnice na sekundarni ravni, zato je bilo to
               pooblastilo ministrstva za zdravje preklicano. Klinični center je tako sam objavil
               najavo svojega razpisa. Izpeljan je bil postopek nabave dializnega materiala za
               Dializni center Leonišče v skladu s četrtim odstavkom 20. člena zakona o javnih
               naročilih, ker v danih okoliščinah ni bilo mogoče izpeljati javnega naročila po
               drugih postopkih. Na osnovi tega je bila sklenjena pogodba, razpis za oskrbo
               dializnih bolnikov na domu pa ni bil zaključen. V teku je njegova ponovitev. Razpis
               za nabavo materiala za Dializni center na Zaloški cesti pa bo objavljen v skladu s
               terminskim planom v letošnjem prvem četrtletju.</p>
               <p>Moram reči samo še nekaj besed v zvezi s tem, da v tem času, v drugi polovici
               lanskega leta v Kliničnem centru ni bilo nič storjeno v zvezi z javnimi naročili.
               Mislim, da se stvari v Kliničnem centru, tudi kar se tiče nabave, postopkoma, kolikor
               je mogoče glede na različne razpise, normalizira in da je Klinični center z novim
               vodstvom storil vse potrebno, da v čim krajšem času omenjene težave tudi prebrodi. Je
               pa večina teh problemov posledica nekaterih že začetih postopkov v prejšnjem obdobju.
               Hvala.</p>
            </sp>
            <sp xml:id="SDZ4-Redna-13-2006-01-30.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dopolnitev odgovora, gospod Kangler.</p>
            </sp>
            <sp xml:id="SDZ4-Redna-13-2006-01-30.sp144">

               <speaker>FRANC KANGLER:</speaker>

               <p>Spoštovani minister, z vsem spoštovanjem do vas, vi slepo verjamete tistim, ki so vam
               pripravili ta odgovor. Nekateri ne verjamejo moji elektronski pošti več, pa verjamejo
               navadni pošti in mi pošiljajo takšne pogodbe. In tu je pogodba, ki jo je Klinični
               center v letu 2005 sklenil brez javnega naročila za 179 milijonov tolarjev nabave,
               nakupa dializnega materiala.</p>
               <p>Zato vas pa še dodatno sprašujem. Pred tem pa je ministrstvo za zdravstvo opravilo
               centralni javni razpis za nabavo v celotni Sloveniji dializnega materiala za vse
               druge bolnišnice v Sloveniji, za Klinični center pa ne.</p>
               <p>Ali se vam to ne zdi smotrno pa sumljivo, da za vse slovenske bolnišnice ministrstvo
               za zdravstvo pelje javno naročilo, za Klinični center se pa nekdo izmed vaših
               svetovalcev izmisli, da je potrebno mimo javnega naročila izpeljati direktno pogodbo
               pa skleniti pogodbo brez razpisa v Uradnem listu za 179 milijonov tolarjev? Meni se
               to ne zdi smotrno. Bolnišnica v Mariboru, v Murski Soboti ni drugorazredna bolnišnica
               napram Kliničnemu centru. V pogoje dobave opreme in nakupa dializnega materiala, ki
               je bil s strani ministrstva peljan centralno z javnim razpisom, bi moral biti
               vključen tudi Klinični center. Sprašujem: Zakaj ni bil vključen Klinični center?</p>
            </sp>
            <sp xml:id="SDZ4-Redna-13-2006-01-30.sp145">

               <speaker>PODPREDSEDNIK DR. MARKO PAVLIHA:</speaker>

               <p>Minister, lepo prosim.</p>
            </sp>
            <sp xml:id="SDZ4-Redna-13-2006-01-30.sp146">

               <speaker>ANDREJ BRUČAN:</speaker>

               <p>V glavnem sem odgovoril na to vprašanje že v prvem delu. Namreč, gre za posebno, po
               nekih kriterijih, ki so strokovno zelo visoki, za najtežje paciente s tega področja
               in zato Klinični center oskrbuje te najtežje paciente. In zaradi tega je bilo v
               ministrstvu za zdravje preklicano to pooblastilo, o katerem sem govoril.</p>
               <p>Moram reči, da v zvezi s temi centralnimi javnimi razpisi, ponovno bi rad opozoril
               prisotne, da pripravljamo trenutno pregled stanja na nivoju centralnih razpisov za
               celo državo. Nekateri postopki, ki so bili v preteklem času v zvezi s centralnimi
               razpisi izpeljani, so bili mišljeni predvsem v smislu varčevanja, znižanja cen in
               tako naprej. S tem v zvezi bi rad povedal, da trenutno poteka pregled stanja in
               istočasno tudi anketa vseh, ki so sodelovali v teh centralnih razpisih, tako s strani
               ponudnikov kot tudi s strani naročnikov in tako tudi s tistimi, ki so to opremo in pa
               zdravila tudi naročali. Mislim, da bomo lahko v približno mesecu in pol to stanje
               dejansko v celoti pregledali in potem tudi se odločili za nadaljnje postopke, ki bodo
               pripeljali do eventualnega nadaljevanja sedanjega načina dela ali pa tudi do kakšnih
               sprememb na tem področju.</p>
               <p>Zdaj, seveda, direktno vprašanje v zvezi s tem, zakaj je Klinični center naročal ta
               dializni material na takšen način, bi lahko odgovoril sam z odgovorom, ki sem ga
               dobil pač tudi od strokovnih služb. To je na račun, da gre za posebno visoko
               specifičen material, ki ga potrebujejo ti najzahtevnejši pacienti, ki se zdravijo na
               dializi v Kliničnem centru, še posebej v Leonišču. Za drugi del odgovora, pa sem
               odgovoril s tem, ko sem rekel, da so nekateri postopki še v teku, razpis za nabavo
               materiala za Dializni center na Zaloški pa bo objavljen v skladu s terminskim planom
               v letošnjem prvem četrtletju.</p>
            </sp>
            <sp xml:id="SDZ4-Redna-13-2006-01-30.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Milan Petek, ki bo postavil vprašanje ministru za
               promet. Prosim, če minister Bručan lahko izklopite mikrofon. Hvala.</p>
            </sp>
            <sp xml:id="SDZ4-Redna-13-2006-01-30.sp148">

               <speaker>MILAN PETEK:</speaker>

               <p>Hvala, podpredsednik. Spoštovani minister! Že od začetka vašega mandata, ob različnih
               priložnostih obljubljate skorajšnjo sklenitev pogodbe, najemne pogodbe med Republiko
               Slovenijo kot lastnico večinske infrastrukture na mariborskem letališču in
               upravljavcem letališča, gospodarsko družbo Aerodrom Maribor. Skupaj s predsednikom
               vlade sta predvsem ob obisku v Mariboru oziroma na Štajerskem v maju 2005
               napovedovala, da bo omenjena pogodba sklenjena jeseni leta 2005. Do sklenitve pogodbe
               še vedno ni prišlo, zato bi pričakovali, da ministrstvo za promet tudi javnosti
               predstavi razloge, ki že več kot štiri leta preprečujejo sklenitev pogodbe med obema
               akterjema na mariborskem letališču.</p>
               <p>Spoštovani minister! Tega vprašanja vam ne zastavljam iz kakršnihkoli lobističnih
               razlogov ali nagnjen, temveč zaradi preprostega dejstva, da je ureditev razmerij med
               državo in Aerodromom Maribor prvi pogoj za nadaljnje oživljanje mariborskega
               letališča. Letalski prevozniki, ki kažejo interes za postavitev novih povezav z
               mariborskim letališčem, kot pomemben pogoj postavljajo prav ureditev razmerij med
               državo in Aerodromom Maribor. Pomena nadaljnjega oživljanja mariborskega letališča,
               ki bo prineslo veliko novih poslovnih priložnosti, se zaveda tudi gospodarstvo
               severovzhodne Slovenije, še posebej turistični sektor. Zaradi velikih pričakovanj je
               tako na primer že bilo ustanovljeno gospodarsko interesno združenje Rast, ki bi
               skrbelo predvsem za celostno ponudbo vsem prihajajočim turistom. Trdno sem prepričan,
               da mora država storiti vse, da takoj uredi razmerje z Aerodrom Maribor ter da
               pospešeno nadaljuje modernizacijo letališče infrastrukture. Še več, vlada bi morala z
               instrumenti, ki jih ima na voljo, podpirati tudi takšne iniciative, kot je združenje
               Rast.</p>
               <p>Zato vam, spoštovani minister, zastavljam naslednja vprašanja: Kako velika so
               razhajanja med vlado in Aerodromom Maribor glede vsebine pogodbe o mariborskem
               letališču? Prosim vas, da predstavite zneske, najemnine, ki jih zahteva vlada ter
               znesek najemnine, ki jo je pripravljen plačevati Aerodrom Maribor. Prosim vas tudi,
               da predstavite ostale bistvene elemente pogodbe, v katerih se obe strani
               razhajata.</p>
               <p>Drugič. Zakaj vlada ne pristane na najemnino, ki bi se povečevala oziroma bila
               odvisna od rasti prometa in v skladu z razvojem letališča, ter vztraja pri pavšalnem
               znesku - če vztraja?</p>
               <p>Tretjič. Ali ta trenutek potekajo pogajanja med vlado in Aerodromom Maribor? V kakšni
               obliki pogodbe potekajo ta pogajanja?</p>
               <p>In četrtič. Kaj namerava storiti vlada, da bi bila s pogodbo čim prej urejena
               razmerja med Republiko Slovenijo in Aerodromom Maribor? Lahko morebiti napoveste,
               kdaj bo pogodba končno usklajena? Hvala za odgovor v naprej.</p>
            </sp>
            <sp xml:id="SDZ4-Redna-13-2006-01-30.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Minister mag. Božič.</p>
            </sp>
            <sp xml:id="SDZ4-Redna-13-2006-01-30.sp150">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsedujoči, hvala za poslansko vprašanje.</p>
               <p>Najprej bi odgovoril - več sklopov vprašanj je oziroma nekaj vprašanj, ampak v prvem
               delu bi odgovoril, da trenutno se z Aerodromom Maribor, d.o.o. razhajamo le v točki
               višine najemnine. Znesek predlagane najemnine znaša 83 milijonov 316 tisoč 118,22
               tolarja letno in jo sestavljajo sorazmerni delež obračunane amortizacije za leto 2004
               in sorazmerni delež za najem dela stavbnih zemljišč, 1/35-tina tržne vrednosti letno.
               Plačala naj bi se do 1. julija za preteklo leto. Aerodrom Maribor, d.o.o. želi
               plačevati najem v deležu od prihodkov, in sicer za prve tri leta ne bi plačal nič,
               naslednjih pet let naj bi najemnina narasla na 3% takse po potniku, od leta 2014 naj
               bi najemnina narasla na 4% takse popotniku. To pomeni, da je Aerodrom Maribor, d.o.o.
               do vključno leta 2008 ne bi plačal državi nič, v letu 2009 do 2013 bi po oceni plačal
               od 7 do 14 milijonov sit letno, po letu 2014 pa bi pri 400 tisoč pripeljanih potnikih
               letno plačal 38 milijonov sit letne najemnine. Pri tem moram poudariti, da s to
               pogodbo Republiko Slovenija prevzema nase vse stroške investicijskega vzdrževanja,
               Aerodrom Maribor, d.o.o. pa le stroške rednega vzdrževanja glede razširitve letališča
               in večjih obnov pa se predvideva sklenitev posebne pogodbe po načelu javno-zasebnega
               partnerstva.</p>
               <p>Na drugo vprašanje: <q>"Zakaj vlada ne pristaja na najemnino, ki bi se povečevala
               oziroma bi bila odvisna od rasti prometa in v skladu z razvojem letališča ter vztraja
               pri pavšalnem znesku najemnine?"</q> Osnovni problem glede določitve najemnine je v tem,
               da za oddajo v najem ni bila uporabljena metoda javne ponudbe, Aerodrom Maribor,
               d.o.o. pa je gospodarska družba v zasebni lasti, lastnik pa je Prevent, d.d. V
               primeru koncesijske pogodbe bi bilo mogoče urediti plačevanje najemnin tako, da bi
               bila odvisna od obsega prometa oziroma v deležu od prihodkov od prodanih storitev,
               vendar Aerodrom Maribor, d.o.o. v dosedanjih pogovorih ni pristal na tako rešitev, ki
               bi mu pa naložila druge obveznosti. Glede na to, da predpisi zahtevajo določitev
               najemnine bi brezplačna oddaja v najem dejansko pomenila - v oklepaju rečeno -
               prikrito državno pomoč. Z Aerodromom Maribor, d.o.o. so sicer tekli pogovori tudi o
               tem vprašanju, vendar bi bila odobrena državna pomoč v tem trenutku, ko dejansko ni
               resnega prometa, neučinkovita. Pomoč je lahko enkratna in časovno omejena, ne more pa
               biti uveljavljena na način, kot ga predlagala Aerodrom Maribor, d.o.o.</p>
               <p>Tretje vprašanje je bilo - <q>"Ali ta trenutek potekajo pogajanja med vlado in
               Aerodromom Maribor, d.o.o. in v kakšni obliki pogodbe potekajo pogajanja?"</q> Pogovori s
               to družbo se nadaljujejo na ravni direktorja Aerodromom Maribor, d.o.o. in
               generalnega direktorja direktorata za letalstvo. Zadnji so bili v sredo, 25. tega
               meseca. Trenutno so rešena praktično vsa vprašanja, le višina najemnine ostaja
               odprta. Na tem sestanku je bilo tudi načeloma dogovorjeno, da bi Aerodrom Maribor,
               d.o.o. sprejel tudi rešitev v obliki koncesijske pogodbe.</p>
               <p>Četrto vprašanje, ki je bilo: <q>"Kaj namerava storiti vlada, da bi bila s pogodbo čim
               prej urejena razmera med Republiko Slovenijo in Aerodrom Maribor, d.o.o. in kdaj bo
               ta pogodba tudi sklenjena?"</q> Glede nato, da obratovanja letališča Maribor očitno ni
               mogoče zagotoviti v tržnih pogojih, bomo proučili tudi strokovno utemeljitev in
               pravni okvir, torej koncesijski akt za obratovanje letališča v pogojih gospodarske
               javne službe, torej s koncesijo, kar predvideva tudi zakona o letalstvu v 158. členu.
               Če bo sprejeta odločitev glede koncesijo, bo mogoče v izredno kratkem času pripraviti
               koncesijski akt ali koncesijsko pogodbo, ker so praktično vsi elementi za pripravo
               akta in pogodbe že pripravljeni. Hvala lepa.</p>
            </sp>
            <sp xml:id="SDZ4-Redna-13-2006-01-30.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Petek.</p>
            </sp>
            <sp xml:id="SDZ4-Redna-13-2006-01-30.sp152">

               <speaker>MILAN PETEK:</speaker>

               <p>Hvala, gospod minister za odgovor. Če prav razumem, je torej problematika
               mariborskega letališča nekako ujeta v podjetniški interes ene strani in po moji
               presoji tudi nekoliko preveč zbirokratiziran postopek na drugi strani
               ministrstva.</p>
               <p>Ali ne obstaja način in možnost, da zaradi širših interesov - gre za razvoj celega
               področja, gre za narodnogospodarski interes - v tem primeru ne intervenira vlada kot
               celota ali celo predsednik vlade, da se pogovarja ne z direktorjem tega letališča, ki
               je očitno pogajalec, ki vsaj po moji presoji ni kredibilen, ampak bi moral biti ta
               pogajalec lastnik letališča, to je pa Prevent, ki je pa v marsikaterem drugem oziru v
               veliki meri odvisen od države. Torej: Ali ste razmišljali o tem, da bi ta pogajanja
               spravili na nivo predsednika vlade? Zdi se mi, da je to edina rešitev, da pride do
               neke pozitivne rešitve. Koncesije, vsaj po moji presoji, še tako in tako dolgo ne
               boste imeli, ker imate istega partnerja. Hvala.</p>
            </sp>
            <sp xml:id="SDZ4-Redna-13-2006-01-30.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp154">

               <speaker>MAG. JANEZ BOŽIČ:</speaker>

               <p>Hvala lepa za dodatno vprašanje oziroma bolj pobudo. Ob tej priliki bi želel reči to,
               da na nek način razmišljamo o vseh možnih poteh, ki bi pripeljale do končnega
               dogovora oziroma sklenitve pogodbenega razmerja med državo in to družbo. Vendar moram
               povedati, da se je vodstvo družbe Aerodrom Maribor posluževalo različnih prijemov in
               metod, od grobih, žaljivih in podobnih, ki niso peljale v smer pozitivnega
               razreševanja. Vendar pa smo kljub temu na ministrstvu imeli veliko volje in še vedno
               jo imamo, da bi ta problem presegli. V vsakem primeru, kot sem povedal, obstoja ta
               druga pot, ki jo bomo v najkrajšem možnem času proučili. In če bo možno s pravnega
               vidika to proceduro izpeljati, potem je ta oblika po moji oceni edino sprejemljiva.
               Na vsak način pa ne more država, ki ima veliko posluha za to, da se na nek način
               najde neko uravnoteženo razmerje med državo in to družbo, zato da ta družba lahko
               zaživi in daje svoj potencial k razvoju Aerodroma Maribor, ima velik posluh. Pa
               vendar, kljub temu smo imeli tudi že pogovore z lastnikom te družbe, ki želi, da se
               ta relacija na pravni ravni razčisti in da se najde uravnoteženo razmerje. Ko pa
               pridemo do konkretnih razgovorov z vodstvom Aerodroma d.o.o. Maribor, takrat pa se
               potem zgodba ponavadi tudi konča. Zato bi ob tej priliki rekel, da je v vsakem
               primeru to tema, ki bo prišla do mize predsednika vlade s konkretnim predlogom
               rešitve, ali v eni ali v drugi varianti. V nobenem primeru pa država ne more
               popustiti izsiljevanjem, ki jih v tem primeru čutimo. Hvala lepa.</p>
            </sp>
            <sp xml:id="SDZ4-Redna-13-2006-01-30.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospa mag. Majda Potrata, ki bo postavila vprašanje ministru
               za šolstvo in šport.</p>
            </sp>
            <sp xml:id="SDZ4-Redna-13-2006-01-30.sp156">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana ministra, spoštovane poslanke in
               poslanci! Povod za vprašanje, ki ga zastavljam ministru za šolstvo in šport, je
               protest sindikata, vzrok zanj pa je okrožnica, ki je bila poslana 11. januarja letos
               na vse osnovne šole, osnovne šole s prilagojenim programom, zavodom za izobraževanje
               otrok s posebnimi potrebami, glasbenim in srednjim šolam ter dijaškim domovom. Govori
               o zaposlovanju v letu 2006 in 2007, motivirano pa je s sklepom vlade o zmanjšanju
               javnofinančnih odhodkov za najmanj odstotek v letih 2006 in 2007.</p>
               <p>Spoštovani gospod minister, res je zadnje čase varčnost, varčevanje najpogostejša
               beseda, ki jo slišimo iz ust vladnih predstavnikov, vendar včasih se mi zdi, da gre
               za velikana, ki je z rokami nekaj pograbljal, z nogami pa potacal. Za kaj namreč gre?
               Po zakonu o organizaciji in financiranju vzgoje in izobraževanja je res v 124. členu
               zapisano, da je mogoče povečati učno in delovno obveznost, vendar lahko tam piše, kar
               je mogoče razumeti kot izreden ukrep. Z okrožnico pa je izreden ukrep postal splošno,
               sistemsko obvezno navodilo, ki ravnatelju, ki mu je po 124. členu dana ta pravica, da
               poveča ali zmanjša obveznost posameznemu učitelju, se ta prenaša na ministra. In v
               tem ravno vidim problem. Gre namreč za še en primer, s katerim se pristojnost z
               ravnatelja prenaša na ministra, in to kljub obljubljenim ukrepom, ki naj bi
               deregulirali šolsko področje, ki naj bi dali šolskemu področju večjo avtonomnost.</p>
               <p>Zato vas, gospod minister sprašujem: Na katere pravne in strokovne osnove opirate
               okrožnico, s katero omejujete zaposlovanje učiteljev na vseh omenjenih institucijah,
               o katerih sem prej govorila v zvezi z vašo okrožnico?</p>
               <p>Nenavadno pri vsem tem se mi pa zdi, da ste v eni od svojih javnih izjav tudi rekli,
               da je po mnenju mednarodnega denarnega sklada število zaposlenih učiteljev na število
               učencev v naših šolah preveliko.</p>
               <p>Zato vas tudi vprašujem: Kakšne učinke dobre in slabe pričakujete od te svoje
               okrožnice? Hvala lepa.</p>
            </sp>
            <sp xml:id="SDZ4-Redna-13-2006-01-30.sp157">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp158">

               <speaker>DR. MILAN ZVER:</speaker>

               <p>Hvala lepa, gospod podpredsednik. Spoštovana gospa poslanka! Hvala za vprašanje.
               Razloge za okrožnico, o kateri ste govorili, ki je za vas vzrok za nastanek vašega
               vprašanja, bi lahko razdelil v različne tipe. Ne gre toliko zgolj za neko željo ali
               pa načrt vlade, da poskuša maksimalno zmanjšati nepotrebne javne stroške in s tem
               razbremeni državo, ne gre zgolj za neko hotenje po bolj gospodarnem opravljanju s to
               državo, ampak za neko nujo, na katero nas navaja spoznanje o vse manjšem številu
               otrok v šoli. Dejstvo je, da imamo letos v osnovni šoli 669 otrok, da smo imeli lani
               čez 172 tisoč otrok, in da število otrok še naprej pada. Torej v enem letu je kar
               velik upad udeležencev osnovnega izobraževanja, v istem času pa smo od maja lanskega
               leta zaposlili dodatno 400 učiteljev. Še prej je stopnja zaposlovanja še hitreje
               rasla. Še lansko leto spomladi ali pa v začetku leta smo poskušali samo z apeli
               opozarjati javne zavode, da je vendarle treba upoštevati tudi števila gibanja
               učencev, demografski primanjkljaj, ki se drastično pozna v šoli, vendar ti apeli in
               pozivi niso kaj dosti zalegli. To, kar smo se sedaj odločili, temelji, ima pravno
               podlago. Nimate prav, ko govorite, da nimam te pristojnosti. Zakoni, ravno ZOFI, na
               katerega se sklicujete, pa ne samo 124. člen, ampak tudi 109. člen in drugi dajejo
               ministru to pristojnost in nobenemu drugemu. Res pa je, da je bila praksa zadnje
               čase, ko so zavodi oziroma ravnatelji sami razpisovali delovna mesta in potem tudi
               zaposlovali. Zgodilo se nam je, da so se zgodile te škarje, število učencev je
               padalo, število zaposlenih v šolstvu je naraščalo, in to brez kakršnega koli nadzora
               in poskusa sistemske zajezitve tega procesa, na katerega je tudi opozarjal mednarodni
               denarni sklad, poročilo sem slučajno vzel s seboj in ga imam tukaj, ki predlaga še
               veliko več bolj drastičnih ukrepov, kot je ta, o katerem vi govorite. Ta je samo,
               lahko rečem, eden izmed bolj nežnih poskusov zajezitve rasti števila zaposlenih v
               osnovni šoli. Ne želimo tehnoloških viškov. Ravno zato smo želeli s tem opozorilom,
               da se ravnatelji morajo pri zaposlovanju držati črke zakona, opozoriti ali pa
               nasloniti zgolj na naravni odliv in na neke notranje rezerve, ki zagotovo v teh
               zavodih obstajajo ali pa v njihovi bližini. Ne gre za neke drastične ukrepe, ki pa so
               tudi na voljo, ampak ta hip bi lahko z neko mehko zajezitvijo števila rasti
               zaposlenih v osnovni šoli se izognili vsem drugim oblikam, ki pa obstajajo tudi kot
               zakonska možnost.</p>
               <p>Poglejmo konkreten primer. Recimo, da učitelj v nekem šolskem zavodu potrebuje za
               izvedbo predmetnika 45 ur, recimo, pri slovenščini. Vsak učitelj ima delovno
               obveznost 19 ur, je to 38 ur. Za tisto razliko lahko učitelj zaposli dodatnega, to
               kar se je sedaj v praksi dogajalo, ali pa prerazporedi, s tem ima po 124. členu
               možnost 5 ur dodatnega povečanja delovne obveznosti na posameznega učitelja in se z
               notranjimi rezervami pokrije ta manjko, ta primanjkljaj. Če bi dopustili to možnost,
               da bi zaposlovali tako kot doslej, brez soglasja ministrstva, bi število zaposlenih
               še kar naprej naraščalo.</p>
               <p>Vprašali ste po učinkih. Lahko ugotovimo, da smo v tem mesecu dobili na mizo v
               soglasju kar 160 prošenj za soglasje, medtem ko v mesecu decembru štirikrat in prej
               še manj, kar pomeni <gap n="..."/><stage>/Opozorilni znak za konec razprave./</stage> da je ta okrožnica na nek
               način že učinkovala in da se vodstva zavodov veliko bolj racionalno vedejo po tej
               okrožnici.</p>
            </sp>
            <sp xml:id="SDZ4-Redna-13-2006-01-30.sp159">

               <speaker>PODPREDSEDNIK MAG. VASJA KLAVORA:</speaker>

               <p>Čas vam je potekel. Hvala. Gospa mag. Potrata.</p>
            </sp>
            <sp xml:id="SDZ4-Redna-13-2006-01-30.sp160">

               <speaker>MAG. MAJDA POTRATA:</speaker>

               <p>Hvala za to, kar ste mi povedali. Jaz sicer poznam 109. člen zakona in tisto, kar
               mora napraviti ravnatelj. Ampak, poglejte, v vaši okrožnici piše, da je nadomeščanje
               - in o tem govorim, ne o novih delovnih mestih, ki bi bila na novo sistemizirana -,
               piše, da je treba zaradi daljših bolniških odsotnosti, porodniških dopustov in
               dopustov za nego in varstvo otroka, študijskih dopustov in odsotnosti zaradi
               neplačanih dopustov prositi za soglasje. Vse, kar je v tej okrožnici navedeno,
               začenja pa se ravno z gospodarnostjo in učinki, in zapisano, ni popolnoma usklajeno s
               stališči nekaterih drugih ministrov, denimo ministra za delo, ki je nedavno tega
               rekel, da bodo problem brezposelnih reševali ravno na ta način, da bodo brezposelne
               zaposlovali na mesta tistih, ki odhajajo na porodniško. Samo en primer sem dala. Da
               je šolsko polje feminizirano, pa tudi vemo.</p>
               <p>Tisto, o čemer razmišljam v zvezi s tem in zaradi česar sem vas po učinkih vprašala,
               pa je druga zgodba. Gre namreč za to, da tisti, ki razumejo šolo kot podjetje,
               govorijo o učinkovitosti, gospodarnosti in ekonomičnosti. Tudi vi, gospod minister.
               Jaz nasproti temu postavljam kakovost in postavljam pravičnost. In tu se pa začenja
               tista zgodba, ki ji Socialni demokrati dajemo prednost, namreč kakovostna javna šola.
               Vi pa ves čas poudarjate, kako je treba konkurenco spodbuditi tudi s privatizacijo
               šolskega polja. In ko to povežem še z vprašanjem ukinjanja nivojskega pouka, je kar
               nekaj znamenj za to, da kakovost šole ni ravno prvi interes. Hvala.</p>
            </sp>
            <sp xml:id="SDZ4-Redna-13-2006-01-30.sp161">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp162">

               <speaker>DR. MILAN ZVER:</speaker>

               <p>Hvala lepa. Glejte, še enkrat bom poskušal poudariti neko zadevo.</p>
               <p>Slovenija ima med državami OECD in Evropske unije najbolj ugodno ali pa najmanj
               ugodno, kakor želite - vi, ki skrbite za kakovost, boste verjetno rekli najbolj
               ugodno - razmerje števila učencev na učitelja. To je padlo pod 10, celo nekje blizu 8
               smo. Računajte, 18.000 in nekaj učiteljev na 167.000 učencev, in boste dobili to
               razmerje. Še pred nekaj desetletji je bilo to razmerje, kot veste, 35 na učitelja.
               Narediti moramo vzdržen sistem tudi za prihodnje rodove - to je naš ključen cilj. Ta
               delitev, da ste vi za kvaliteto in da so oni desni ali pa konservativci zgolj za
               učinek in da gledajo na šolo kot na podjetje, je seveda preživeta dilema. Ta
               ideološka forma in razpetost je bila značilna za 70. in 80. leta. Danes se šolski
               sistem in tudi šolske prakse, šolske politike standardizirajo. In ko se srečujemo na
               evropskih ministrskih srečanjih, praktično ne veš, kdo je levi, kdo je desni, kdo je
               leva sredina, kdo je desna sredina, ampak več ali manj skušamo oblikovati skupno
               racionalno, učinkovito in kakovostno šolsko politiko. Takih enostavnih delitev, kot
               ste si privoščili vi, v šolskem sistemu ali pa sodobni šolski paradigmi ni.</p>
               <p>Še enkrat bi pa rad poudaril, vse, kar smo s to okrožnico želeli, gre k skupnemu
               cilju, da ohranimo kakovost šolstva, ga mogoče še izboljšamo, vendar tako, da
               naredimo ta sistem vzdržen še za prihodnje rodove. Ni prav, da bi Slovenija, ki je že
               zdaj blizu Norveške, ki pa največ daje za šolstvo, da ta odstotek še dvigamo, pri
               čemer rezultati niso takšni, kot bi si jih želeli. Tudi to poročilo, ki ste ga
               omenili, mednarodnega denarnega sklada, pravi, da kakovost šolskega sistema ni
               odvisna zgolj od razmerja števila učenec-učitelj in da nizko razmerje ni garancija za
               kakovost šolskega sistema.</p>
            </sp>
            <sp xml:id="SDZ4-Redna-13-2006-01-30.sp163">

               <speaker>PODPREDSEDNIK MAG. VASJA KLAVORA:</speaker>

               <p>Ministru za promet, gospodu mag. Božiču bo postavil poslansko vprašanje gospod dr.
               Marko Pavliha. Izvolite prosim.</p>
            </sp>
            <sp xml:id="SDZ4-Redna-13-2006-01-30.sp164">

               <speaker>DR. MARKO PAVLIHA:</speaker>

               <p>Hvala lepa, kolega podpredsednik za besedo. Spoštovani gospod minister!</p>
               <p>Tudi danes se žal ne moremo izogniti vsaj enemu vprašanju s področja nesrečnih
               cestninskih postaj. K vprašanju me je spodbudila vaša izjava na nedavnem odboru za
               promet, ko smo obravnavali letni plan razvoja in obnavljanja avtocest za leto 2006 in
               ko je kolegica Zalokar Oražmova razpravljala o cestninskih postajah. Na podlagi vaše
               izjave mi je postalo jasno, da se očitno za gradnjo še naslednjih treh cestninskih
               postaj odločate bodisi po prostem preudarku ali bodisi na podlagi političnih
               kriterijev in da ne spoštujete odločitve našega državnega zbora in pa ne nazadnje
               interesa davkoplačevalcev. Kot sami dobro veste, je ta državni zbor z najmanj tremi
               letnimi plani in z resolucijo o izgradnji avtocest določil izgradnjo petih
               cestninskih postaj: Krtina, Lukovica, Vodice, Vogrsko, Ivančna Gorica.</p>
               <p>Moje vprašanje je zelo preprosto. Dve sta zgrajeni. Kdaj bodo pa zgrajene tiste na
               Vogrskem, Ivančni Gorici in Vodicah?</p>
               <p>Zanima me tudi, da če ste se odločili, da jih ne boste zgradili: Na podlagi kakšnih
               argumentov je sprejeta ta vaša odločitev in kdaj bo vlada seznanila državni zbor, ki
               je to odločitev sprejel, da temu ne bo tako?</p>
               <p>Prav tako me zanima: Na podlagi kakšne osnove se odpovedujete kar nekaj milijardam
               morebitnega zaslužka, ki bi jih te dodatne avtocestninske postaje prinesle? In kot se
               sam spomnim, ste nas nekaj let kot predsednik Darsa prepričevali v koristnost teh
               avtocest, kar naenkrat pa ste se premislili.</p>
               <p>Zato vas sprašujem: Ali ne bi kazalo za ohranitev vaše kredibilnosti, da pravzaprav
               vložite v proceduro spremembo resolucije, spremembo letnih planov in obe zgrajeni
               avtocesti že odstranite? Tako bi bil volk sit in koza cela oziroma bi bila
               vzpostavljena enakopravnost vseh ljudi, ki so seveda zaslužni na podlagi naše ustave.
               Hvala lepa.</p>
            </sp>
            <sp xml:id="SDZ4-Redna-13-2006-01-30.sp165">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp166">

               <speaker>MAG. JANEZ BOŽIČ:</speaker>

               <p>Hvala lepa, predsedujoči za besedo, gospodu poslancu pa za to vprašanje. V letnih
               planih razvoja in obnov avtoceste v minulih letih so bile dodatne cestninske postaje
               res navedene kot tiste, ki jih je potrebno zgraditi na podlagi posebne študije, ki jo
               je celo obravnaval državni zbor. V času, ko sem bil predsednik uprave Darsa, smo
               začeli vse aktivnosti za začetek gradnje dodatnih cestninskih postaj, ki jih
               omenjate. Sami veste, da se je gradnja dodatne cestninske postaje Ivančna Gorica že
               začela, pa je potem prejšnja vlada sprejela politično odločitev, da naj se gradnja
               dodatnih cestninskih postaj Ivančna Gorica, Vodice, Vogrsko v predvolilnem času
               ustavi. Zakaj je prejšnja vlada sprejela takšno odločitev, bi morda lahko pojasnil
               nekdo iz prejšnje vlade.</p>
               <p>V novih okoliščinah leta 2006 je lahko ekonomska upravičenost izgradnje preostalih
               dodatnih cestninskih postaj do konca leta 2006 vprašljiva, ob predpostavki, da bomo
               imeli koncem leta 2008 elektronsko cestninjenje v prostem prometnem toku zaradi
               prekratkega obdobja obratovanja. Ne gre torej za nobeno politično barantanje te vlade
               ali mene osebno, ampak prej za sanacijo političnega barantanja iz preteklega
               obdobja.</p>
               <p>Gradnja dodatnih cestninskih postaj Lukovica in Krtina je, kot veste, gospod Pavliha,
               druga zgodba, saj je gradnjo nezakonito ustavil domžalski inšpektor, ki je verjetno
               slabo poznal predpise. Ti dve cestninski postaji sta bili dokončani šele po odpravi
               odločbe okoljskega domžalskega inšpektorja, gradnja pa je bila dokončana zato, ker je
               bilo v samo postavitev vloženega že toliko denarja, da bi bilo neracionalno in
               gospodarsko neupravičeno, da bi gradnje ne dokončali.</p>
               <p>Kako zelo koristni sta ti dve postaji, dokazuje dejstvo, da neto učinek teh dveh
               cestninskih postaj v mesecih september, oktober in november znaša več kot 200
               milijonov tolarjev. Toliko je bilo namreč več pobrane cestnine na čelni cestninski
               postaji Kompolje in na obeh cestninskih postajah v samo treh mesecih obratovanja,
               september, oktober in november 2005. Upravičeno lahko pričakujemo, da se bodo
               napovedi in študije upravičenosti izgradnje teh dveh cestninskih postaj uresničile in
               da bo neto učinek njune postavitve na letni ravni vsaj 800 milijonov tolarjev. Iz
               tega podatka je jasno razvidno, koliko negativnih posledic je bilo povzročenih
               avtocestnemu projektu, ko se je prejšnja izvršilna oblast v predvolilnem času
               odločila, da ustavi oziroma zamrzne gradnjo treh dodatnih cestninskih postaj. Še več
               pa, ko je bil leta 1995 v državnem zboru tako imenovani zaprti cestninski sistem
               ukinjen in uveden tako imenovani odprt cestninski sistem. Hvala lepa.</p>
            </sp>
            <sp xml:id="SDZ4-Redna-13-2006-01-30.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp168">

               <speaker>DR. MARKO PAVLIHA:</speaker>

               <p>Hvala lepa. Jaz se vam in gospodu Pedji Ašaninu lepo zahvaljujem za ta odgovor. To je
               očitno samo še en dokaz, da ministrstva ne vodite vi, ampak Dars in vas seveda tukaj
               sprašujem: Kaj boste naredili, da boste končno to ministrstvo v roke vzeli vi?</p>
               <p>Prav tako imam občutek, da podobno kot vaš šef, premier Janša, z optimizmom zrete v
               preteklost. Naj vas prijazno spomnim, da je LDS to področje, ministrstvo za promet,
               vodila, reci in piši, le pet mesecev, če upoštevamo polna pooblastila. Ostali čas,
               približno 15 let pa je to ministrstvo vodila bodisi vaša stranka ali pa še dve
               dodatni stranki, ki sta danes v koaliciji. In nihče v tem času, ko je LDS vodil to
               področje, si ni privoščil izjave, citiram na odboru <q>"...da preostale tri cestninske
               postaje ni smiselno dograditi oziroma sploh zgraditi, kajti postopki so res v fazi
               projektnih dokumentacij ..."</q> in tako naprej, torej <q>"niti ne bomo predlagali v
               nadaljevanju, da se dodatne tri cestninske postaje dogradijo."</q> <stage>(Konec citata.)</stage></p>
               <p>Zato vas ponovno sprašujem, gospod minister, da mi jasno in glasno odgovorite: Ali
               bodo še te tri dodatne cestninske postaje zgrajene ali ne?</p>
               <p>In dodatno vprašanje: Če ne bodo zgrajene, ali boste zato, da vzpostavite načelo
               enakopravnosti in enakovrednosti vseh državljank in državljanov, obstoječi dve
               podrli, kajti edino tako bo vsem zadoščeno. Hvala lepa.</p>
            </sp>
            <sp xml:id="SDZ4-Redna-13-2006-01-30.sp169">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ4-Redna-13-2006-01-30.sp170">

               <speaker>MAG. JANEZ BOŽIČ:</speaker>

               <p>Hvala lepa za možnost dodatnega pojasnila. Gospodu poslancu Pavlihi bi odgovoril le,
               da če je to ocena gospoda Pavlihe, ki je v preteklosti tudi vodil nekaj mesecev
               ministrstvo za promet, kdo vodi sedaj, ali bi lahko rekel, ko zmanjka strokovnih
               argumentov, se pa potem poslužujemo takega načina komuniciranja. Zagotovo je
               ministrstvo v dobrih rokah in ga vodi minister za promet Janez Božič.</p>
               <p>Ampak vprašanje, ki je bilo postavljeno, ali dodatne cestninske postaje da ali ne.
               Lahko povem odkrito, da je ocena izračuna pokazala, da je v tem času - to sem tudi na
               začetku odgovoril, če ste poslušali, prihodnjič bi prosil, če ste pozorni na moj
               odgovor -, da je v tem času, ko bo uveden cestninski sistem, ki bo zagotovil tako
               imenovani prost prometni tok, neracionalno zgraditi dodatne tri cestninske postaje.
               Pobuda, ki jo dajete - potem bi predlagal, gospod poslanec Pavliha, da bi predlagali,
               da se ukine celoten cestninski sistem, če mislite, da bi lahko država zagotovila prek
               30 milijard tolarjev pobranih cestnin, ki jih porabimo za servisiranje obveznosti iz
               preteklih najetih kreditov in tudi za prihodnje. Hvala lepa.</p>
            </sp>
            <sp xml:id="SDZ4-Redna-13-2006-01-30.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Ministru za gospodarstvo, mag. Vizjaku, bo postavil poslansko vprašanje gospod
               Srečko Prijatelj. Izvolite, prosim.</p>
            </sp>
            <sp xml:id="SDZ4-Redna-13-2006-01-30.sp172">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani ministri, kolegi in kolegice! V
               oktobru leta 2004 je na Telekom prišlo več pripomb, da so vdori na medmrežju dokaj
               redni, in sledili so tudi veliki računi, nekateri so jih dobili za kar nekaj
               milijonov. Telekom do avgusta lanskega leta ni storil ničesar, potem pa je na hrbtno
               stran svojih računov natisnil posebno opozorilo. Telekom tudi trdi, da so uporabniki
               sami odgovorni za nastale stroške. Moram poudariti, da<gap n="..."/> <stage>/Nemir v dvorani./</stage>
               Spoštovani predsedujoči, prosim! Telekom tudi trdi, da so uporabniki sami dolžni
               plačati te račune, čeprav so bili vdori iz tako imenovanih eksotičnih držav na
               njihove bodisi spletne strani bodisi telefonske priključke evidentni. Da gre tu za
               krajo telefonskih impulzov, tudi ni treba posebej poudarjati. To je kaznivo dejanje,
               ki ga je mogoče izslediti. Prijave so sledile tudi na agencijo za pošto in
               elektronske komunikacije, torej na APEC, ki je ravno tako trdila, da oni nimajo nič s
               tem, pa tudi na varstvo potrošnikov so se obrnili. Kar nekaj sto oškodovancev je in
               vsi so dobili enake odgovore: čim prej plačajte račune, kajti krivi ste sami, da je
               do tega prišlo. Tudi v drugih državah je bil tak primer. Če ste dobro opazili, ko je
               konkurenca T2 oziroma kako se je že imenovala, T5, saj ne vem, ki naj bi nudila iste
               storitve, prišla v bistvu na ta trg, ki naj bi imela enak dostop po enakih možnostih
               skladno z evropskimi zakoni, je Telekom kaj hitro zmogel dati vse blokade na svoje
               vhodne in izhodne linije. In začela so se pogajanja, ki še danes niso zaključena. Mi
               v bistvu na državnem nivoju, kajti vemo, da je to podjetje državno, ne moremo
               zaščititi uporabnikov, so prepuščeni nemilosti, zlasti na analognih povezavah, tako
               imenovane digitalne povezave preko ADSL in dejansko nadgradnje ADSL-ja so ustrezne,
               zaščitene, vendar tu so uporabniki prepuščeni samim sebi.</p>
               <p>V sosednjih državah so bili taki primeri, zato vas sprašujem, spoštovani minister, če
               ne kaže pokazati toliko dobre volje, da država prevzame ta strošek in Telekomu naloži
               v bistvu takojšnje sodelovanje z uporabniki in blokado na teh sistemih, da se
               prepreči vdor iz tako imenovanih držav tretjega sveta in prepreči tudi nadaljnje
               oškodovanje. Pojavljajo se redno dnevni vdori, <gap n="..."/><stage>/Znak za konec razprave./</stage><gap n="..."/> in
               dejansko tudi redno dnevna oškodovanja na novo, čeprav je stara zgodba že dve leti.
               Hvala.</p>
            </sp>
            <sp xml:id="SDZ4-Redna-13-2006-01-30.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp174">

               <speaker>MAG. ANDREJ VIZJAK:</speaker>

               <p>Hvala lepa, spoštovani poslanec. Vprašanje so verjetno nanaša na problematiko
               avtomatskih klicalnikov, ki se namestijo v sistem uporabnika in se priključijo na
               omrežje operaterjev v drugih državah ter s tem povzročijo uporabnikom astronomsko
               visoke račune. Če prav razumem, to je ta zgodba, ki je bila pred leti.</p>
               <p>V bistvu moram povedati, da je po mnenju ministrstva odgovornost za nastalo situacijo
               in seveda tudi škodo na obeh straneh, tako na strani uporabnikov kot tudi Telekoma.
               Zakaj mislim tako? Telekom bi po moji oceni moral ob nastajanju, ko je opazil te
               zadeve, obveščati uporabnike o potencialnih nevarnostih ter možnostih zlorab.
               Uporabnikom tudi ni omogočil, pa bi po moji oceni lahko, fleksibilno zaščito pred
               nezaželenimi klici v mednarodnem omrežju. Tako je po moji oceni stvar deljena. Seveda
               je pa vloga ministrstva in vlade, ko posreduje v teh sporih med gospodarskimi
               subjekti, omejena. Gre za gospodarske družbe, ki poslujejo v skladu z zakonodajo in
               tako bo v konkretnem primeru potrebno reševati zadevo tudi na tam nivoju.</p>
               <p>Poslanec je v najavi poslanskega vprašanja omenil tudi možnost, da so pogodbe, ki so
               med uporabniki in Telekomom, sklenjene, ne da bi se upošteval zakon o varstvu
               potrošnikov. Prepričan sem, če je res to tako, sicer nimam o tem določenih dokazil,
               da je možno sprožiti vse postopke za ničnost oziroma v smislu razveljavitve takih
               pogodb, če seveda niso sklenjene v skladu z zakonom. Težko bi odgovoril, da je sedaj
               država je tista, ki bo prevzela odškodnine za nastalo problematiko med gospodarskimi
               subjekti oziroma med uporabnikom in Telekomom.</p>
            </sp>
            <sp xml:id="SDZ4-Redna-13-2006-01-30.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Prijatelj.</p>
            </sp>
            <sp xml:id="SDZ4-Redna-13-2006-01-30.sp176">

               <speaker>SREČKO PRIJATELJ:</speaker>

               <p>Hvala lepa, predsedujoči. Spoštovani minister, jaz verjamem, da vam je težko
               odgovoriti na to vprašanje, ker v bistvu ni specifično. Včasih smo imeli svoje
               ministrstvo za take zadeve.</p>
               <p>Telekom je dolžan v bistvu nuditi zaščito, to ste povedali. Seveda je dolžan nuditi
               zaščito, pa je ni naredil. Raje je z drobnim tiskom na pogodbe napisal nekaj, kar je
               bilo strankam v bistvu <q>"polberljivo"</q>; in če govorimo o večinskem podjetju v lasti
               države, potem mora tudi država tukaj nekaj povedati. Konec koncev gre za račune, ki
               so bili preko milijona, pa ne eden, ampak več sto jih je bilo. Samo en primer naj
               povem, iz Sežane. Račun je bil 950 tisoč sit, 116-krat je bil vdor v linijo iz v
               bistvu neke eksotične države - in glej ga zlomka! - ravno ta račun je kasnil 14 dni.
               16 let imajo že naročniško razmerje, pa niti eden dan ni kasnil račun, ta račun pa je
               kasnil za 16 dni. Zanimivo. Na Telekomu. Banka jih je opozorila preko trajnika, da
               imajo tako velik račun, pa nikoli ni bilo prekoračenega nič. Torej, gre tudi za
               poslovne poteze Telekoma, ki so tako imenovano, bom rekel, nizkotne ali mogoče celo
               podle do uporabnikov; verjamemo, nekoristne in nezaželene.</p>
               <p>Zato vas sprašujem: Kaj pa potem dela tukaj Agencija za pošto in elektronske
               komunikacije RS, ta APEK, ki ne zna najdi odgovarja in ki ne zna v bistvu naložiti
               Telekomu zaščite tudi danes, takoj, za tiste uporabnike, ki imajo še analogne
               povezave? To bi bilo smiselno! In seveda, če je krivda na Telekomu, prevzeti
               odgovornost za tiste račune, ki so evidentni v bistvu, da niso nastali iz
               malomarnosti in zlorabe s strani uporabnikov. Toliko.</p>
            </sp>
            <sp xml:id="SDZ4-Redna-13-2006-01-30.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp178">

               <speaker>MAG. ANDREJ VIZJAK:</speaker>

               <p>Hvala lepa. Preostane mi, da še nekoliko bolj jasno povem povedano.</p>
               <p>In sicer, strinjam se s poslancem, da je Telekom v tem primeru do določene mere
               odgovoren, in to sem tudi povedal. To je mnenje tako ministrstva kot tudi mene in
               strinjam se, da v kolikor prihaja do takih nenormalnih pojavov, da določenim
               uporabnikom narastejo čez noč nenormalno računi, da je to nekaj nenormalnega in da so
               dolžni takega uporabnika tudi obvestiti in izvesti ustrezne zaščitne ukrepe. Tega
               Telekom ni storil ali pa ni storil pravočasno in zato je prav gotovo del odgovornosti
               na njemu. Del odgovornosti je pa seveda tudi na uporabniku, da ko opazi vse te reči,
               da seveda tudi sproži ustrezne procedure pri Telekomu oziroma svojemu naročniku. Tako
               temu pritrjujem, država lahko seveda interese do Telekoma izvaja le preko svoje
               lastniške vloge v Telekomu. Gre pa v tem konkretnem primeru za pač relacije med
               uporabnikom in naročnikom. Verjamem, da bo tudi tako stališče, ki sem ga danes tu
               povedal, pripomoglo k nekem učinkovitejšemu reševanju nastale situacije, ki prav
               gotovo ni povzročena po krivdi uporabnikov, in vsaj del odgovornosti nosi tudi
               Telekom.</p>
            </sp>
            <sp xml:id="SDZ4-Redna-13-2006-01-30.sp179">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je kolega mag. Klavora, ki bo postavil vprašanje ministru za
               gospodarstvo.</p>
            </sp>
            <sp xml:id="SDZ4-Redna-13-2006-01-30.sp180">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovani gospod minister! Znano vam je, da zakon o
               vračanju vlaganje v javno telekomunikacijsko omrežje predvideva vračilo za prekomerno
               vlaganje za pridobitev telefonskega priključka v denarnih sredstvih. In kar je
               bistveno, predvideva vračilo v celoti vseh preveč vloženih sredstev, ki so jih
               naročniki, fizične in pravne osebe, vložili za pridobitev telefonskega
               priključka.</p>
               <p>Glede na to, da je minilo že več let od uveljavitve zakona oziroma je rok za vložitev
               zahtevkov za vračilo vlaganj v javno telekomunikacijsko omrežje potekel že 6.6.2004,
               vas sprašujem: Kdaj lahko upravičenci, tako fizične osebe kot lokalne skupnosti in
               njihovi pravnih nasledniki, pričakujemo oziroma pričakujejo vračilo preveč vloženega?
               To vprašanje naslavljam na vas zato, ker je nesporno zavezanec za vračilo tovrstnih
               vlaganj ravno Republika Slovenija, ki jo predstavljata vlada Republike Slovenije in
               pristojni minister te vlade.</p>
               <p>Ker upravičenci za vračilo svojih preteklih vlaganj v izgradnjo javnega
               telekomunikacijskega omrežja še vedno ne vedo, kdaj jim bo država dejansko pričela
               vračati sredstva, ki so jih kot občani vložili v izgradnjo telefonskega omrežja, vas
               sprašujem: Kdaj bo vlada resneje pristopila k privatizaciji Telekoma? Le-ta je nujno
               potrebna za zagotovitev potrebnih sredstev za vračilo vlaganj, da bodo lahko
               upravičenci vračila tudi dejansko prejeli. Vrednost prijavljenih povračil v javno
               telekomunikacijsko omrežje znaša približno 5% vrednosti Telekoma Slovenija na trgu,
               potrebna sredstva pa za vračilo vlaganj pa bi lahko država zbrala tudi s prodajo 10%
               deleža v Telekomu, saj s tem država ne bi izgubila niti večinskega deleža niti
               strateškega položaja.</p>
               <p>Glede na dosedanje prepočasno izvajanje zakona o vračilu vlaganj v javno
               telekomunikacijsko omrežje in glede na nezadovoljivo delo državnega pravobranilstva
               vas pozivam, da upravičencem oziroma javnosti posredujete podatke o dosedanjem
               izvajanjem postopkov razreševanje zahtevkov za vračilo vlaganj v javno
               telekomunikacijsko omrežje, in sicer podatki o skupnem število vloženih vlog ter o
               številu morebitno že rešenih vlog. Hkrati me zanimajo vzroki, ki imajo za posledico
               tako dolgotrajno razreševanje vlog. Prosim pa vas tudi za posredovanje podatkov o
               poteku postopka konkretnih upravičencev.</p>
               <p>Od nove slovenske vlade pričakujem, da bo občutno pospešila aktivnosti izvajanja
               omenjenega zakona in zagotovila čimprejšnjo uresničitev projekta vračila vlaganj.
               Zato vas še enkrat sprašujem:</p>
               <p>Kdaj se bo po vaših predvidevanjih po tem zakonu končno končal postopek vračanja ter
               s tem dosegel tudi cilj oziroma namen omenjenega zakona? Hvala.</p>
            </sp>
            <sp xml:id="SDZ4-Redna-13-2006-01-30.sp181">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-13-2006-01-30.sp182">

               <speaker>MAG. ANDREJ VIZJAK:</speaker>

               <p>Hvala lepa za to vprašanje. In pritrjujem spoštovanemu poslancu, da je problematika
               vračanja vlaganj v javno telekomunikacijsko omrežje bila tudi prioriteta te vlade in
               da smo si jo pravzaprav tudi na začetku mandata zadali. Mogoče kar odgovor na končno
               vprašanje. Dokončanje je le povezano s privatizacijo Telekoma, ne delno, ampak v
               celoti, kajti parcialna odprodaja lahko ruši nek koncept, kar pa pravzaprav ne bi
               bilo dobro. Naj omenim tudi to, da so privatizacijske skupine, ki so bile, zato
               posredovale vladi že tudi strategije in da je tudi strategija privatizacije Telekoma
               s strani strokovnjakov posredovana, da jo bo vladni kolegij obravnaval v tem tednu in
               da pričakujemo neko dokončno odločitev in končno štartanje privatizacijskih postopkov
               v zelo kratkem času. In v kolikor se izpeljejo postopki po predvideni poti brez
               zapletov, v letu 2007 tudi dokončno poplačilo.</p>
               <p>Sedaj pa nekaj glede podatkov, ki ste jih navedli. Res je, da je od uveljavitve tega
               zakona minilo že več let, da je rok za vložitev zahtevkov za vračilo potekel
               6.6.2004. Potrebno je povedati, da je bilo od vseh vlog, ki jih je 32 tisoč 932,
               državno pravobranilstvo do sedaj pregledalo 24 tisoč 727 zahtevkov ter da jih je več
               kot 15 tisoč 800 zavrnilo zaradi različnih vzrokov kot neupravičene. Razlog za
               zavrnitev so med drugim tudi zahteve za vrnitev priključnin iz prispevkov SIS-ov, ki
               se ne vračata. Bilo jih je kar precej. Delno je tudi zaradi nerazpolaganja z ustrezno
               pogodbo. Teh je manj, jih je 349. Vlagatelji tudi niso dopolnili zahtevkov v
               predpisanem 60-dnevnem roku, teh je 4 tisoč 389, ter nekateri zahtevki so se nanašali
               na obdobje, ki ni predmet vračil. Teh je bilo 424. Do sedaj je bilo sklenjenih le
               nekaj manj kot 400 poravnav. To se pravi, 335 z dne 22.12.2005.</p>
               <p>Ugotovili smo, da zaradi nekaterih pomanjkljivosti v zakonu o vračanju vlaganj v
               javno telekomunikacijsko omrežje nekateri upravičenci ne morejo doseči pravice.
               Zaradi tega je že pripravljena in smo že pripravili tudi spremembo, ki je v delovnem
               gradivu in jo bomo tudi posredovali v kratkem koalicijskim poslancem in tudi vladi
               ter kasneje v parlament v sprejetje. Te se pa nanašajo na širitev listinskih dokazil
               o vlaganjih, ki se bodo iz sklenjenih pogodb razširili tudi na druga dokazila. S tem
               želimo rešiti <q>"gro"</q> ali pa največji del teh problematičnih zavrnjenih zahtevkov.</p>
               <p>Tako poudarjam le, da ni rešitev v delni. Prvič je problem zakon in zelo malo
               pozitivnih rešenih zahtevkov, tako da moramo spremeniti zakon in ponovno omogočiti
               večjemu številu upravičencev do pozitivnih odločitev. Drugo je pa, da je denar
               povezan z vračilom, povezan s konceptom privatizacije Telekoma, kjer pa niso možne
               parcialne rešitve, tako da bi samo del prodali, kajti to lahko na cel koncept
               pomembno vpliva. Resno želimo to rešiti in v letošnjem programu dela našega
               ministrstva je to ena izmed ključnih točk.</p>
            </sp>
            <sp xml:id="SDZ4-Redna-13-2006-01-30.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-13-2006-01-30.sp184">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi z moje strani. Besedo ima kolegica Cveta Zalokar Oražem, ki bo
               postavila vprašanje ministru za finance.</p>
            </sp>
            <sp xml:id="SDZ4-Redna-13-2006-01-30.sp185">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice, spoštovani ministrski zbor!
               Družbe Aktiva Avant, Arkada Holding in Certius Invest so se na skupščini združile v
               holding Aktiva Invest. Pri tem so določili nominalno vrednost nove delnice v višini
               enega milijona tolarjev in tako brez milosti izrinili več kot 68.000 malih
               delničarjev, ki tega niso dosegli, večinoma pa so to takšni, ki so v te družbe
               vložili svoje certifikate. Tako je po novem ostalo v novi družbi Aktiva Invest le
               okoli 60 privilegiranih novih delničarjev. Predsednik uprave nove družbe je v
               pogovoru izjavil, da so takšni mali delničarji družbam le v breme. Seveda so breme
               postali sedaj, po več kot desetih letih, ko so sposobni mladi podjetniki, kot je
               menda celo v svetovnem merilu gospod Darko Hrovat, razpolagali z njihovimi
               certifikati v skupni vrednosti več kot 2 milijardi 840 milijonov tolarjev. In to tako
               uspešno, da so po tej poti v desetih letih izgubili še dodatno okoli 20% vrednosti
               certifikatov. Zares velik svetovni dosežek! Upam, da bodo prav v tem dejstvu mali
               delničarji našli argumente za pravno izpodbijanje omenjene skupščine.</p>
               <p>Spoštovani gospod minister Bajuk, vas kot ministra za finance sprašujem: V zadnjih
               dneh je bilo več nasprotujočih informacij v zvezi z odtegnjenim 20% davkom, tako s
               strani vlade, davčnega urada kot tudi nekaterih davčnih svetovalcev. Kakšno je zdaj
               uradno in zadnje stališče ministrstva za finance v zvezi s tem davkom? Kakšno je vaše
               mnenje o stopnji zaščitenosti malih delničarjev po obstoječi zakonodaji? In pa, ali
               bo vaše ministrstvo na kakršenkoli način zaščitilo in pomagalo razočaranim in
               opeharjenim malim delničarjem?</p>
            </sp>
            <sp xml:id="SDZ4-Redna-13-2006-01-30.sp186">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp187">

               <speaker>DR. ANDREJ BAJUK:</speaker>

               <p>Hvala lepa za vprašanje. Dejstvo je, ko smo to izvedeli, da so v tej družbi Aktiva
               Holding se odločili za odtegljaje, smo takoj izrazili svoje mnenje, tako s strani
               ministra za finance kot vodstva davčne uprave. In sicer, na vprašanje, ki ga niste
               zastavili, zakaj so sploh to napravili, ker to je napravila ta družba, ta odtegljaj
               ni bila odločitev ne davčne uprave ne ministrstva, je odgovor zelo enostaven - ker so
               napačno tolmačili zakon. Dejstvo je, da vse kaže - in glede na to, da ko človek gleda
               pisma, ki so jih dobili delničarji, da se baje sklicujejo na peti odstavek 79. člena
               zakona o dohodnini, ki govori o denarnih doplačilih. Dejansko pa tukaj ne gre, vsi ki
               znamo slovensko, vemo, da to ni doplačilo, ampak dejansko je to izplačilo. In
               tolmačenje s strani ministrstva za finance, strokovnih služb in tako tudi davčne
               uprave, ki je bilo eno in edino, jaz o tem, da so neke zmede, ne vem od kod, ker
               stališče je bilo samo in zelo jasno in bom to danes tudi poudaril, je, da mi
               smatramo, da tukaj gre na podlagi teh znanih podatkov za dva različna primera. In
               sicer, ko se več starih delnic združi v eno novo delnico, da se morebitni presežek
               nad polno ceno nove delnice izplača. Ter drugič, ko se delničarjem, ki nimajo dovolj
               starih delnih, izplača nek znesek. Morebitno obdavčitev fizičnih oseb se v obeh
               primerih obravnava v skladu z zakonom o dohodnini in to kot neka prodaja delnic,
               čeprav ne gre za prodajo in vemo, da ni prodaja. Menimo, da se kot presečni dan, to
               je datum prodaje delnic, to je tisti datum, ko je v sodnemu registru to bilo vpisano,
               in to je 10. november; torej, da se upoštevajo določbe lani veljavnega zakona o
               dohodnini, tistega, ki je prenehal veljati 31.12.2005.</p>
               <p>V navedenem primeru torej gre za zamenjavo oziroma predajo starih delnic, ki so jih
               dosedanji delničarji zamenjali za nove ali jih pa prodali Aktivi Investu in za to
               prejmejo kupnino ali nadomestilo. V obeh primerih je treba za vse delnice, ki so
               predmet prodaje, ugotoviti, katere delnice so predmet prodaje, in sicer: ali so
               prodane stare, tako imenovane certifikatske delnice, ali so delnice kupljene na
               neorganiziranem trgu pred več kot tremi leti, ali so delnice kupljene na
               neorganiziranem trgu pred manj kot tremi leti. V tem primeru gre za prodajo delnic
               ali premoženja delničarjev in s tem v zvezi zagotavljanje morebitne kapitalske
               dobičke in ne za neke druge dohodke delničar - za to pravzaprav gre, da to niso na
               primer dividendam podobni dohodki. Če so predmet prodaje certifikatske delnice, ki so
               bile pridobljene v procesu lastninskega preoblikovanja podjetij, so morebitni
               kapitalski dobički oproščeni plačila dohodnine. Oproščeni. Če gre za delnice,
               kupljene na neorganiziranem trgu pred več kot tremi leti, so tudi ti kapitalski
               dobički izvzeti iz obdavčitve z dohodnino na podlagi zakona, ki je veljal do
               31.12.2005. Če gre za prodajo delnic, ki so bile kupljene pred manj kot tremi leti,
               pa so morebitni kapitalski dobički predmet obdavčitve z zakonom o dohodnini, ki se
               uporablja tudi do 31.12.2005. Torej, po progresivni lestvi. Na podlagi navedenega
               mora vsak delničar ugotoviti, katere delnice so zamenjali oziroma prodali, čeprav ne
               gre za prodajo. Glede na to, da gre v velikem številu primeru za prodajo tako
               imenovanih certifikatskih delnic, ne pride do obdavčitve. Kar se tiče v primeru
               deleže starih delnic nad eno novo delnico, gre prav tako za prodajo delnice ali dela
               delnice in se ob tem upošteva do sedaj enaka, že navedena, pravila. To se pravi, ali
               gre za certifikatske delnice ali pa druge.</p>
               <p>Torej, to je stališče ministrstva za finance, davčne uprave in tako bomo tudi
               ravnali. V kolikor bomo dobili kakšna sredstva od teh odtegljajev, jih bomo vrnili
               ljudem <gap n="...."/><stage>/Opozorilni znak za konec razprave./</stage> na podlagi teh načel, kot sem že
               govoril.</p>
               <p>Kar pa se tiče stopnje zaščite. Stopnja zaščite je na podlagi celotne zakonodaje v
               Republiki Sloveniji. Na žalost ugotavljamo, da določeni ljudje lahko izigravajo naše
               zakone na podlagi zelo spretnih svetovalcev. In zaenkrat ni drugega izhoda, kot da se
               delničarji pritožijo, in sicer začnejo sodne postopke, izvršilna oblast v vseh svojih
               ustanovah, kolikor jih ima, proučuje, kako bi bilo možno te stvari <gap n="..."/></p>
            </sp>
            <sp xml:id="SDZ4-Redna-13-2006-01-30.sp188">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel, gospod <gap n="..."/></p>
            </sp>
            <sp xml:id="SDZ4-Redna-13-2006-01-30.sp189">

               <speaker>DR. ANDREJ BAJUK:</speaker>

               <p><gap n="..."/><stage>/Izklopljen mikrofon./</stage></p>
            </sp>
            <sp xml:id="SDZ4-Redna-13-2006-01-30.sp190">

               <speaker>PODPREDSEDNIK DR. MARKO PAVLIHA:</speaker>

               <p>Saj boste verjetno še na dopolnilni odgovor. Gospa Oražmova, prosim.</p>
            </sp>
            <sp xml:id="SDZ4-Redna-13-2006-01-30.sp191">

               <speaker>CVETKA ZALOKAR ORAŽEM:</speaker>

               <p>Hvala lepa, spoštovani gospod minister. Mislim, da bodo vašega odgovora vsaj v nekem
               smislu veseli, tistih 68.000 izigranih delničarjev, čeprav mi niste dali v celoti
               odgovora, tako da, ker je potekel čas, upam, da bova to izkoristila, pa boste tudi vi
               to možnost dobili.</p>
               <p>Moje dopolnilno vprašanje je: Kakšna je odgovornost Aktive Investa v zvezi s tem, kar
               ste povedali, to je, da so pravzaprav delničarje napačno obvestili, da so napačno
               obvestili KDD, ki je potem tudi naloge za izplačila oziroma potrdila o izplačilu že
               posredoval naprej. Mislim, da za vso to stvar mora odgovarjati. Torej, kakšne so
               lahko te konsekvence do Aktive Invest - teh 200 malih delničarjev za katere pravite
               ali pa za katere smo prebrali, da so že izpolnili naloge za izplačilo, očitno tu ne
               bo nekih posebnih težav, da bodo to napak obračunano razliko davka prejeli nazaj.</p>
               <p>In še enkrat ponavljam: Kaj bi lahko vaše ministrstvo v zvezi s spremembo zakonodaje
               naredilo, da bi bili mali delničarji bolj zaščiteni? V katerih točkah se vam zdi to
               sporno? Glede na ta primer mislim, da je ena od teh zadev prav gotovo obveščanje, ker
               se z obveščanjem v Uradnih listih, ki niso pravzaprav vsakodnevno berljivo čtivo,
               izigrava ta možnost, da so v resnici vsi obveščeni - torej bi bilo na obveščanju
               nekaj bistvenega narediti, da bi bil vsak delničar, tudi mali, na ta način vendarle
               obveščen. In pa: Ali boste tudi v tem konkretnem primeru še kakšno pravno uslugo
               nudili delničarjem tudi na segmentu eventualnega spodbijanja vrednosti delnice
               izrivanja iz družbe, za katerega nas gospod Darko Hrovat opozarja, da pravzaprav je
               še v celi vrsti drugih zgodb ta zadeva enaka. Omenja pa celo državni Telekom.</p>
            </sp>
            <sp xml:id="SDZ4-Redna-13-2006-01-30.sp192">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-13-2006-01-30.sp193">

               <speaker>DR. ANDREJ BAJUK:</speaker>

               <p>Hvala lepa. Da naši mali delničarji nimajo zadostnega pravnega varstva, je dejstvo.
               Za to nosijo odgovornost v celoti, bi rekel, zakonodaja, vsi, ki smo tako ali drugače
               sodelovali pri takšni zakonodaji. Dejstvo je - konkreten primer -, da vse zgleda
               legalno, objavljeno je bilo v enem od dnevnikov, kot zakon zahteva, ne glede na to,
               da je to dnevnik, ki morda v najboljših dneh proda 8.000 izvodov. Istočasno so
               objavili na spletnih straneh - torej vse v skladu z zakonom. Mislim, da pozornost,
               tudi kar se tiče državnega zbora, ko bo v prihodnjih tednih obravnaval spremembe in
               dopolnitve zakona o gospodarskih družbah, je prav posebna in bomo na to morali še
               kako paziti.</p>
               <p>Kar se pa tiče konkretnega primera - skušal sem končati stavek, pa se je čas iztekel
               -, bi pa rad še to rekel, da vse ustanove na področju izvršilne oblasti so bile
               obveščene in v nekem smislu mobilizirane. Preiskava tudi teče, na vseh področjih. V
               korist preiskave pa tu ne bi rad navajal konkretnih detajlov. Na vsak način pa
               mislimo, da je že zdavnaj prišel čas, da enkrat v Sloveniji rečemo konec takim
               stvarem. Hvala.</p>
            </sp>
            <sp xml:id="SDZ4-Redna-13-2006-01-30.sp194">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je na vrsti gospod Miran Potrč, ki bo postavil vprašanje
               ministru za javno upravo. Prosim.</p>
            </sp>
            <sp xml:id="SDZ4-Redna-13-2006-01-30.sp195">

               <speaker>MIRAN POTRČ:</speaker>

               <p>Hvala lepa. Pravica do referenduma in ljudske iniciative je ena pomembnih ustavnih
               pravic. Ureja jo zakon, ki se sprejema z dvotretjinsko večino glasov navzočih
               poslancev. Pravica do referenduma je bila v dosedanji parlamentarni praksi mnogokrat
               predlagana in uporabljena, tudi v prejšnjem in sedanjem mandatu. V zvezi s to pravico
               je bilo tudi mnogo različnih pravnih nejasnosti in političnih pogledov. Nesporno pa
               je, da so bili doslej najodločnejši zagovorniki njene neomajne uveljavitve vedno
               predstavniki sedanjih strank koalicije, ki niso dovolili, da bi se jasneje opredelile
               ustavne določbe o njej; posebej, ko so bili še v opoziciji. Zato ne morem razumeti,
               da že skoraj leto dni po sprejemu odločbe ustavnega sodišča, ki res bistveno posega v
               ta institut neposredne demokracije, v koaliciji ni nobenega interesa za ureditev tega
               vprašanja. Ali torej vladna koalicija zdaj, ko je na oblasti, ne podpira več
               referendumov in meni, da je zanjo volja ljudstva, izražena na volitvah, dovolj za
               vladanje in odločanje z vladno večino o vsem in vsa štiri leta? To bi bilo
               nesprejemljivo. Taka sprememba političnih izhodišč bi bila celo za koalicijo preveč.
               Zato upam, da moje bojazni niso upravičene, pa tudi če so, so spremembe zakona nujne,
               saj je ustavno sodišče opozorilo še na mnogo drugih spornih določb, povezanih
               predvsem z možnimi zlorabami pooblastil predsednika državnega zbora, katerega
               odločitve so brez sodnega varstva, pa bi jih morali imeti. Kako se lahko taka
               pooblastila uporabljajo na različne načine, tudi zlorabljajo, smo v tem mandatu že
               spoznali. In tudi zato pričakujemo, da bo koalicija spoštovala pravno državo in
               odločbe ustavnega sodišča, tudi če so morda nasprotne z njenimi trenutnimi
               interesi.</p>
               <p>Glede na to, gospod minister, da 11. marca 2006, kar vi veste, prične veljati odločba
               ustavnega sodišča, ki razveljavlja vse določbe zakona o referendumu in ljudski
               iniciativi, ki se nanašajo na predhodni zakonodajni referendum, vas sprašujem: Zakaj
               vlada še ni pripravila predloga zakona, ki bi do uveljavitve uredil to vprašanje?
               Ter: Ali in kdaj misli svojo obveznost izpolniti? Hvala lepa.</p>
            </sp>
            <sp xml:id="SDZ4-Redna-13-2006-01-30.sp196">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp197">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. Delovno besedilo zakona oziroma sprememb in
               dopolnitev zakona o referendumu in ljudski iniciativi je že pripravljeno in
               koalicijsko usklajevanje na to temo je sklicano prav za to sredo ob osmih zjutraj,
               tako da imajo poslanci oziroma imajo poslanske skupine koalicijskih strank to
               besedilo že pri sebi. Torej, besedilo je pripravljeno in takoj, ko bomo dosegli
               uskladitev v koaliciji, bomo zakon predstavili tudi vsem opozicijskim strankam in
               iskali potrebno večino za sprejetje tega zakona.</p>
               <p>Delovna skupina, ki je ta zakon pripravljala je bila sicer ustanovljena že v drugi
               polovici maja oziroma točno 17. maja lansko leto v sestavi mag., sedaj dr., Janez
               Pogorelec kot vodja in člani Marko Golobič, dr. Franci Grad, mag. Bojan Trnovšek, dr.
               Miro Cerar in dr. Igor Kavčič. Ta skupina je prioritetno pripravila novelo zakona o
               volitvah v državni zbor, kajti tudi volilna zakonodaja terja uskladitve z odločbo
               ustavnega sodišča in z ustavnim zakonom.</p>
               <p>Ni dolgo tega, kar sem to novelo predstavil tudi v vaši poslanski skupini in takrat
               sem tudi napovedal, da se v kratkem ponovno dobimo na temo referendumske zakonodaje.
               Realno gledano pričakujem, da bo besedilo v tolikšni meri politično usklajeno, da ga
               bo mogoče obravnavati na vladi že v februarju, kar pomeni, da bi ga bilo, če bi bilo
               zelo nujno, možno že marca, sicer pa realno aprila obravnavati v državnem zboru.
               Ustavno sodišče sicer ni naložilo odprave protiustavnega stanja v segmentu
               predhodnega referenduma, kajti odločba ustavnega sodišča govori o tem, da te določbe
               prenehajo veljati in ne terja reakcije vlade ali državnega zbora glede predhodnega
               referenduma, tako da z vidika odločbe ustavnega sodišča nismo v nobeni zamudi in tudi
               po 11. marcu ne bomo v nobeni zamudi. Moram reči, da bomo s predlogom, ki je
               pripravljen, poskušali predhodni referendum ohraniti, torej glede tega vprašanja
               ostajamo na stališču, da ni potrebno in ni primerno nižati standarda neposredne
               demokracije, torej iskali bomo konsenz, dvotretjinsko soglasje na tej točki, bodo šle
               pa spremembe v smer racionalizacije in zagotavljanja čim resnejšega odnosa do
               instituta referenduma. O tem, s katerimi mehanizmi in s katerimi rešitvami bomo to
               zagotavljali, pa, kot rečeno, vas bomo seznanili v najkrajšem možnem času.</p>
               <p>Treba je vedeti, da gre za zahtevno problematiko, strokovna skupina je ves čas delala
               in že v sami strokovni skupini se je sprožila precej zahtevna diskusija. Poleg tega
               pa smo izkoristili te priprave spremembe zakona tudi za nekatere druge izboljšave,
               tako na primer za uskladitev z ustavnim zakonom glede referenduma o mednarodnih
               povezavah, ki je neurejen, potem glede ustavnorevizijskega referenduma, kjer je član
               skupine tudi doktor Kavčič, ki se je specialno ukvarjal tudi z ustavnorevizijskim
               referendumom; tudi na tem področju tekst pač gre v smer izboljšave zakona. Torej mi
               računamo, da bo tudi pri tistih strankah, ki ste v preteklem mandatu podprle ustavno
               spremembo, da se ukine pravzaprav predhodni referendum, predlog za ohranitev
               predhodnega referenduma naletel na odobravanje. Računamo pa tudi na širok konsenz
               glede instrumentov, ki bi zagotovili večjo resnost ali resnejši odnos do referenduma
               in tudi racionalizacijo, torej zmanjšanje, varčevanje davkoplačevalskega denarja,
               vendar ne na račun zmanjšanega standarda neposredne demokracije. Hvala lepa. </p>
            </sp>
            <sp xml:id="SDZ4-Redna-13-2006-01-30.sp198">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ4-Redna-13-2006-01-30.sp199">

               <speaker>MIRAN POTRČ:</speaker>

               <p>Hvala lepa, gospod minister, za vaša obvestila. Jaz mislim, da je prav, čeprav ste v
               enem delu odgovorili, da ne gre za obveznost. Formalno res ne, vendar je prav, da ste
               jo kot moralno in politično v koaliciji sprejeli, ker praktično bi pristajanje na
               ugotovitve, da se v pomembnem delu zakon razveljavi in preneha veljati, pač pomenilo,
               da neke oblike ustavnega referenduma ni več, ne da smo o tem opravili kakršnokoli
               resno razpravo. Če so predlogi v to smer, da se določene oblike obrestnosti,
               racionalnosti in podobno dajo, mene samo veseli. Upam, da ne bomo prej očitno
               zamenjali pozicij, kakršne smo imeli v preteklem mandatu, ko ste bili vi popolnoma
               nekritični do vsega, kar se je v zvezi z referendumom dogajalo, morda pa mi kdaj pa
               kdaj tudi prekritični.</p>
               <p>Bi vam pa, če smem, ob tej priložnosti nekaj svetoval oziroma povedal eno mnenje. Če
               res želite usklajevanje, ne najprej vse dokončno uskladiti v koaliciji in priti
               sporočiti poslanskim skupinam opozicije, da noben predlog, ki pomeni kaj več ali kaj
               drugega, kot je v koaliciji usklajeno, nima smisla, ker ga koalicija ne bo podprla.
               To veste, da ste nam bili dolžni, nič ne očitam vam osebno, ampak na podlagi
               dogovorov povedati glede zakona o volitvah. Hvala.</p>
            </sp>
            <sp xml:id="SDZ4-Redna-13-2006-01-30.sp200">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Doktor Virant.</p>
            </sp>
            <sp xml:id="SDZ4-Redna-13-2006-01-30.sp201">

               <speaker>DR. GREGOR VIRANT:</speaker>

               <p>Hvala lepa za ta nasvet. Mislim, da pravzaprav nimamo nobene izbire, kajti za to
               zakonodajo potrebujemo dvotretjinsko večino, kar pomeni, da moramo priti k vam, tudi
               v vašo poslansko skupino, ne samo z obvestilom, kakšne so načrtovane spremembe, ampak
               potrebujemo tudi glasove. In tudi prav je, da se tako pomembne materije, referendum
               in volitve - gotovo gre tukaj za ključne ustavnopravne materije pravzaprav -, da se
               doseže čim večji konsenz. Kar se tiče odnosa do referenduma, še enkrat poudarjam,
               vsaj naš predlog bo šel, moj predlog gre v smer, točno v tisto smer, kot sem jo sam
               od nekdaj zagovarjal in kot jo je, če hočete, tudi - vsaj za Slovensko demokratsko
               stranko lahko rečem -, zagovarjala. Namreč, da se ohrani predhodni referendum kot
               oblika referenduma, da se ta resnost in racionalizacija zagotovi z določenimi
               mehanizmi. Vi veste, mislim, da sva celo skupaj v eni oddaji na televiziji nastopala,
               na nacionalni televiziji, kjer sem na primer poudaril, povedal, da se mi zdi
               primerno, da bi uvedli kvorum, to se pravi potrebno število ali potreben delež
               udeležbe na referendumu, za to da bi bila referendumska odločitev veljavna.</p>
               <p>Torej, še enkrat v načelu bomo ponudili in šli v usklajevanje rešitev, ki bodo
               ohranjale predhodni referendum, ampak zagotavljale resnejši odnos do instituta
               referenduma in racionalizacijo. Vključno, recimo, samo en primer bom navedel - s tem,
               da je verjetno to število podpisov, ki se zbere za to, da se sproži cel
               instrumentarij zbiranja 40 tisoč podpisov, najbrž prenizko. Kajti zbrati je potrebno
               1 000 podpisov brez overitve na upravni enoti v enem tednu, jaz mislim, da nekdo, ki
               mora potem v 40-ih dneh, največ 45-ih dneh, se pravi v petih, šestih tednih, zbrati
               40 tisoč podpisov, ki morajo biti overjeni pred upravno enoto, bo verjetno tudi v
               enem tednu zbral več kot tisoč podpisov, ki jih ni potrebno overjati.</p>
               <p>Tako je ena od možnosti, da se zagotovi, kot rečeno, večja resnost, da se pa ne
               blokirajo tiste pobude in zahteve, ki pa so resno mišljene in ki niso usmerjene v
               nagajanje ali vtikanje palice v zakonodajno kolesje. In odločba ustavnega sodišča gre
               tudi v to smer, da ustavno sodišče priporoča varovalke, ki bi preprečevale zlorabe
               referenduma.</p>
            </sp>
            <sp xml:id="SDZ4-Redna-13-2006-01-30.sp202">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je mag. Cvikl, ki bo postavil vprašanje ministru za finance.
            </p>
            </sp>
            <sp xml:id="SDZ4-Redna-13-2006-01-30.sp203">

               <speaker>MAG. MILAN M. CVIKL:</speaker>

               <p>Gospod predsedujoči! Poslanka in poslanci! Gospod Bajuk, spoštovani ministri!</p>
               <p>Gospod Bajuk, pred 13-imi meseci ste<gap n="..."/></p>
            </sp>
            <sp xml:id="SDZ4-Redna-13-2006-01-30.sp204">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo. Prosim za mir v dvorani.</p>
            </sp>
            <sp xml:id="SDZ4-Redna-13-2006-01-30.sp205">

               <speaker>MAG. MILAN M. CVIKL:</speaker>

               <p>Gospod minister, pred 13-imi meseci ste zaprisegli, da boste po svoji vesti in z
               vsemi močmi skrbeli za blaginjo v Sloveniji. Danes, na 13. redni seji me zanima, kako
               ste v primeru Vzajemne d.z.v. oziroma družbe za vzajemno zavarovanje, skladno s
               četrtim odstavkom 62. člena zakona o zavarovalništvu, poskrbeli za interese članov
               Vzajemne, zavarovance vzajemne zavarovalnice.</p>
               <p>Kot minister za finance ste neposredno odgovorni za sistemska vprašanja razvoja
               finančnega sistema, med katerimi je tudi vprašanje razvoja zavarovalništva. To v
               Sloveniji pričenja nuditi produkte dodatnega zdravstvenega zavarovanja. Da gre za
               zelo pomembno profitno vprašanje, je pokazala ostra medijska kampanja v preteklih
               mesecih. Sami ste desetletja živeli v tujini in vam je poznano, kako je s tem, ko si
               je potrebno za vsako zobno protezo priboriti soglasje zdravstvene zavarovalnice ali
               kot dobiček pod črto in nesolidarnost odloča o tem, ali vas bodo sprejeli na urgenci,
               na to ali ono operacijo. Tedaj morajo ljudje prodati vse, da bi plačali za
               zdravstveno oskrbo sebe ali svojih najdražjih. Ni čudno, da so v teh pogojih
               zdravstvene zavarovalnice, življenjske zavarovalnice in podobno najbogatejše
               institucije v sistemu v teh državam, zato desetine milijonov ljudi nimajo veljavnega
               zdravstvenega zavarovanja. To je danes situacija v Severni Ameriki, Južni Ameriki in
               še kje. Sprašujem se, ali nas bo <q>"bručanizacija"</q>, pardon, privatizacija v zdravstvu
               pripeljala tako daleč.</p>
               <p>Na drugi strani pa v Evropi zaradi stoletnih izkušenj, v Avstraliji, deloma v Kanadi
               deloma ohranjamo solidarnost kot temeljni kriterij delitve denarja v zdravstveni
               blagajni. Zato je eno od osnovnih razvojnih vprašanj nadaljnjega razvoja
               zdravstvenega zavarovalništva: Ali bo to vzajemno ali bo pa temeljilo na
               dobičkovnosti?</p>
               <p>Kako je interese ščitila Agencija za zavarovalni nadzor, je več kot jasna. Brez
               štiridnevne izredne seje državnega zbora nam ne bi uspelo zaščiti interese
               zavarovancev.</p>
               <p>V tej zvezi gospod minister me zanima: Kaj ste vi kot minister za finance naredili,
               da bi agencija delovala kot dober, kvaliteten in neodvisen regulator?</p>
            </sp>
            <sp xml:id="SDZ4-Redna-13-2006-01-30.sp206">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-13-2006-01-30.sp207">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik, za besedo. To vprašanje se je že večkrat pojavilo,
               hvala bogu, da sedaj imam tudi možnost, da ponovno odgovorim, ker včasih je bilo samo
               tako, da v moji odsotnosti so se stvari obračale pač v neki politični luči, ki je
               vedno zanimiva, ko gre za kakšne točke.</p>
               <p>Vaše vprašanje je, kaj sem naredil. Mislim, da je treba začeti zelo natančno. 10.
               novembra leta 2005 je Vzajemna poslala pisma, v kateri je obvestila svoje člane,
               kakšne so bile njihove namere, kako si predstavljajo preoblikovanje lastninjenja, ki
               pa je v naši zakonodaji v četrtem poglavju zakona o zavarovalništvu, ki je bil že
               leta 2000 sprejet, tudi že določena. Sam sem se takoj zanimal in sem hotel
               zagotoviti, da resnično sistem deluje. Dobil sem zagotovilo s strani agencije za
               nadzor, da stvar zelo dobro proučuje. Dejstvo je, da v 25-ih dneh po tem datumu, in
               sicer 5. decembra je AZN poslala obvestilo Vzajemni in jih obvestila, da sodijo, da
               so v tej njihovi odločitvi in v tem sporočilu članstvu vključene težke kršitve
               zakona. 10 dni kasneje, ker to zakon pač tako veleva in to možnost tudi da, se je
               seveda vodstvo Vzajemne pritožilo. 15. decembra je izdala odredbo, v kateri je
               zahtevala odpravo teh kršitev. Predsednik senata je tudi pač odgovoril na ugovor s
               strani Vzajemne. Pritožbe na odredbo so bile seveda takoj vložene. 29. decembra je
               senat izdal dokončno odločbo in zavrnil pritožbo na uredbo in tudi sprejel odločbo,
               da morajo odpraviti te stroge kršitve, težke kršitve zakona. Istočasno pa je uvedel
               in začel postopek za odvzem licence predsedniku uprave. Ta stvar je sedaj že
               dokončna. Licenca je bila, kar se tiče agencije za nadzor, izvzeta. Pritožba je na
               vrhovnem sodišču že bila vložena takoj, 30. V teh dneh mora tudi agencija odgovoriti
               na to; ampak bistvo tega je sledeč. Glede na postopke, ki jih je ta državni zbor
               sprejel, in zakon, ki predvideva v takšni primerih tristopenjski postopek, je
               agencija za zavarovalni nadzor delovala v najkrajših možnih terminih in dejansko tudi
               tako odločala.</p>
               <p>Na vaše prvo vprašanje - kaj sem storil? Prepričal sem se takoj od začetka, da sistem
               deluje in da bo sistem, takšen kot imamo, tudi tu ukrepal pravočasno. V tem smislu
               mislim, da je dolžnost popolnoma izpolnjena. Rad bi pa dodal sledeče. Kar se tiče
               zakona o zavarovalništvu, zahteva od ministrstva za finance oziroma mu naloži samo to
               nalogo, da kar se tiče nadzora ali pa odnosa do AZN, do Agencije za zavarovalni
               nadzor, da predlaga predsednika ali direktorja, <gap n="..."/> odstranitev, to se pravi, vodstvo
               in pa člane nadzornega sveta. Predlaga pa - komu? Predlaga pa vladi. Kdo pa ima
               nadzor nad AZN? Državni zbor Republike Slovenije, tudi pričujoči poslanci pa tisti,
               ki jih danes ni, in računsko sodišče. Upam, da boste to odgovornost tudi izvajali in
               da enkrat za vselej, namesto da se samo nekaj trdi, da bi poklicali odgovorne
               osebnosti, kateri smo zaupali, da to stvar vodijo, da tudi v tem državnem zboru
               obrazložijo svoja stališča, kaj so napravili, ne pa, da vedno ponavljamo ene in iste
               medijske zgodbe. Hvala.</p>
            </sp>
            <sp xml:id="SDZ4-Redna-13-2006-01-30.sp208">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl.</p>
            </sp>
            <sp xml:id="SDZ4-Redna-13-2006-01-30.sp209">

               <speaker>MAG. MILAN M. CVIKL:</speaker>

               <p>Hvala lepa. Dovolite, da dopolnim svoje vprašanje, minister. Ni se treba nič
               razburjati. Vi ste zaprisegli, da boste skrbeli za blaginjo vseh, torej tudi vseh
               članov Vzajemne. Moj problem je v tem, da brez tega - in to je danes priznal vaš šef
               - brez tega, da bi imeli 4-dnevno izredno sejo državnega zbora, Vzajemne ne bi
               zaustavili. Zanima me, kaj ste vi, ki delujete kot nadzorni organ, skupaj z državnim
               zborom nad Agencijo za zavarovalni nadzor, naredili? Ker bi po mojem mnenju seveda
               gospod Gorišek moral biti na vaš predlog, in samo vi to lahko predlagate, predčasno
               razrešen. Zakaj? Naj vam povem, da na enem odboru za finance na katerem predstavnikov
               ministrstva za finance ni bilo, smo poslanci rekli, da v poročilu državnemu zboru za
               leto 2004 ni opisal razmer na področju zavarovalništva. Še posebej ne na področju
               zdravstvenega zavarovalništva, čeprav smo že takrat opozarjali, in potem kolega
               Pavliha s poslanskim vprašanjem, da so problemi resni.</p>
               <p>Dalje, ker je AZN dopustila, da so zavarovalnice sklepale pogodbe z rezervacijami v
               nasprotju z določbami šestega odstavka 117. člena in 7. točke 83. člena zakona o
               zavarovalništvu, in je AZN tako dopustila oškodovanje zavarovancev Vzajemne za okoli
               5 milijard. Zato, ker je v Vzajemni opustil škodo dolžnost varovanja zavarovancev in
               o takšnih škodah ni obvestil organov pregona. Da ne govorim o drugih zadevah, ki se
               tičejo delovnopravne zakonodaje. Ključno je to, da je gospod direktor AZN svoje delo
               opravljal nevestno, nestrokovno, ravnal nezakonito, ker je opuščal ali drugače ni
               uporabil pravice obveznosti odgovornosti iz delovnega razmerja. To pravi zakon o
               javnih uslužbencih. In on je znotraj tega zakona o javnih uslužbencih funkcionar,
               deluje preko zakona o javnih agencijah, in vi ste tisti, ki bi ga lahko predlagali
               vladi v razrešitev. Zakaj tega niste storili?</p>
            </sp>
            <sp xml:id="SDZ4-Redna-13-2006-01-30.sp210">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister.</p>
            </sp>
            <sp xml:id="SDZ4-Redna-13-2006-01-30.sp211">

               <speaker>DR. ANDREJ BAJUK:</speaker>

               <p>Res je, da zakon o zavarovalništvu nalaga ministru za finance odgovornost, da lahko
               predlaga tudi razrešitev. Zakaj je nisem predlagal? Ker se ne strinjam z vami, da je
               gospod Jurij Gorišek delal nevestno ali pa da je kršil zakon ali da ni pravočasno
               dejansko tudi odločal. Prepričan sem - in sem se tudi sam prepričal -, da je AZN
               delovala in začela takoj, odgovorila in analizirala situacijo takoj, kot sem že
               rekel, praktično v treh tednih je izdala odločbo in obvestila Vzajemno in njeno
               vodstvo, da so v tem njihovem sporočilu ali pismu članstvu vključene težke kršitve
               zakona. Seveda, od tam naprej pa deluje zakon, takšen kot je bil sprejet, ki, kot sem
               rekel, predvideva takšne postopke in takšne termine, kot ste jih v državnem zboru
               tudi sprejeli. Zato nisem predlagal njegove razrešitve in tudi ne nameravam
               predlagati njegove razrešitve. Prav gotovo pa ima državni zbor ne samo pravico, tudi
               dolžnost, da te stvari pregleda. Samo državni zbor ima nadzor nad to agencijo. Tu se
               ne strinjam z vami, ker vedno ponavljate in se vedno motite - zdaj že mislim, ker ste
               to že desetič rekli, da je to zavestno. Ministrstvo za finance nima nadzora nad
               agencijo. Dobro veste, da je neodvisna, in nima te pravice. Od zdaj naprej upam, da
               vam je jasno, če ne, vam bom pa še enkrat podaril zakon o zavarovalništvu, da boste
               enkrat za vselej že prebrali. Hvala.</p>
            </sp>
            <sp xml:id="SDZ4-Redna-13-2006-01-30.sp212">

               <speaker>PODPREDSEDNIK DR. MARKO PAVLIHA:</speaker>

               <p>Proceduralno, gospod Cvikl?</p>
            </sp>
            <sp xml:id="SDZ4-Redna-13-2006-01-30.sp213">

               <speaker>MAG. MILAN M. CVIKL:</speaker>

               <p>Proceduralno. V skladu z drugim odstavkom 236. člena predlagam, da se opravi razprava
               o tem neustreznem odgovoru gospoda Bajuka. Dovolite, da to pojasnim v času, ki je za
               to na voljo.</p>
               <p>Poglejte, gospod Bajuk - če se pomirite -, gre za to, da<gap n="..."/> <stage>/Oglašanje iz ozadja./</stage>
            </p>
            </sp>
            <sp xml:id="SDZ4-Redna-13-2006-01-30.sp214">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo! Gospod Cvikl ima besedo.</p>
            </sp>
            <sp xml:id="SDZ4-Redna-13-2006-01-30.sp215">

               <speaker>MAG. MILAN M. CVIKL:</speaker>

               <p>Da je v skladu z 259. členom zakona o zavarovalništvu razreševanje direktorja
               agencije v pristojnosti vlade Republike Slovenije na predlog ministra za finance. To,
               kar ste vi povedali, gospod minister za finance - ne vem, če se gospod minister za
               zdravje z vami strinja -, če bi vse to bilo res, kar ste rekli, mi ne bi potrebovali
               izredne seje - ker je vse bilo legalno, ker je bilo vse zakonito. In bi se problem
               preoblikovanja Vzajemne rešil brez štiridnevne izredne seje državnega zbora. Potem
               vas seveda moram vprašati - zakaj ste predlagali izredno sejo? To sprašujem tudi
               zato, ker ste dan po tistem, ko je vlada bila seznanjena, da je strokovni svet
               agencije razrešil gospoda Jakliča, ste predlagali vi verjetno na njegov predlog
               razrešitev gospoda Miloša Časa z dolžnosti člana strokovnega sveta agencije.</p>
               <p>Gospod predsedujoči, predlagam, da jutri odločamo o tem, da bomo na podlagi drugega
               odstavka 246. člena odločili o neustreznem odgovoru ministra gospoda Bajuka, ker sem
               ga vprašal, kaj je resnično naredil kot minister za finance za kontrolo nad
               delovanjem Agencije za zavarovalni nadzor. On pa pravi, da je vse v redu. Mi smo pa
               imeli izredno stanje in štiridnevno izredno sejo. Mislim, da je prav, da se ob tem
               odgovoru pogovorimo o tem, kako gospod Bajuk, gospod Bručan, gospod Janša skrbite za
               razvoj vzajemnega zavarovanja. Gre za neizpolnjevanje četrtega odstavka 62. člena,
               celo sprejeli smo avtentično razlago, da bi vladi in AZN bilo jasno kaj mora
               narediti.</p>
               <p>Drugič. Da se pogovorimo o vašem odgovoru, ker ste vi odgovorni za sistemska
               vprašanja, gospod minister za finance, sistemska vprašanja razvoja zavarovalniškega
               sektorja znotraj, katerega je tudi zdravstveno zavarovanje, očitno.</p>
               <p>In tretjič. Predlagam, da seveda se pogovorimo o teh nekaterih osnovnih principih,
               ker pri Vzajemni je brez intervencije državnega zbora šlo preprosto za to, da bi
               dobiček pod črto in ne solidarnost bila temelj odločanja o seveda pravicah
               zavarovancev. In zato gospod minister predlagam, da to temeljno razvojno vprašanje -
               gospod predsedujoči, jutri bomo o tem odločali - temeljno razvojno vprašanje
               ohranjanja pravičnosti v zdravstvu, da o tem razpravljamo. To lahko naredimo, da se
               <gap n="..."/><stage>/Vmesno govorjenje./</stage><gap n="..."/> odločimo za javno razpravo o neodgovoru ministra za
               finance. Hvala lepa.</p>
            </sp>
            <sp xml:id="SDZ4-Redna-13-2006-01-30.sp216">

               <speaker>PODPREDSEDNIK DR. MARKO PAVLIHA:</speaker>

               <p>Čakajte, zdaj bom jaz pojasnil ministrom, ki se tako razburjajo, da gre za kršitev
               poslovnika. Namreč, po 246. členu ima poslanec, v kolikor je nezadovoljen z odgovorom
               kateregakoli ministra ali predsednika vlade, možnost zahtevati, da se o tem odgovoru
               opravi razprava v državnem zboru. Seveda o tem državni zbor odloča v okviru
               glasovanja in poslanec, ki to predlaga, ima pravico to obrazložiti in za to ima čas
               dve minuti. Ali se pri tem drži okvirov obrazložitve ali ne, smo pa zopet seveda pri
               izvirnem grehu, kje je tista meja med obrazložitvijo, kje seveda jo pa ni več. Gospod
               Sok, proceduralno.</p>
            </sp>
            <sp xml:id="SDZ4-Redna-13-2006-01-30.sp217">

               <speaker>ALOJZ SOK:</speaker>

               <p>Hvala lepa, gospod predsedujoči. Torej jaz ugotavljam, da vi kot predsedujoči, ki
               vodite sejo, morate v skladu s poslovnikom to, kar ste sedaj povedali, tudi
               ugotavljati, sproti. Če poslanec se oddali od prvotnega vprašanja in pri tem razvija
               svoja vprašanja naprej, minister pa mu ne more odgovarjati, potem ste seveda dolžni
               vsakega poslanca na to opozoriti, kajti to, kar počne kolega Cvikl, to je seveda
               izigravanje poslovnika in to danes ni prvič. To je se ponovilo po mojem štetju že
               tretjič. Hvala lepa.</p>
            </sp>
            <sp xml:id="SDZ4-Redna-13-2006-01-30.sp218">

               <speaker>PODPREDSEDNIK DR. MARKO PAVLIHA:</speaker>

               <p>Gospod Cvikl, mislim, da ni potrebno nič proceduralno. Ne, poglejte, prihajamo v
               razpravi in debato. Jaz sem pač - prosim lepo za mir v dvorani! Jaz sem se odločil,
               da do te kršitve ni prišlo in sejo vodim samo jaz in jo bom tudi vodil v naprej.</p>
               <p>Besedo ima gospod Samo Bevk, ki postavlja vprašanje odsotnemu ministru za zunanje
               zadeve.</p>
            </sp>
            <sp xml:id="SDZ4-Redna-13-2006-01-30.sp219">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Slovenska narodna skupnost v
               sosednjih državah je pomemben most sodelovanja in povezovanja. Predstavniki naših
               manjšin v sosednjih državah, v Avstriji in Italiji, na Madžarskem in Hrvaškem niso
               zadovoljni s svojim položajem ter izvajanjem pogodb in zakonov, ki so bili sprejeti
               in zagotavljajo njihove pravice. Tukaj mislim predvsem na avstrijsko državno pogodbo
               in uresničevanje 7. člena pogodbe, posebej v zvezi s postavljanjem dvojezičnih
               krajevnih napisov na Koroškem. Po pisanju Karnter Tageszaitung naj bi v teh dneh na
               avstrijskem Koroškem celo pošiljali SMS sporočila z naslednjo vsebino, navajam: <q>"Z
               odpiranjem tega SMS sporočila ste pravkar ubili koroškega Slovenca. Pošljite SMS
               naprej in sodelujte pri akciji čista Koroška."</q> V ta okvir gre lahko tudi Heiderjeva
               zahteva o koroškem referendumu glede dvojezičnih krajevnih napisov.</p>
               <p>Potem je tukaj še problem izvajanja oziroma neizvajanja zaščitnega zakona za
               slovensko manjšino v Italijo. Neizvajanje pogodbe med vladama Slovenije in Madžarske
               s strani slednje ter pred leti iz Hrvaške ustave izločene avtohtone slovenske narodne
               manjšine, da posebej ne omenjam tudi problemov z določitvijo meje med Slovenijo in
               Hrvaško.</p>
               <p>Mislim, da imata sedaj vlada Republike Slovenije in slovenska politika idealno
               priložnost, da korigirata prioritete v zunanji politiki in močneje uveljavita svoje
               interese in interese naših manjših, ki živijo v sosednjih državah. Konec lanskega
               leta je Republika Slovenija dokaj uspešno končala predsedovanje OVSE, pričela pa se
               je tudi pripravljati na predsedovanje Evropski uniji v letu 2008. Prav zaradi tega
               mislim, da je sedaj priložnost za preusmeritev naše pozornosti k reševanju problemov,
               s katerimi se soočajo naše manjšine v sosednjih državah. V naslednjih dveh letih, v
               letu 2006 in 2007, bi to morala biti prioriteta naše zunanje politike.</p>
               <p>Poleg tega bi vas rad, spoštovani gospod minister, v odsotnosti, danes glede na
               odgovor predsednika vlade, gospoda Janeza Janše na moje poslansko vprašanje pred
               letom dni vprašal: Ali bo vlada Republike Slovenije pričela s postopkom za
               notifikacijo avstrijske državne pogodbe? Ter: Kakšni bodo prednostni ukrepi slovenske
               zunanje politike zaradi kratenja pravic slovenski narodni manjšini v sosednjih
               državah?</p>
               <p>Kot rečeno, je moje vprašanje namenjeno ministru za zunanje zadeve, dr. Dimitriju
               Ruplu in pričakujem, da mi bo ustno odgovoril na naslednji seji. Hvala lepa.</p>
            </sp>
            <sp xml:id="SDZ4-Redna-13-2006-01-30.sp220">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Anton Kokalj, in sicer za ministra za okolje
               in prostor.</p>
            </sp>
            <sp xml:id="SDZ4-Redna-13-2006-01-30.sp221">

               <speaker>ANTON KOKALJ:</speaker>

               <p>Spoštovani ministri, predsedujoči! Glede na nedavne dogodke v lokalu Lipa in
               informacije v medijih glede delovanja inšpekcijskih služb na ministrstvu za okolje in
               prostor, me zanima: Kakšna je vaša ocena stanja inšpekcijskih služb in kakšni so bili
               vaši ukrepi po tem dogodku? Predvsem me zanima, če ste natančno raziskali delovanje
               nadrejenih inšpektorjev, torej vodij vaše gradbene inšpekcije za območje Ljubljane in
               njene okolice in glavne državne gradbene inšpektorice? Zanima me tudi, na kakšen
               način odgovorni nudijo podporo in kako usmerjajo delo inšpektorjev, ki se s problemi
               morajo srečevati na terenu?</p>
               <p>Prosim tudi za podatek, katere zadeve in kako uspešno je gradbena inšpekcija za
               Ljubljano in njeno okolico reševala probleme v preteklem letu, predvsem na področju,
               za katero je zadolžena.</p>
               <p>Zanima me: Kje so vzroki, da so v nedavni preteklosti, se pravi dobro leto nazaj
               morali nekateri inšpektorji iskati policijsko varstvo celo za bivanje na domu in kako
               so v tem primeru ukrepali njihovi nadrejeni?</p>
            </sp>
            <sp xml:id="SDZ4-Redna-13-2006-01-30.sp222">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-13-2006-01-30.sp223">

               <speaker>JANEZ PODOBNIK:</speaker>

               <p>Hvala za besedo. Poskušal bom odgovoriti na vprašanje gospoda poslanca Kokalja.
               Najprej bi rad povedal, da sem že pred tem nesrečnim dogodkom v enem od ljubljanskih
               nočnih klubov oziroma disko klubov se pogovarjal tako z direktorjem inšpektorata za
               prostor. Na mojo zahtevo, na moj predlog sem se tudi srečal z vodjo območne enote
               Ljubljana in se o nekaterih odprtih vprašanjih pogovoril tudi z glavno republiško
               inšpektorico. Na vaše konkretno vprašanje pa odgovarjam naslednje. V območni enoti
               Ljubljana je delo gradbene inšpekcije oslabljeno, kajti v zadnjih štirih letih od 14
               gradbenih inšpektorjev, ki so opravljali nadzor nad širšim območjem mesta Ljubljane,
               jih je kar 9 in praviloma najbolj izkušenih odšlo v druge službe. Nadomešča se jih z
               novimi. Ampak za vsakega novega inšpektorja velja, da potrebuje praktično vsaj dve
               leti, da so potem lahko opravi vse potrebne izpite za samostojno delo. To so zelo
               zapleteni zahtevni izpiti po določbah zakona o inšpekcijskem nadzoru. Ker je ob tem
               za kvalitetno delo gradbenega inšpektorja potrebno vsaj dve leti izkušenj in dela ob
               pomoči kvalitetnih izkušenih inšpektorjev, je to dodaten argument, ki govori o tem,
               da bo potrebno na področju gradbene inšpekcije v območni enoti Ljubljana storiti
               nekatere spremembe. Kot zanimivost, tudi gradbena inšpektorica, ki je vodila
               obravnavani inšpekcijski postopek, o katerem vi sprašujte, je v mesecu marcu odšla v
               drugo službo. Razlogi za to so bili različni.</p>
               <p>Na vaše vprašanje, kako je delovala območna enota Ljubljana na področju gradbenih
               inšpektorjev, lahko rečem, da so gradbeni inšpektorji v letu 2005 izdali 278 odločb,
               povprečno 16,35 na inšpektorja, in smo vzeli za primerjavo območno enoto Maribor, ti
               so izdali 619 odločb, ker jih je manj, to pa pomeni povprečno 44 na inšpektorja, tudi
               to nekaj pove.</p>
               <p>Vprašujete me tudi glede groženj in na kakšen način poskušamo odreagirati. Jaz sem se
               detajlno na to temo pogovoril z najbolj odgovornimi in imam naslednji odgovor.
               Gradbeni inšpektorji pri svojem delu doživljajo tudi grožnje, izražene v različnih
               oblikah. Vedno kadar inšpektor v naprej pri inšpekcijskem nadzoru pričakuje odpor,
               ogrožanje varnosti, zaprosi policijsko postajo za asistenco pri inšpekcijskem
               nadzoru. To določa zakon o splošnem upravnem postopku in o policiji. V primerih, da
               pa je gradbeni inšpektor pri inšpekcijskem nadzoru ogrožen pa nima policijske
               asistence, pa takoj pokliče številko 113 in ta pride v najkrajšem možnem času. Tudi v
               primeru nadzora gradbene inšpekcije v lokalu Lipa je gradbena inšpektorica opravila
               nadzor v lokalu skupaj s tržno inšpekcijo in to v spremstvu policije. Ta podatek sem
               pridobil pred kratkim. Policijsko varstvo oziroma opazovanje območja, kjer živi, je
               inšpektorica sprejela na predlog policije zaradi izrečenih groženj in mnenja policije
               o dejanski možnosti ogrožanja varnosti oziroma novih groženj.</p>
               <p>Sprašujete tudi, kakšna je pomoč, če jo potrebujejo? V okviru inšpektorata, ko
               inšpektor v zvezi s svojem delom potrebuje pravno pomoč, le-to pravočasno in korektno
               zagotovijo v uradu glavnega inšpektorja, ki je kadrovsko dobro popolnjen na tem
               področju. Tudi v primeru opravljanja nadzora gradbenih inšpektorjev, praviloma
               gradbeni inšpektorji tega ne opravljajo v območju, kjer živijo, da se čim bolj
               zmanjšajo možnosti ogrožanja na domu in tudi družinskih članov.</p>
               <p>Še ena tema, ki je vezana na odstranitev nelegalnih gradenj. V svetu to vprašanje
               rešujejo zelo različno. V sosednji Italiji prisilno odstranitev objekta opravi
               vojska, zanimivo, brez prisotnosti gradbenega inšpektorja, ki je vodil postopek. Tako
               zavezanec ne ve za identiteto oseb, ki izvršbo opravljajo. Pri nas je bila v letu
               1993 s takratno spremembo zakona o urejanju naselij drugih posegov v prostor vnešena
               določba, da upravne izvršbe odločb urbanistične inšpekcije opravlja koncesionar.
               Kasneje za realizacijo te določbe ni bilo ustrezne širše podpore in tako ponovno še
               vedno inšpektor izvršbe opravlja sam s pomočjo izvajalca gradbenega podjetja,
               izbranega na podlagi javnega razpisa po določbah zakona o javnih naročilih. Imam še
               nekaj dodatnih informacij oziroma podatkov o vseh postopkih gradbene inšpekcije v
               zvezi z lokalom Lipa. Hvala lepa.</p>
            </sp>
            <sp xml:id="SDZ4-Redna-13-2006-01-30.sp224">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod Kokalj.</p>
            </sp>
            <sp xml:id="SDZ4-Redna-13-2006-01-30.sp225">

               <speaker>ANTON KOKALJ:</speaker>

               <p>Želel bi predvsem skoncentriran odgovor v zvezi z načrtovanimi ukrepi na območju
               enote Ljubljana kot sem omenil.</p>
               <p>Čudi me tole. Sam sem še kot župan imel opravka s to inšpekcijsko enoto, in sicer s
               tem, da je inšpektor izdal odločbo o širitvi prizidka k vrtcu, ki smo ga zelo na
               hitro gradili zaradi potreb. Vodja območne enote je <q>"pribil"</q>, da on stoji za
               inšpektorjem stoprocentno, ne glede na to, kakršnikoli so že interesi lokalne
               skupnosti. Jaz sem imel dober občutek, da ta vodja verjetno dosledno stoji tudi za
               inšpektorji, ko ukrepajo v drugih primerih. Zato me je zelo začudilo, vsaj kolikor
               vem, se v tem času vodstvo ni menjalo, da to ni bilo tako v primeru, ki je bil prej
               omenjen.</p>
               <p>Zato me resnično zanima, ker mislim, da je Ljubljana z okolico najbolj izpostavljen
               del v Sloveniji, če bo dobro potekalo delo inšpektorjev, se pravi človeško, v skladu
               z zakonom in za vse primere enako, potem mislim, da je lahko to dober model, da se
               inšpekcijske službe v celotni državi začnejo obnašati kot inšpekcijske službe. Vsi
               vemo, da na inšpekcijske službe se polaga vedno več pristojnosti, hkrati so pa
               inšpektorji zelo prepuščeni samim sebi. To seveda ni sedaj edini primer, bom rekel,
               vaše področje, ampak to je tudi na nek način moj apel, da bi se v naši državi
               razmislilo, koliko daleč in koliko resno mislimo z vsemi vrstami inšpekcijskih služb.
            </p>
            </sp>
            <sp xml:id="SDZ4-Redna-13-2006-01-30.sp226">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, če želite.</p>
            </sp>
            <sp xml:id="SDZ4-Redna-13-2006-01-30.sp227">

               <speaker>JANEZ PODOBNIK:</speaker>

               <p>Samo na kratko bom še odgovoril. Jaz menim, da je vaš apel na mestu. Bilo je pred
               kratkim pomembno srečanje na političnem kolegiju pri predsedniku vlade, kjer so bili
               sprejeti nekateri sklepi na tem področju in so posamezni pristojni ministri dobili
               nekatere odgovorne naloge, da se nekaj na tem področju premakne.</p>
               <p>Odpirate dve temi. Eno je samo delovanje vodje območne enote v Ljubljani. Tu je
               povsem jasno, kakšna je pristojnost njegovega nadrejenega, da to uredi. Ampak drugo
               področje, in tukaj vidim svojo pozicijo kot minister še posebej pomembno. Glede na
               razpoložljivo relativno majhno število izkušenih gradbenih inšpektorjev območne enote
               Ljubljana, še posebej s pooblastili za opravljanje nadzora in ukrepanje, je naša
               prvenstvena naloga, da na tem področju čim prej z ustreznimi razpisi to število
               uredimo v skladu z normativi, ki so za to določeni.</p>
               <p>Kar se pa tiče samega postopka glede suporta nadrejenega pri delu konkretne
               inšpektorice, pa bi rad povedal naslednje. Primer, ki se je zgodil, ne sme pomeniti,
               da bi se zgodil nekakšen elementarni pogrom ali nezaupanje v delo inšpektorjev. Ravno
               obratno. Z ustreznimi postopki, podzakonskimi, bi rekel, akti in spremembo zakona
               moramo omogočiti, da bo inšpektor imel status in veljavo v družbi in spoštovanje.
               Potrebno je razumeti, da je biti dober inšpektor v slovenski družbi težko. To je
               poklic, ki ni vabljiv. Slišim, da se na razpise za gradbene inšpektorje na območni
               enoti v Kopru nihče ne prijavi in potem dobi službo nekdo, ki ima vse pogoje, pa je
               doma s tržaškega, iz sosednje države. Sedaj po novih pravili EU je to mogoče. Tudi na
               nekatere druge razpise, ki so, se ne prijavljajo. Pred nami je težka naloga, da
               najverjetneje na ta mesta z ustreznimi razpisi povabimo kompetentne, korektne in z
               dobro izobrazbo tudi mlajše ljudi, ki bodo potrebovali nekaj časa, da bodo lahko
               odgovorno opravljali vlogo inšpekcijskih služb v Republiki Sloveniji.</p>
            </sp>
            <sp xml:id="SDZ4-Redna-13-2006-01-30.sp228">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V prvem krogu imamo še gospo Majdo Širco, ki bo postavila vprašanje
               ministru za kulturo.</p>
            </sp>
            <sp xml:id="SDZ4-Redna-13-2006-01-30.sp229">

               <speaker>MAJDA ŠIRCA:</speaker>

               <p>Spoštovani minister! Sva se načakala, ampak vzdušje je sedaj bolj intimno, tako bolj
               kot pri večernicah, se pravi, lahko je tudi bolj iskreno. Konec koncev, spremlja nas
               ne noben parlamentarni, ne drugi, ne tretji televizijski program, zato pričakujem
               odgovor, dosti iskren odgovor na vprašanje o stanju Kobilarne Lipica. Res da bi lahko
               podobno vprašanje postavila tudi drugim vašim kolegom, ki skrbijo za izvajanje
               zakona, ampak skladno s koalicijsko pogodbo in sklepi vlade je prav ministrstvo za
               kulturo tisto, ki skrbi za izvajanje zakona o Kobilarni Lipica.</p>
               <p>Stanje v Lipici me pa seveda skrbi zaradi tega, ker se je v javnosti pojavila
               informacija, ki jo je posredoval dr. Miha Brejc, predsednik sveta Kobilarne Lipica in
               tudi prvi mož lipiškega Golf kluba. Izjavil je namreč, da bo leta 2007 golf igrišče v
               Lipici razširjeno. Pravi, da idejni projekt imamo, sedaj poteka količenje oziroma
               geodetska dela, izvedbeni projekt nastaja, pravi dr. Miha Brejc v Primorskih novicah
               31. decembra lani. In sodeč po tem zapisu, naj bi golf igrišče bilo razširjeno iz
               sedanjih 9 na 18 lukenj in to s krčenjem površin ali pa z novimi zemljišči. Glede na
               to, da idejni projekt že obstaja, je tudi najbrž odgovor na to ali ali jasen. Ampak
               tako velik poseg v krajino bi bil, kot izjavlja dr. Brejc, možen zgolj z lokacijsko
               informacijo in brez gradbenega dovoljenja oziroma brez spremembe zakona. To je pa
               hudo, vi minister, ki skrbite za izvajanje tega zakona.</p>
               <p>Sprašujem vas: Ali gre za poseg v zavarovano območje zavoda 425-letno tradicijo, v
               zavarovano območje Kobilarne Lipica? Ali gre za poseg v tisto območje, ki ga
               opredeljuje zakon? Ali bo vlada zato, da bo v Lipici pridobila golf igrišče,
               spremenila zakona. Hvala minister.</p>
            </sp>
            <sp xml:id="SDZ4-Redna-13-2006-01-30.sp230">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp231">

               <speaker>DR. VASKO SIMONITI:</speaker>

               <p>Hvala lepa za vprašanje. Kakšno je vzdušje pri večernicah, moram reči, da ne vem.
               Skrb za izvajanje zakona ministrstvo za kulturo neposredno nima, ampak zgolj
               koordinira delo med ministrstvi, da bi Lipico sanirali.</p>
               <p>V skladu s poslovnikom smo dobili na ministrstvo za kulturo naslednje vprašanje
               spoštovane poslanke, ki se glasi: <q>"Mediji poročajo, da prihaja do razširitve golf
               igrišča v Lipici. Za kakšen projekt gre? Kdo ga je naročil, kdo ga izvaja in ali
               posega v zavarovano območje Kobilarna Lipica?"</q></p>
               <p>V zvezi s tem vprašanjem oziroma temi vprašanji, bi vam odgovoril sledeče. Za projekt
               gre, ki se glasi z delovnim naslovom Sanacija golf igrišče in pašnih površin v
               Kobilarni Lipica.</p>
               <p>Kdo ga je naročil? V okviru enotnega programskega dokumenta oziroma njegovega ukrepa
               1.4 namerava ministrstvo za šolstvo in šport kot predlagatelj pretežno iz sredstev
               evropskega sklada za regionalni razvoj izvesti ta projekt. Končni upravičenec naj bi
               bil pri tem državni javni zavod Kobilarna Lipica.</p>
               <p>Kdo ga izvaja? Nihče ga še ne izvaja, bo ga pa izvajala Kobilarna Lipica, ker je
               projekt v fazi priprave in še ni bil potrjen na ustreznih organih enotnega
               programskega dokumenta.</p>
               <p>Ali posega v zavarovano območje Kobilarne Lipice? Po predvidevanjih bo posegal v
               zavarovano območje, vendar le v okviru obsega sedanjega golf igrišča. V primeru
               realizacije tega projekta bo sanirano igrišče za golf v sedanjem obsegu. Torej ni
               širitve. Hvala lepa.</p>
            </sp>
            <sp xml:id="SDZ4-Redna-13-2006-01-30.sp232">

               <speaker>PODPREDSEDNIK MAG. VASJA KLAVORA:</speaker>

               <p>Želite še? Prosim.</p>
            </sp>
            <sp xml:id="SDZ4-Redna-13-2006-01-30.sp233">

               <speaker>MAJDA ŠIRCA:</speaker>

               <p>Hvala za odgovor. Če ne gre za širitev, gre za poseg v zavarovano območje Kobilarne
               Lipica, se pravi za poseg, da se v obstoječem območju, ki je zavarovano, uredi tudi
               golf igrišče, ki bo, na to bi želela dobiti odgovor, imel več lukenj, se pravi več
               prostora, ali bo imel manj prostora.</p>
               <p>Če tudi se bo sprememba dogajala znotraj zavarovanega območja, sprašujem: Ali se bo
               golf igrišče širilo na račun, recimo pašnikov oziroma tistega prostora, ki je zdaj
               zavarovano kot naravna dediščina? Ali mi lahko samo z da ali ne odgovorite, ali bo
               ostalo golf igrišče tako, kot je, brez večje količine teh lukenj, ali ne? Hvala.</p>
            </sp>
            <sp xml:id="SDZ4-Redna-13-2006-01-30.sp234">

               <speaker>DR. VASKO SIMONITI:</speaker>

               <p>Hvala lepa. V primeru realizacije bo sanirano igrišče za golf v sedanjem obsegu,
               torej ni širitev, glede na to, kar se sedaj predvideva. To pomeni, ureditev travnih
               površin, odstranitev starega asfaltnega teniškega igrišča, prestavitev vadišča,
               popravilo dveh igralnih polj, popravilo enega udarjališča, ureditev treh novih
               igralnih polj z racionalizacijo izrabe površin izključno znotraj obsega sedanjega
               igrišča. V okviru sanacije in obnove kraške krajine pa bi bile sanirane in obnovljene
               drevesne skupine na igrišču za golf in v drevoredu, ki meji na igrišče, postavljene
               nove lesene ograje ter očiščeni sedaj zarasli pašniki ob Bazoviški cesti na
               Mehljivcu. Torej, sedaj bi bili očiščeni zarasli pašniki za konje, torej bi prišlo
               tudi do obnovitve pašnikov.</p>
            </sp>
            <sp xml:id="SDZ4-Redna-13-2006-01-30.sp235">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na drugi krog poslanskih vprašanj. Ministru za delo, družino in
               socialne zadeve, mag. Drobniču, bo postavil poslansko vprašanje gospod dr. Marko
               Pavliha. Izvolite.</p>
            </sp>
            <sp xml:id="SDZ4-Redna-13-2006-01-30.sp236">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik. Gospod minister, maloprej sva se gledala, bi rekel,
               od obraza v hrbet, zdaj pa tudi <q>"on face"</q>.</p>
               <p>Zanima me pa naslednje. Svet doma upokojencev Gradišče je na svoji avgustovski seji
               lansko leto imenoval za direktorja zavoda gospoda Silvana Gregoriča, ki je bil
               dolgoletni direktor tega zavoda, in sicer opremljen z vsemi kvalifikacijami,
               certifikatom evropskega združenja direktorjev za vodenje doma in dolgoletnimi
               izkušnjami, ki se kažejo po izjemno uspešnem delovanju tega doma. Vi ste na podlagi
               pooblastila, ki ga imate na podlagi zakona o socialnem varstvu, sklenili, da soglasja
               k njegovemu imenovanju ne daste. In tega soglasja oziroma odklonitve tudi niste
               obrazložili, kar je sicer v skladu z zakonom.</p>
               <p>Boris Koprivnikar, predsednik združenja direktorjev, vas je v imenu skupnosti
               socialnih zavodov Slovenije prijazno pozval, da obrazložite svojo odločitev. In
               sicer, če lahko citiram, pravi: <q>"Nepoznavanje razlogov za neimenovanje dolgoletnega
               direktorja doma, v katerem niso bile ugotovljene nepravilnosti, težave v poslovanju
               ali pri odnosih med delavci in stanovalci, namreč odpira možnosti za različna
               ugibanja predvsem v smeri kadrovanja na osnovi političnih opredelitev in ne na osnovi
               strokovnosti ter izkušenj. Poleg tega je kandidata izbral svet zavoda, ki brez
               dodatnih informacij tudi nima razloga za drugačno odločitev pri ponovni izbiri. Tudi
               med kolegi direktorji drugih zavodov se zaradi pomanjkanja uradnih informacij
               ustvarja neprijetna klima, ki po našem mnenju škodljivo vpliva na delo direktorjev,
               zmanjšuje njihovo motivacijo in jih odvrača od vsebinskih problemov vodenja zavodov."</q>
               <stage>(Konec citata.)</stage></p>
               <p>Zato vas sprašujem, spoštovani gospod minister mag. Drobnič: Na osnovi kakšnih
               kriterijev ste sprejeli svojo odločitev? Ali vas je pri tem vodila politična
               pripadnost te cenjene osebe ali ste se kako drugače prikopali do sicer navidez
               preproste odločitve, ki ima pa za to konkretno osebo in lahko tudi za dom težke
               posledice? Hvala lepa.</p>
            </sp>
            <sp xml:id="SDZ4-Redna-13-2006-01-30.sp237">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ4-Redna-13-2006-01-30.sp238">

               <speaker>MAG. JANEZ DROBNIČ:</speaker>

               <p>Hvala lepa spoštovani poslanec, za vprašanje. Pogoji, ki jih mora izpolnjevati
               direktor socialnega varstvenega zavoda, so določeni v 56. in 57. členu zakona o
               socialnem varstvu. 56. člen zakona določa postopek imenovanja in razreševanja
               direktorja. V šestem odstavku piše: <q>"Če je ustanoviteljica javnega
               socialnovarstvenega zavoda Republika Slovenija imenuje in razreši direktorja svet
               zavoda, s soglasjem ministra, pristojnega za socialno varstvo, po predhodnem mnenju
               pristojnega organa lokalne skupnosti, v kateri ima zavod sedež."</q> Na podlagi
               pooblastila, ki izhaja iz navedene določbe zakona, minister sklene ali določenemu
               kandidatu daje ali ne daje soglasja, v zakonu pa ni določeno, da mora minister svoje
               soglasje dodatno obrazložiti oziroma utemeljiti. Lahko vam samo povem, da niso
               politični razlogi.</p>
            </sp>
            <sp xml:id="SDZ4-Redna-13-2006-01-30.sp239">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod dr. Pavliha.</p>
            </sp>
            <sp xml:id="SDZ4-Redna-13-2006-01-30.sp240">

               <speaker>DR. MARKO PAVLIHA:</speaker>

               <p>Hvala lepa, gospod minister. Čeprav ni to najbolj moja tema, sem se dal podučiti in
               prebral zakon, kaj pravi. In res, da ne določa obveznosti obrazložitve, in se bojim,
               da bi morda celo padel na ustavnem sodišču zaradi tega, kajti ustavno sodišče je že
               večkrat dejalo in razsodilo, da je zlasti pri negativnih odločbah zaradi pravnega
               varstva, zaradi ustrezne izbire pravnega sredstva obrazložitev nujna. Zato me vseeno
               zanima: Ali ne bi kazalo morda pri nadaljnjih odločitvah vsaj kakšen stavek ali dva
               nameniti obrazložitvi ter jasno in glasno brez sramežljivosti povedati razloge, pa če
               ravno so ti razlogi politični ali kakršnikoli drugi? Vi imate pravico navesti
               kakršenkoli razlog. Ampak za to, da bo in svet vedel, kako se ravnati v prihodnje, in
               tudi prizadeta oseba, ki ima pravico iskati v skladu z upravnim postopkom še kakšno
               pravno varstvo, kako gre, me zanima: Ali mislite s to svojo politiko neobrazložitve
               nadaljevati ali jo boste vseeno z dobrohotno sugestijo, ne nazadnje tudi danes z moje
               strani, spremenili? Hvala lepa.</p>
            </sp>
            <sp xml:id="SDZ4-Redna-13-2006-01-30.sp241">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim. Ne želite?</p>
            </sp>
            <sp xml:id="SDZ4-Redna-13-2006-01-30.sp242">

               <speaker>MAG. JANEZ DROBNIČ:</speaker>

               <p>Svojo obrazložitev sem pojasnil. Praviloma obrazložimo vse. V tem primeru sem vam
               povedal jasno. Ne gre za politično, to je resnica. Gre za druge razloge, za katere
               kandidat tudi sam dobro ve.</p>
            </sp>
            <sp xml:id="SDZ4-Redna-13-2006-01-30.sp243">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Poslansko vprašanje ministru za zdravje, gospodu dr. Bručanu, bo postavil
               poslanec gospod Samo Bevk.</p>
            </sp>
            <sp xml:id="SDZ4-Redna-13-2006-01-30.sp244">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Najprej se opravičujem za pozno
               uro, vendar tako pač je.</p>
               <p>Otroški vrtec v Arkovi ulici v Idriji oziroma otroci in zaposleni v njem so v tem
               objektu izpostavljeni sevanju radioaktivnega plina radona, v dosti manjši meri tudi v
               drugem vrtcu za gradom. Leta 2003 smo v državnem zboru sprejeli zakon o varstvu pred
               ionizirajočimi sevanji in jedrski varnosti, ki v 45. členu določa, da ministrstvo,
               pristojno za zdravje, s sistematičnim pregledovanjem delovnega in bivalnega okolja
               zagotavlja varstvo pred povečano izpostavljenostjo delavcev in prebivalcev ter odreja
               izvedbo ukrepov za zmanjšanje izpostavljenosti. Zakon tudi določa, da mora
               ministrstvo za zdravje sprejeti program sistematičnega pregledovanja delovnega in
               bivalnega okolja za navedena območja in ozaveščanje prebivalstva o pomenu ukrepov za
               zmanjšanje prisotnosti naravnih virov sevanja.</p>
               <p>Na moje poslansko vprašanje v zvezi s sanacijo otroškega vrtca v Idriji, ki sem ga
               postavil junija 2004, mi je ministrstvo za zdravje odgovorilo, navajam: <q>"V primeru,
               ko se bo na podlagi programa sistematičnega pregledovanja delovnega in bivalnega
               okolja ugotovilo, da so prejete doze presežene v objektih, namenjenih izvajanju
               vzgojnovarstvenega, kulturnega, zdravstvenega ali izobraževalnega programa, pa zakon
               v četrtem odstavku 46. člena tudi določa, da zagotovi sredstva za izvedbo ukrepov za
               zmanjšanje izpostavljenosti država."</q> <stage>(konec navedka.)</stage> Ker so bile v otroškem vrtcu
               ponovno izmerjene prevelike doze sevanja nevarnega plina radona, pričakujem, da bo
               država na podlagi 46. člena zakona poskrbela za celovito sanacijo. Kolikor vem, se v
               medresorski skupini za reševanje tega problema ministrstvo za zdravje izogiba
               finančnim obveznostim, pa tudi ministrstvo za šolstvo naj bi prispevalo komaj 10%
               potrebnih sredstev.</p>
               <p>Zato ministra za zdravje doktorja Andreja Bručana sprašujem: Kdaj bodo pričeli s
               sanacijo otroškega vrtca v Idriji, kar državi nalagata 45. in 46. člen omenjenega
               zakona?</p>
               <p>Naj povem, da smo po neformalnih kanalih tudi izvedeli, da naj bi projekt sanacije
               otroškega vrtca uspel v projektu tako imenovanega norveškega finančnega mehanizma, ki
               omogoča 60%, največ 60% za pokrivanje takega projekta.</p>
               <p>Zato me še posebej zanima: Kako bo država zagotovila preostali delež sredstev, če
               bomo uspeli s tem projektom pri razpisu za norveški finančni mehanizem? Gospod
               minister, najlepša hvala za odgovor v naprej.</p>
            </sp>
            <sp xml:id="SDZ4-Redna-13-2006-01-30.sp245">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Minister doktor Bručan.</p>
            </sp>
            <sp xml:id="SDZ4-Redna-13-2006-01-30.sp246">

               <speaker>ANDREJ BRUČAN:</speaker>

               <p>Gospod predsedujoči, poslanci in poslanka. To se pravi, da bi bilo dobro, če bi bilo
               to vprašanje naslovljeno na dva naslova. Po zakonu sicer je res ministrstvo za
               zdravje tisto, ki je nekako odgovorno, da določi tista območja, kjer je sevanje preko
               nekih dovoljenih meja, in prav v tem vrtcu se je to zgodilo in tudi dodatna merjenja,
               ponovljena, so to dokazala. Res je tudi, da ta problematika s tem vrtcem traja že kar
               nekaj časa. Jaz ne bom zdaj našteval vseh dogodkov za nazaj, ker bi to predolgo časa
               trajalo. Na vsak način pa 45. in 46. člen dejansko nalagata državi, da zagotovi
               potrebna sredstva za potrebne spremembe.</p>
               <p>Ministrstvo za zdravje je, kolikor je v naši kompetenci in v skladu z delnim
               programom vlade dne 16.1. letos generalnemu sekretariatu vlade v obravnavo predložilo
               program sistematičnega pregledovanja delovnega in bivalnega okolja ter tudi
               ozaveščanja prebivalstva o ukrepih za zmanjšanje izpostavljenosti zaradi prisotnih
               naravnih virov sevanj. Program bo jutri, 31.1., obravnaval tudi odbor vlade Republike
               Slovenije za državne ureditve in javne zadeve. Za izvedbo ukrepov v objektih,
               namenjenih izvajanju vzgojnovarstvenih ali izobraževalnih dejavnosti v skladu s
               programom in planiranimi proračunskimi sredstvi, zagotovi ministrstvo, pristojno za
               osnovno dejavnost, kateri je objekt namenjen. Ministrstvo za šolstvo in šport bo na
               podlagi programov proračuna nadaljnjih nekaj let, z začetkom pa v letu 2007,
               predvidelo sredstva za izvajanje ukrepov v objektih, namenjenih izvajanju
               vzgojnovarstvenih ali izobraževalnih dejavnosti. Po mnenju uprave za varstvo pred
               sevanji sodi vrtec v Idriji med te objekte, ki jih je potrebno pač sanirati in ga bo
               kot takega uvrstila kot prvega na seznam, ki bo predložen ministrstvu za šolstvo in
               šport.</p>
            </sp>
            <sp xml:id="SDZ4-Redna-13-2006-01-30.sp247">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bevk dopolnitev.</p>
            </sp>
            <sp xml:id="SDZ4-Redna-13-2006-01-30.sp248">

               <speaker>SAMO BEVK:</speaker>

               <p>Še nekaj bi rad vprašal. Obstaja medresorska skupina, ki rešuje ta problem. Pa
               vendar, ko sem se pred kratkim pogovarjal s predstavnikom ministrstva za šolstvo, mi
               je bilo rečeno, da bo to ministrstvo lahko glede na zakon o financiranju občin
               prispevalo samo 10% sredstev za ta projekt, kajti občina Idrija spada v tisto skupino
               občin, ki so upravičene do 10% financiranja projektov, ki spadajo v pristojnost
               lokalne samouprave. Tukaj pa imamo zakon, ki sem ga prej omenil, o ionizirajočem
               sevanju, za katerega bo pristojno ministrstvo za zdravje.</p>
               <p>Zato sprašujem: Kako bo vlada kot celota rešilo ta problem? Namreč, če bo ministrstvo
               za šolstvo zagotovilo samo 10% sredstev, potem bo še vedno zmanjkalo kakšnih 40, 50%
               sredstev za pokritje te celotne investicije, seveda ob upoštevanju, da bomo uspeli
               pri norveškem finančnem mehanizmu. Zato bo potrebno nekje poiskati ta rezervna
               sredstva, sicer bo glede na zakon o financiranju občin samo 10% sooudeležba
               ministrstva za šolstvo, to pa je premalo, da bi lahko uresničili tisto, kar piše v
               46. členu zakona o varstvu pred ionizirajočim sevanjem in jedrsko varnostjo, da je
               potreba za sanacijo v vzgojnoizobraževalnih zavodih in drugih zavodih s področja
               družbenih dejavnosti, <gap n="..."/><stage>/Opozorilni znak za konec razprave./</stage> ki so obremenjena z
               radioaktivnimi plini, da to poskrbi država za tako sanacijo. Prosil bi za konkreten
               odgovor. Hvala lepa.</p>
            </sp>
            <sp xml:id="SDZ4-Redna-13-2006-01-30.sp249">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister.</p>
            </sp>
            <sp xml:id="SDZ4-Redna-13-2006-01-30.sp250">

               <speaker>ANDREJ BRUČAN:</speaker>

               <p>Hvala lepa sedaj za to dodatno vprašanje. Jaz moram povedati, da je zelo težko meni
               kot ministru za zdravje sedaj odgovoriti v celoti na to vaše vprašanje. Deloma sem na
               njega odgovoril v prvem delu odgovora, ko sem odgovarjal, da bo ministrstvo za
               šolstvo in šport v svojih proračunih v naslednjih letih predvidelo dodatna sredstva
               za izvajanje ukrepov v takih objektih, kot je objekt vrtca v Idriji.</p>
               <p>Kar se tiče ministrstva za zdravje, seveda tu ne morem zagotoviti kakšnih posebnih
               sredstev, ker to ne spada, je pa to v pristojnosti vlade in mislim, da bomo v
               primeru, ko bodo ta sredstva dodeljena in ko bodo mednarodna sredstva dodeljena,
               takrat bo seveda vlada nastopila s svojim deležem tudi v dokončni obliki v
               proračunih, ki sledijo.</p>
            </sp>
            <sp xml:id="SDZ4-Redna-13-2006-01-30.sp251">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še zadnji je na vrsti gospod Germič. Vprašanje je prav tako za ministra
               za zdravje.</p>
            </sp>
            <sp xml:id="SDZ4-Redna-13-2006-01-30.sp252">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Gospod minister, kolegice in kolegi, ki še
               vztrajamo.</p>
               <p>Čakalne dobe na srčne operacije so med vsemi operacijami najbolj na očeh javnosti.
               Seveda so srčne operacije potrebne bolnikom, katerih življenje je v smrti nevarnosti,
               zahtevajo pa tudi veliko denarja, visoko usposobljene strokovnjake in seveda dobro
               organiziran zdravstveni sistem. Po večletnih stagnacijah se je število srčnih
               operacij v prejšnjem mandatu kar precej izboljšalo, saj lahko nekako ocenimo, da se
               je iz 870 operacij v letu 2000 njihovo število v letu 2004 povzpelo na številko 1450,
               torej zelo blizu številki 1500 operacij na leto, kar je bil nekako tudi želeni cilj,
               ki bi ga dosegli radi v letu 2004. Seveda nekateri so izjavili, da bi bilo potrebno
               izpeljati tudi do 1800 oziroma 2000 operacij, glede na to, da se zaradi več
               diagnostičnih preiskav povečuje tudi potreba po operacijah.</p>
               <p>Vi, gospod minister, prav gotovo se spomnite, da ste bili kar eden izmed tistih, ki
               ste kritizirali te številke in včasih tudi omaloževali te dosežke, češ, da ni bilo
               storjeno pravzaprav ničesar. V začetku lanskega septembra pa ste izjavili, da čakalne
               dobe bodo krajše ali pa jih sploh ne bo, kar bi lahko pomenilo, da bo letošnjega
               januarja čakalna doba za operacijo na odprtem srcu in širjenje krčnih žil krajša od
               enega meseca. Enako kratko pa naj bi bilo tudi čakanje na preiskavo z magnetno
               resonanco in računalniško tomografijo. Seveda to bi naj omogočil nov denar, 5 in pol
               milijarde, ki jih je v lanskem letu kot enkratno dobila zdravstvena zavarovalnica na
               račun zgodnejšega odvajanja zdravstvenih prispevkov. Seveda smo vsi pričakovali,
               kakšna bo potem realna slika. Ko ste, gospod minister, komentirali v januarju to
               svojo napoved lani septembra, smo lahko izvedeli, da se je število čakajočih na
               operacijo iz julija zmanjšalo iz 219 na 170 na novoletni dan.</p>
               <p>Zato vas sprašujem, gospod minister: Zakaj ste uporabili to primerjavo, število
               čakajočih v juliju in število čakajočih na novoletni dan, ne pa, da bi odgovorili,
               kakšne so dejanske čakalne dobe?</p>
               <p>Zakaj, gospod minister, ne postrežete s podatkom, koliko operacij je bilo dejansko
               izvršenih v lanskem letu in koliko bo potrebno bolniku čakati danes?</p>
            </sp>
            <sp xml:id="SDZ4-Redna-13-2006-01-30.sp253">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-13-2006-01-30.sp254">

               <speaker>ANDREJ BRUČAN:</speaker>

               <p>Hvala lepa za to vprašanje. Kar se tiče čakalnih dob, je bil pred nami od jeseni
               lanskega leta pa do novega leta razmeroma kratek čas. V tem času smo pripravili
               program, anketirali vse izvajalce, da so predstavili svoj program, in ko smo
               rezultate te ankete dobili vrnjene, smo naredili program, ki naj bi bil realiziran v
               letih 2005 in 2006. Vlada je s svojim sklepom omenjena sredstva, 5 in pol milijarde,
               namenila za skrajševanje čakalnih dob, vendar ne samo za leto 2005, ampak tudi za
               prenos v leto 2006. S tem smo že v začetku računali, da bo težko v tistih parih
               mesecih, glede na razmere plačevanja dela v zdravstvu, te čakalne dobe spraviti do
               tiste stopnje, do katere smo mislili, da jih bomo v tem času uredili.</p>
               <p>Tako kot vsi sistemi zdravstvenega varstva se tudi pri nas v sistemu zdravstvenega
               varstva soočamo s problemom dolgih čakalnih dob. Mi smo si za enega od prioritetnih
               ciljev zdravstvene reforme zadali odpravljanje dolgih čakalnih dob, še posebej pri
               teh operirancih na srcu in koronografijah. In prav na koronografijah smo letos
               dejansko skrajšali število čakajočih za polovico in istočasno se je to število
               čakajočih potem na operacijo na srcu povečalo. In med prednostne programe sodi prav
               zaradi tega tudi program operacije na odprtem srcu. Sedaj sistemsko odpravljanje
               dolgih čakalnih dob poteka ob uravnoteženem upoštevanju številnih dejavnikov, med
               katerimi so najpomembnejše potrebe državljanov, razpoložljiva sredstva in tako
               naprej, da ne naštevam vseh teh podatkov. V preteklem letu so se izvajalci na podlagi
               predloga partnerja Zavoda za zdravstveno zavarovanje dogovorili za 1.556 operacij, od
               tega pa je bilo v rednem programu realiziranih 88% tega dogovorjenega programa. V
               preteklosti je zavod za zdravstveno zavarovanje kot ministrstvo za zdravje za
               spremljanje stanja na področju čakalnih dob uporabljalo kazalnik realizirane čakalne
               dobe obravnavnih bolnikov za določen program v preteklem letu. Gre za retrospektiven
               podatek o povprečni realizirani čakalni dobi bolnikov, ki so čakali na določeno vrsto
               obravnave od trenutka, ko so se vpisali v čakalno knjigo do dneva obravnave.
               Realizirana čakalna doba operacije na odprtem srcu je v letu 2004 znašala 120 dni.
               Ministrstvo za zdravje je preverilo podatke o realizirani čakalni dobi na operacije
               na odprtem srcu leta 2005. Po podatkih iz nacionalne čakalne liste, ki jo vodi
               Klinični center, je ta v letu 2005 znašala 77 dni, kar pomeni bistveno manj kot leta
               2004, kar pomeni, da se je glede na preteklo leto skrajšala za 43 dni oziroma za 36%.
               Ob 100% realizaciji pogodbeno dogovorjenega programa pa bi se čakalna doba v letu
               2005 zanesljivo še bistveno bolj skrajšala.</p>
               <p>Ministrstvo za zdravje je izvajanje enkratnega dodatnega programa za skrajšanje
               čakalnih dob pripravilo tudi na podlagi podatkov o številu čakajočih na dan 1.7.2005.
               Ta podatek je bil tudi uporabljen za program operacij na odprtem srcu in število
               čakajočih je tedaj znašalo 219. Ob tem vas obveščam, da trenutno število čakajočih na
               operacijo na odprtem srcu znaša samo še 155, to se pravi številka o tistih 170, ki
               ste jih omenili, je še padla za 15. Podatek o realizirani čakalni dobi z vidika
               čakajočega bolnika nima prave vrednosti, saj podaja informacijo o čakalni dobi v
               preteklosti. Tako realizirana čakalna doba ne vsebuje oziroma ne vključuje podatkov o
               čakalni dobi bolnikov, ki v določenem obdobju sploh niso bili obravnavani, so pa
               evidentirani v čakalni knjigi že daljše obdobje. Z vidika državljana je pomembna
               informacija o trenutni čakalni dobi, to je o predvideni dobi čakanja od dneva, ko se
               bolnik vpiše v čakalno knjigo, do dneva, ko bo izvršena obravnava, tako imenovana
               prospektivna informacija.</p>
               <p>Te napovedi je podalo ministrstvo za zdravje tudi v mesecu septembru 2005 ob uvedbi
               enkratnih dodatnih programov za skrajšanje čakalnih dob, ko se je za operacije na
               odprtem srcu napovedalo povprečno čakalno dobro do 1 meseca, če bi izvajalci 100%
               realizirali celotni dogovorjen program in če bi se bolniki iz nacionalne čakalne
               liste v večji meri odločali tudi za izvedbo operacij v splošni bolnici Maribor in
               Medicor. Po podatkih izvajalcev znaša trenutna čakalna doba v Kliničnem centru do 4
               mesecev, v Mariboru 7 dni, in v Medicorju 14 dni, pri čemer so tudi vsi nujni primeri
               v Kliničnem centru obravnavni znotraj 14 dni.</p>
            </sp>
            <sp xml:id="SDZ4-Redna-13-2006-01-30.sp255">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Germič.</p>
            </sp>
            <sp xml:id="SDZ4-Redna-13-2006-01-30.sp256">

               <speaker>LJUBO GERMIČ:</speaker>

               <p>Hvala lepa za odgovor, gospod minister. Seveda je interpretacij v zvezi s tem, kdo in
               na kakšen način je uvrščen na čakalno listo, lahko veliko. To je bilo možno zaslediti
               tudi v preteklem obdobju, predvsem pred volitvami, ko se je zelo tekmovalo, kdo ima
               relevantne podatke. Seveda je zanimivo, da ko ste interpretirali, recimo, svoje
               uspešno delo v preteklem letu, da slovenski javnosti niste povedali podatkov, o
               katerih zdaj tu govorite, in da ste samo kot uspešnost svojega dela pri skrajševanju
               čakalnih dob navajali zmanjšanje števila čakajočih na operacijo na odprtem srcu in
               pri tem sprejeli primerjavo med julijem in decembrom, ko bi lahko zaradi praznikov
               ali drugih okoliščin prišlo do zamikov uvrščanja posameznih bolnikov na ta seznam.
               Seveda imam tudi sam nekaj podatkov. Po mojih podatkih je bilo lani izvedenih manj
               operacij kot v letu 2004, kljub temu, da ste uvedli dodatna sredstva. To pomeni, da
               bi naj bilo za 70 manjše število teh operacij. Kar pomeni, da so se čakalne dobe
               podaljšale. Pri tem me tudi zanima, ali je resničen podatek, da gre to predvsem na
               rovaš opravljenega v Kliničnem centru.</p>
               <p>Zato vas, gospod minister, še enkrat sprašujem: Na katerih kriterijih ocenjujete
               dejstvo, da so se čakalne dobe zmanjšale, čeprav je bilo število operacij, ki so bile
               opravljene, po mojih podatkih, manjše, kar govori o tem, ne da se je čakalna doba
               skrajšala, lahko se je celo podaljšala. Hvala lepa.</p>
            </sp>
            <sp xml:id="SDZ4-Redna-13-2006-01-30.sp257">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister.</p>
            </sp>
            <sp xml:id="SDZ4-Redna-13-2006-01-30.sp258">

               <speaker>ANDREJ BRUČAN:</speaker>

               <p>Hvala lepa. Pravzaprav sem na to vprašanje odgovoril že nekako v prvem delu mojega
               odgovora. Dejansko je število operacij bilo v Kliničnem centru v letu 2005 nekaj pod
               pričakovanji. Zato pa smo bistveno povečali program, ki se je izvajal v drugih dveh
               centrih. Moram reči, da je dejansko pomembna tista trenutna čakalna doba, ki je za
               pacienta najbolj pomembna. To pomeni, če se želi pacient danes vpisati v knjigo
               čakajočih za neko operacijo, koliko časa bo od danes čakal na operacijo na odprtem
               srcu. In te dobe so se bistveno skrajšale. Problem ni samo v številu operacij,
               dejansko gre tukaj tudi za samo listo čakajočih. Listo čakajočih je seveda potrebno,
               bom rekel, sproti dopolnjevati in tudi na novo formirati. Moram reči, da je eden
               glavnih ciljev naših v letošnjem letu oziroma je bil v lanskem letu tudi priprava na
               centralno vodenje čakalne liste za posamezna področja, ne samo za operacije na
               odprtem srcu, kjer je čakalna lista take vrste bila že prej, pa kljub temu so tudi v
               preteklem obdobju nekatere, ene v centru, ali pa eni od bolnišnic ali pa enem
               sanatoriju, če temu hočemo tako reči, imel poleg tega še neko posebno listo, ki smo
               jo sedaj s tem sistemom onemogočili. Isti sistem, kot je za operacije na odprtem
               srcu, želimo vzpostaviti v primerih, ko pride do čakalnih list, tudi za vsa ostala
               področja, ki jih je 12, kjer so čakalne dobe predolge. In moram reči, da smo dejansko
               bistveno skrajšali čakalne dobe, ne samo zdaj, na odprtem srcu, to se pravi od vpisa,
               pa do operacij, ampak smo v tem času skrajšali tudi čakalne dobe za nekatere zelo
               pomembne operacijske in diagnostične posege, kot so recimo operacija sive mrene,
               operacija žolčnika, operacija recimo kil in tako naprej. In ostalo je še nekaj za
               pripraviti na področju ortopedije. Tam pa mislim, da so dejansko rezultati
               pričakovano ne tako dobri, kot so drugi.</p>
               <p>Kar se tiče naše objave javnosti, pač najavljam tudi danes ob tej priliki tiskovno
               konferenco, kjer bodo uporabljeni najnovejši podatki, ki smo jih dobili po tem, ko so
               vsi zavodi dejansko poslali podatke, ki jih bomo sedaj seveda tudi predstavili
               javnosti koncem tega tedna. Tako ta očitek, da nismo predstavili javnosti vseh
               podatkov, je posledica tega, da vsi podatki niso bili poslani, da smo jih zdaj zbrali
               in da jih bomo dejansko v javnost dali ta teden.</p>
            </sp>
            <sp xml:id="SDZ4-Redna-13-2006-01-30.sp259">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa ministru Bručanu, seveda tudi drugim ministrom se najlepše zahvaljujem za
               odgovore. Ravno tako vam, eni petnajstini državnega zbora, če sebe ne štejem, da ste
               še vztrajali do te pozne ure.</p>
               <p>S tem zaključujem to točko dnevnega reda. Naj povem le še to, da se bo o predlogu
               poslanke Žgajner Tavš in poslanca mag. Cvikla, da državni zbor na naslednji opravi
               razpravo o odgovoru pristojnih ministrov na njuni poslanski vprašanji, odločalo jutri
               v okviru jutrišnjih glasovanj.</p>
               <p>Prekinjam 13. sejo državnega zbora Republike Slovenije, ki jo bomo nadaljevali jutri
               ob 9. uri. Lep večer in na svidenje čez nekaj ur. <stage type="time">(SEJA JE BILA PREKINJEANA 30.
                  JANUARJA 2006 OB 20.20 URI.)</stage>
               </p>
            </sp>
         </div>
      </body>
   </text>
</TEI>