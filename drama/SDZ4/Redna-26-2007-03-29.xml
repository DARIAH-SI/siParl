<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-26-2007-03-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0E01A3EB814A0F3FC12572B500301C1C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=0E01A3EB814A0F3FC12572B500301C1C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-26-2007-03-29.DZ" n="26">
               <name>Redna</name>
               <date when="2007-03-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-26-2007-03-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 26. seje</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 10.01.</stage>


            <sp xml:id="SDZ4-Redna-26-2007-03-29.sp1">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan. Spoštovane kolegice, kolegi. Pričenjam z nadaljevanjem 26.
               seje Državnega zbora Republike Slovenije.</p>
               <p>Obveščen sem in tudi vas obveščam, da se današnje seje ne morejo udeležiti naslednje
               poslanke in poslanci, in sicer: gospod Anton Anderlič, gospod Samo Bevk - od 14. ure
               naprej, gospod Rudolf Moge - od 12. ure dalje, gospa Breda Pečan - od 13. ure in 30
               minut dalje, mag. Anton Rop ter dr. Mitja Slavinec ter gospod Kristijan Janc - od 14.
               ure dalje.</p>
               <p>Na podlagi sprejetega dnevnega reda prehajamo na <title xml:id="SDZ4-Redna-26-2007-03-29.title1">10. TOČKO,</title> to je na
                  <title xml:id="SDZ4-Redna-26-2007-03-29.title2">TRETJO OBRAVNAVO PREDLOGA ZAKONA O PROSTORSKEM NAČRTOVANJU.</title>
               </p>
               <p>Obveščam vas, da imamo za to točko predvidene 4 ure in 50 minut razprave. Predlog
               zakona je za tretjo obravnavo pripravila Vlada Republike Slovenije, zato tudi besedo
               dajem predstavniku vlade gospodu Janezu Podobniku, ministru za okolje in prostor.
               Izvolite.</p>
            </sp>
            <sp xml:id="SDZ4-Redna-26-2007-03-29.sp2">

               <speaker>JANEZ PODOBNIK:</speaker>

               <p>Spoštovani gospod podpredsednik, hvala za besedo. Poslanke in poslanci.</p>
               <p>Dovolite mi, da na kratko še predstavim vsebine, ki so vezane na nov predlog zakona o
               prostorskem načrtovanju, čeprav smo že v okviru prejšnjih procedur nekatere bistvene
               rešitve že predstavili. Prepričan sem, da bo z zakonom o prostorskem načrtovanju, ki
               ga bo, upam, danes Državni zbor sprejel, Republika Slovenija dobila dober, sodoben in
               z evropskim pravom skladen zakon, ki bo omogočal, da bodo tako občine kot tudi
               država, pa tudi regije oziroma pokrajine lahko v razumnem roku in tudi v okviru
               sprejemljivih sredstev pripravile take prostorske dokumente, ki bodo omogočali
               skladen prostorski, s tem pa tudi gospodarski, razvoj in ki bodo zelo jasno in
               nedvoumno določali pravila ravnanja v prostoru in pa pogoje za poseganje v prostor na
               posameznem zemljišču.</p>
               <p>S predlaganim zakonom smo hoteli doseči naslednje bistvene rešitve, ki so bile tudi v
               okviru druge obravnave in s sprejetimi amandmaji še dodatno specificirane. Glavni
               namen predlagatelja zakona je, da se odpravijo slabosti in nekatere pomanjkljivosti,
               ki so bile ugotovljene pri izvajanju veljavnega zakona o urejanju prostora v tistem
               delu, ki se nanaša na prostorsko načrtovanje, istočasno pa smo želeli nadgraditi in
               jasneje urediti področje opremljanja stavbnih zemljišč, ki je s prostorskim
               načrtovanjem tesno povezano. Pri tem je bilo naše glavno vodilo, da je potrebno tako
               vsebine prostorskih aktov kot tudi postopke njihove priprave čimbolj racionalizirati,
               s tem pa v končni fazi skrajšati tudi potreben čas za realizacijo posameznih namer
               investitorjev. V veljavnem ZUREP-u so bile predvsem tiste pomanjkljivosti, ki se
               nanašajo na veljavni sistem prostorskih aktov, potem na njihove vsebine, ki ne
               zagotavljajo kvalitetnih in nedvoumnih prostorskih rešitev. V veljavnem zakonu so se
               pokazala nejasna razmerja med posameznimi prostorskimi akti, potem tudi v postopkih
               njihove priprave in sprejemanja se je ugotovilo, da so na več mestih neracionalni,
               predvsem pa so predolgotrajni. To posebej velja pri presoji njihove okoljske
               ustreznosti.</p>
               <p>Zato smo s predlaganim zakonom navedene slabosti in pomanjkljivosti rešili predvsem s
               tem, da prostorsko načrtovanje usmerjamo v celovitost rešitev in tudi enovitost
               prostorskih aktov. Kajti le celovito načrtovanje pomeni prelom s prepogosto tudi
               sedanjo prakso, ko prostorsko načrtovanje sledi lastništvu zemljišč in tudi
               parcialnim interesom posameznih investitorjev. Na primer, če omenim eno od
               parcialnosti prostorskega načrtovanja, je v tem, da je na državni ravni povzročala
               vodenje postopkov priprave državnih lokacijskih načrtov za vsako prostorsko ureditev
               posebej. To pa je pomenilo veliko število zelo dolgotrajnih postopkov, ki so včasih
               bili tudi med seboj neusklajeni. Z zakonom pa določamo, da bo v okviru državnih
               prostorskih načrtov mogoče načrtovati na določenem širšem območju več prostorskih
               ureditev državnega pomena hkrati. S tem pa bo zagotovljena njihova celovita
               obravnava, pa tudi medsebojna usklajenost in javna obravnava v okviru enega samega
               postopka. To tudi pomeni, da se bodo na državni ravni, na državnem nivoju prostorske
               ureditve načrtovale do take natančnosti, da bodo ureditve ustrezno umeščene v
               prostor, medtem ko bo podrobnejše načrtovanje prepuščeno investitorjev v okviru
               priprave projektne dokumentacije. To je tudi ena od bistvenih razlik od sedanjih
               državnih lokacijskih načrtov, ki imajo zaradi svoje podobnosti tako rekoč že značaj
               projektov.</p>
               <p>Če se na kratko dotaknem občinske ravni, o tem je bilo veliko razprave v Državnem
               zboru pred tremi tedni. Novi zakon predvideva en sam obvezen prostorski akt, to je
               občinski prostorski načrt. Pripravljal in sprejemal pa se bo kot enovit dokument, ki
               bo celovito obravnaval prostorsko problematiko občine, hkrati pa bo tudi strateški in
               izvedbeni prostorski akt, pa tudi podlaga za pripravo projektov za pridobitev
               gradbenega dovoljenja. Zakon bo dal tudi občini možnost, če se ji bo to zdelo
               potrebno, strateški del prostorskega načrta sprejme kot samostojen prostorski akt, za
               posamezne prostorske ureditve pa bo lahko pripravila tudi podrobne prostorske
               načrte.</p>
               <p>Rad bi se dotaknil tudi postopka celovite presoje vplivov na okolje. V tem zakonu ga
               posebej urejamo, in sicer tako, da ga v celoti vključujemo v postopek priprave
               prostorskih načrtov. Pri tem pa tudi v celoti prevzemamo zahteve, kot jih narekuje
               evropski pravni red in tudi bistvene rešitve iz veljavnega zakona o varstvu okolja,
               jih seveda racionaliziramo tam, kjer je po našem prepričanju to mogoče. To konkretno
               pomeni, da se skrajšujejo posamezni roki v postopku celovite presoje ali pa
               primernosti okoljskega poročila, ki ga preverja ministrstvo, brez njegove predhodne
               revizije. S tem bo potreben čas presoje vplivov izvedbe prostorskih aktov na okolje
               bistveno skrajšan, posredno pa se bo tudi skrajšal celotni postopek priprave
               prostorskih aktov.</p>
               <p>Predlagani zakon tudi jasneje in bolj določno kot sedanji zakon ureja postopek
               usklajevanja prostorskih aktov s smernicami nosilcev urejanja prostora, to je
               različnih ministrstev, nosilcev javnih pooblastil in izvajalcev javnih služb.</p>
               <p>Velik poudarek v zakonu dajemo tudi vzpostavitvi, vodenju in vzdrževanju prostorskega
               informacijskega sistema, ki ga na ministrstvu že sistematično vzpostavljamo, vanj
               tudi vključujemo druge nosilce urejanja prostora na državni ravni. Postopoma pa bodo
               v ta sistem vključeni tudi prostorski podatki občin.</p>
               <p>Na novo smo v zakonu uredili področje opremljanja stavbnih zemljišč in komunalnega
               prispevka, kar je bilo doslej v veliki meri prepuščeno podzakonskim predpisom. Veliko
               razprave o tem je bilo na zadnji seji Državnega zbora.</p>
               <p>Posebno pozornost smo namenili prehodnim in končnim določbam zakona, kjer je zelo
               jasno urejen tudi prehod na nove prostorske akte. Tako bodo ob uveljavitvi zakona še
               naprej veljali vsi do takrat veljavni prostorski akti države in občin, ki pa bodo
               postopno nadomeščeni z novimi. Urejeno je tudi dokončanje že začetih postopkov
               priprave posameznih prostorskih aktov, tako zaradi prehoda na novo zakonsko ureditev
               ne bo nobenih zastojev ali pa celo vračanja postopkov v začetno fazo. O tem je bilo
               na zadnji seji veliko razprave in vprašanj. Občine, ki že pripravljajo prostorske
               akte, kot jih določa veljavni zakon, prav ničesar, kar so v zvezi s temi akti že
               pripravile, ne bodo zavrgle, postopke pa bodo nadaljevale tam, kjer jih bo
               uveljavitev novega zakona zatekla. To je po našem prepričanju optimalna rešitev.</p>
               <p>Zakon ne predvideva nobenih moratorijev, dopušča pa tudi, da občine še dve leti po
               njegovem sprejemanju lahko spreminjajo in dopolnjujejo veljavne občinske prostorske
               plane. Do sedaj veljavni ZUREP tega ni dopuščal. Po naši oceni bodo v pretežni večini
               občine nove občinske prostorske akte pripravile v roku, ki bo krajši od dveh let. Po
               sprejemu zakona bo najprej potrebno izdati predvidene podzakonske predpise. Ti
               predpisi so na ministrstvu takorekoč v intenzivni pripravi in bodo šli takoj po
               sprejemu zakona v širšo strokovno in medresorsko obravnavo, da bodo še prej, kot jih
               zakonski rok določa, tudi sprejete.</p>
               <p>Rad bi se na koncu navezal še na nekatere očitke oziroma mnenja dela strokovne
               javnosti, ki so jih nekatera društva in izobraževalne inštitucije v zadnjem tednu
               pisno naslovile na različne organe Republike Slovenije in njihove predstavnike.
               Navedenim očitkom in pozivom ne morem pritrditi, kajti ocene so po mojem mnenju
               neutemeljene, predvsem pa so brez konkretnih utemeljitev. Sprejem zakona o
               prostorskem načrtovanju je nujno potreben predvsem zato, da bodo občine lahko
               pripravile in sprejele svoje temeljne prostorske akte in tudi uresničile svoje
               razvojne projekte, kajti prav to po veljavnih določbah sedaj občinam ne uspeva. In
               nov zakon je potreben, spoštovane poslanke in poslanci. Zgovoren dokaz je stanje, po
               katerem do sedaj prav nobeni občini ni uspelo sprejeti njihove prostorske strategije
               in prostorskega reda občine, kot jih določa veljavni zakon, le-ta pa velja že več kot
               štiri leta. Nasprotno, večina slovenskih občin je s pripravo teh aktov po veljavnem
               zakon sicer že začela, ampak dlje od pripravljalnih del oziroma postopkov pa večina
               ni prišla. Na ministrstvu tudi v okviru rednega dela podrobno spremljamo izvajanje
               veljavnega zakona in prav izkušnje z njim so nas privedle do odločitve, da je
               potrebno zakon spremeniti. Rad bi zavrnil tudi trditve, da o zakonu ni bila
               opravljena široka javna razprava. Ves čas v okviru priprave zakona smo delovali zelo
               transparentno, k razpravi in konstruktivnem sodelovanju pri pripravi zakonskega
               besedila, ki je bila v vseh fazah postopka objavljena tudi na spletnih straneh
               ministrstva, pa so bili vse skozi pozivani strokovnjaki, strokovna javnost in druge
               zainteresirane. Posebej intenzivno je bilo sodelovanje z občinami, konstruktivno pa
               je bilo tudi sodelovanje s tistim delom stroke, ki je za te spremembe ves čas tudi
               kazal interes.</p>
               <p>Spoštovane poslanke in poslanci! Na podlagi povedanega predlagam, da po obravnavi
               nekaterih dopolnil, potem zakon v celoti tudi podprete. Hvala lepa.</p>
            </sp>
            <sp xml:id="SDZ4-Redna-26-2007-03-29.sp3">

               <speaker>PODPREDSEDNIK SAŠO PEČE:</speaker>

               <p>Hvala tudi vam. O predlogu zakona v celoti dajem besedo predstavnikom poslanskih
               skupin za predstavitev stališč.</p>
               <p>Kolega Rudolf Petan bo podal stališča Poslanske skupine SDS. Izvolite.</p>
            </sp>
            <sp xml:id="SDZ4-Redna-26-2007-03-29.sp4">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister s sodelavci, kolegice in
               kolegi! Pred nami je končna odločitev, tretje branje zakona o prostorskem
               načrtovanju. Gre za izredno pomemben zakon, za izredno pomembno vsebino. Treba je
               povedati, da vse lokalne skupnosti, vse občine niti nimajo vseh prostorskih aktov, se
               pravi niti nimajo vseh elementov za prostorsko načrtovanje. Istočasno je pa treba
               tudi poudariti, da to niti ni bila vedno njihova krivda, ampak so razlogi bistveno
               bolj kompleksni. Gre za materijo, ki je temelj načrtovanja in razvoja v lokalnih
               skupnostih, se pravi v občinah. To pomeni, da je tudi ogromno interesov, ki prihajajo
               do izraza na tem področju. Vključuje pa istočasno tudi veliko stroke iz različnih
               področij in uskladitev vseh teh interesov je prav gotovo težavna in pa zapletena
               naloga. Sedanje stanje je izredno zapleteno in težko. Marsikdaj so občine bile v
               situaciji, ko enostavno niso našle izhoda, kajti zakonodaja se je lahko po določenih
               tolmačenjih tudi tako zakomplicirala, da so bile lokalne skupnosti v izredno težkem
               ali pa brezizhodnem položaju. In to zaradi tolmačenja posameznih delov sedanje
               zakonodaje ali pa zaradi pristopa, ki je bil takšen, kot je bil. Treba je povedati,
               da načrtovanje s prostorom ni lahka naloga, da mora biti načrtovanje celovito, se
               pravi od zemljišč pa do končne ureditve, do končnega izgleda posameznega področja, ki
               se mora skladati z značilnostmi tega območja. Marsikje so otežile zahteve tako
               imenovanih varuhov, skrbnikov okolja, ki jih je bilo ogromno, mogoče celo preveč,
               kljub temu, da smo govorili o stroki. Osnovni pristop, osnovno načelo, zakaj je bil
               potreben novi zakon o prostorskem načrtovanju, je načelo poenostavitve. Tu pa se
               pojavi drug problem, ko se trči poenostavitev postopka na zastopanje ali pa za
               občutek, koliko pa je še tu zastopana stroka. In to je osnovna dilema, ki se je
               pojavljala pri tem zakonu. Moram priznati, da smo v okviru poslanske skupine in tudi
               sam kot predsednik odbora smo imeli in sem imel veliko srečanj s posameznimi
               strokovnimi skupinami, ki so zastopale vsaka svoje področje, kar je popolnoma
               normalno. Pri tem bi želel poudariti, da smo v poslanski skupini SDS vseskozi tudi
               podpirali, da se je opravila tudi prva obravnava, to je neke vrste javna razgrnitev,
               predstavitev tega zakona, kjer smo lahko poslanci in poslanske skupine iz vseh zornih
               kotov obravnavali stališča in probleme. In končna faza je bila vedno enaka. Sedanji
               način priprave prostorskih aktov je izredno kompliciran in stvari je potrebno
               poenostaviti. In pristop k temu zakonu je bil, da se postopki poenostavijo in da
               lokalne skupnosti lahko bistveno lažje pridejo do teh prostorskih aktov. Občine
               pričakujejo to poenostavitev.</p>
               <p>Bilo je tudi več srečanj županov in direktorjev občinskih uprav z ministrstvom in pa
               tudi sam predsednik Vlade se je vključil v to predstavitev in razjasnitev osnovnega
               pristopa tega zakona. Pred nami je bila velika naloga in sedaj smo v zaključku tega v
               tretjem branju, da se ta postopek primerno uredi, da bo še vedno dovolj stroke in pa,
               da ne bo preveč kompliciran.</p>
               <p>V samem tretjem branju so bile še opravljene rešitve, ki niso bile zadostno rešene
               ali niso bile dovolj razjasnjene v predhodnem postopku. Ker smo v SDS mnenja, da je
               sedanje besedilo primerno in bo zadovoljilo osnovno zahtevo, to je poenostavitev
               postopkov, podpiramo takšno besedilo. Istočasno bi pa želel opozoriti, da je to
               mogoče samo prvi del naloge. Pred nami je sedaj drugi del v zakonu o graditvi
               objektov, ki bo nadgradil, ki bo dogradil samo besedilo zakona o prostorskem
               načrtovanju. To besedilo, ki ga bomo pa danes, upam, da ga bomo sprejeli, pa bo
               osnova, iz katere bomo izhajali pri, lahko rečemo, dvojčku tega zakona, to je zakonu
               o graditvi objektov.</p>
               <p>V Poslanski skupini SDS smo mnenja, da je besedilo primerno, da je dobro in da bo
               zadostilo osnovnim pričakovanjem lokalnih skupnosti, zato ga bomo v SDS podprli.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp5">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Janko Veber bo podal stališče Poslanske skupine SD. Izvolite
               prosim.</p>
            </sp>
            <sp xml:id="SDZ4-Redna-26-2007-03-29.sp6">

               <speaker>JANKO VEBER:</speaker>

               <p> Hvala za besedo in lep pozdrav vsem.</p>
               <p>Pri zakonu o prostorskem načrtovanju smo se aktivno vključili že v splošni razpravi,
               pa tudi sicer smo prisluhnili strokovni javnosti, ki je pisno opozorila vse poslanske
               skupine, da si je potrebno pri tem zakonu vzeti več časa, preden ga dokončno
               oblikujemo in tudi sprejmemo. Zato smo tudi pri samem dnevnem redu te seje predlagali
               umik te točke z dnevnega reda in s tem omogočili pravzaprav strokovni javnosti in
               tudi vsem ostalim, ki se želijo aktivno vključevati v oblikovanje čim boljšega zakona
               o prostorskem načrtovanju, da resnično dogovorimo rešitve, ki naj bi pripeljale do
               teh ciljev, kot jih sicer minister vedno znova ponavlja in poudarja: da naj bi bil
               zakon učinkovit, enostaven, skrajševal postopke in da naj bi investicije tekle čim
               hitreje.</p>
               <p>Iz besedila zakona ni bilo nikoli dobro razvidno, zakaj so potrebne takšne spremembe
               obstoječega zakona o urejanju prostora, kajti ta zakon o urejanju prostora je
               vendarle nastajal tudi v paketu z zakonom o graditvi objektov in takrat smo imeli
               celovit pregled nad dokončnim postopkom oziroma dokončnimi ukrepi, ki so potrebni za
               to, da lahko posegaš v prostor in da tudi potem gradiš. V tem trenutku smo seznanjeni
               samo z besedilom oziroma vsebino zakona o prostorskem načrtovanju. Kakšna bo vsebina
               zakona o graditvi objektov, kakšna bo vsebina podzakonskih aktov; ni dovolj natančno
               definirano v zakonu o prostorskem načrtovanju in seveda se bojimo, da bo veliko težav
               pri izvajanju ravno tega zakona, ki ga danes sprejemamo.</p>
               <p>Naše stališče je tudi sicer bilo ves čas, da je primerneje izčistiti besedilo zakona
               o urejanju prostora v tistih točkah, kjer se je v praksi že pokazalo, da so nekateri
               postopki mogoče premalo definirani ali pa premalo učinkoviti, ali pa mogoče postopki
               tudi nekoliko predolgi. Žal tudi ta opozorila niso bila upoštevana in s trenutkom
               sprejemanja, uveljavitve tega zakona se bomo zagotovo srečali z veliko več
               neznankami, kot pa jasnimi dejstvi, kako naj bi prostorski postopek tekel, seveda v
               primerjavi s tem, če bi dopolnili recimo zakon o urejanju prostora. Zavedati se
               namreč moramo, da so utemeljitve ministrstva, da je zdajšnji zakon o urejanju
               prostora slab, ker se je to izkazalo v njegovi izvedbi, po drugi strani pa, ko
               pogledamo, koliko občin je pripeljalo postopke do te faze, da bi ti akti začeli
               veljati, ugotovimo, da pravzaprav na podlagi zakona o urejanju prostorov je zelo malo
               aktov pripravljenih do te faze, da bi danes lahko v praksi tudi delali že po tem
               zakonu. Bistvena razlika med tem zakonom in zakonom o urejanju prostora pa je, da
               zakon o urejanju prostora daje bistveno večji poudarek strokovnim podlagam in
               pripravi gradiv za to, da lahko potem v končni fazi oblikuješ ustrezno tako grafično
               gradivo kot tekstualni del prostorskih aktov, ki bo temeljil na strokovnih
               izhodiščih. Zakon o prostorskem načrtovanju je ubral drugačno pot. Občina najprej kar
               nekaj predlaga, pozneje pa poskuša pridobiti od ustreznih soglasodajalcev usmeritve
               za to, ali je to, kar je predlagala, dobro ali ni. In tukaj bo tudi prišlo do
               največjih odstopanj od tega, kako bo pravzaprav hitro lahko sprejet novi zakon. V
               Poslanski skupini Socialnih demokratov menimo, da je pravzaprav sreča v tem, da ta
               zakon odpira in daje možnost spreminjanja obstoječih prostorskih aktov v tem
               prehodnem obdobju, tako da bomo lahko nekatere nujno potrebne investicije lahko
               umestili v prostor, sam postopek sprejemanja nove zakonodaje pa bo zaradi novega
               zakona bistveno daljši, kot bi bil po zakonu o urejanju prostora, kajti ni
               pričakovati, da bo v letu ali dveh prišlo do novih prostorskih aktov v vseh
               občinah.</p>
               <p>Poleg tega pa je resnično eno zelo veliko odprto vprašanje: Kako bodo občine na
               podlagi tega novega zakona sploh pristopile k novim prostorskim aktom? Ali bodo
               pristopile samostojno kot občina, ali bodo pristopile skupaj v dogovoru z ostalimi
               občinami kot regija ali bodo pristopile skupaj z državo kot država, regija in občine
               in ne nazadnje se lahko zgodi tudi to, da bo za konkretno občino veljal pravzaprav
               državni prostorski akt. To je bistveno odstopanje od dosedanjega razumevanja urejanja
               prostora, ker smo vedno zatrjevali, da je občina nosilka razvoja in občina je tista,
               ki načrtuje posege v prostor. S tem zakonom se ta vloga spreminja in bo pravzaprav
               država imela bistveno več pristojnosti kot pa občine. In zaradi tega tudi obstoji
               zelo velika nevarnost, da ne bomo več govorili o tem, da je to še vedno prioritetna
               in osnovna naloga občin, ampak da bo v veliki meri prostorsko načrtovanje odvisno od
               ministrstva, od ministra, od trenutno vladajoče opcije in ne nazadnje od referenta
               oziroma zaposlenega na ministrstvu, ki bo imel zelo velike kompetence, ko bo odločal
               o tem, ali je nek akt v redu ali ni dober. To so zelo pomembna vprašanja, kajti ne
               želimo si, da bi prišli v Sloveniji v situacijo, ko bomo ugotavljali, da je neka
               diskrecijska pravica o tem, kako bomo posegali v prostor, zreducirana na zaposlenega
               na Ministrstvu za okolje, ne pa na, recimo, občinski svet, ki je tisti, ki naj bi
               sprejemal z večino glasov odločitve, ki se lahko pojavijo ali pa so predstavljene v
               prostoru kot neka dilema. Tukaj mislim, da bo pri dokončnem sprejemu teh aktov
               resnično prišlo do zelo velikih vprašanj in težav pri izvajanju in načrtovanju
               poseganja v prostor. Menimo, da tudi sicer je takšna odločitev vprašljiva tudi zaradi
               tega, ker smo z Zakonom o urejanju prostora, strategijo prostorskega razvoja, ki je
               ravno tako bila sprejeta v Državnem zboru, prvič v zgodovini samostojne Slovenije
               sprejeli nov akt, v novi samostojni državi in s tem zakonom ta akt razveljavljamo in
               začenjamo zopet pisati neko novo besedilo novih strategij. To ni dobro in mislim, da
               takšno razumevanje, da vsaka vlada načrtuje svoje razumevanje prostorskega
               načrtovanja v prostoru ni produktivno in bo v veliki meri predvsem vse skupaj
               podražilo in zavleklo. Glede podpore temu zakonu smo v Poslanski skupini Socialnih
               demokratov mnenja, da je težko dati podporo k zakonu kateremu pravzaprav tudi
               strokovna javnost ni uspela dati vseh tistih svojih pripomb in znanj, ki ga ima na
               tem področju in ocenjujemo, da gre predvsem za ozko politično gradivo in še ožje
               upoštevanje strokovne javnosti. Odgovornost za takšen zakon bi po našem mnenju morala
               prevzeti predvsem tista večina, ki bo tak zakon tudi podprla. Hvala.</p>
            </sp>
            <sp xml:id="SDZ4-Redna-26-2007-03-29.sp7">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Mag. Borut Sajovic bo podal stališče poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-26-2007-03-29.sp8">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Lep pozdrav gospodu ministru s sodelavci!
               V poslanskem klubu Liberalne demokracije Slovenije se zavedamo izjemnega pomena
               področja urejanja prostora, ki ga ureja predlagani zakon o prostorskem načrtovanju.
               Zato smo se zelo resno in odgovorno lotili tega sodelovanja v zakonodajnem postopku
               in poslanci LDS-a smo že takrat zahtevali, da se opravi splošna razprav o načelih in
               glavnih rešitvah, ki jih prinaša novi zakon. Žal moram pa tudi danes ponoviti tedanjo
               oceno, da je predlog zakona o prostorskem načrtovanju po našem skromnem mnenju
               konceptualno nekoliko zgrešen. Bistveno bi bilo bolje, če bi se Ministrstvo za okolje
               in prostor posvetilo nudenju pomoči občinam pri pripravi prostorskih aktov, ki jih
               morajo pripraviti v skladu z Zakonom o urejanju prostora. Zato smo tudi predlagali,
               da Državni zbor sklene, da Predlog zakona ni primeren za nadaljnjo obravnavo,
               Ministrstvo za okolje in prostor pa da v nujni zakonodajni postopek vloži novelo
               zakona o urejanju prostora, ki naj vsebuje nekaj najnujnejših sprememb veljavnega
               zakona. Danes in v tej fazi zakonodajnega postopka ni več smiselno ponavljati
               vsebinskih razlogov, s katerimi smo utemeljevali naša stališča in pa dobronamerne, a
               politične predloge. Moram pa povedati, da jih pristojno ministrstvo kot predlagatelj,
               žal, ni upoštevalo. Seveda smo zaradi tega razočarani, ne pa tudi presenečeni. Bistvo
               našega razočaranja je dejstvo, da pri tem zakonu nikakor ne gre oziroma ne bi smelo
               iti za vprašanje političnih razlik med strankami oziroma med vladajočo koalicijo in
               opozicijo, temveč gre za evidentna, strokovna in organizacijska vprašanja, kako
               najbolje urediti naš skupen prostor. Popolnoma nesprejemljivo je dejstvo, da
               predlagatelj ni želel, ali ni zmogel prisluhniti mnenjem in stališčem stroke, ki je
               ves čas nasprotovala kar velikemu delu teh rešitev. Stroko je torej predlagatelj iz
               nam neznanih razlogov zaobšel, zato mi dovolite, da kljub verjetnosti, da bo v
               današnji razpravi še kdo predstavil ali se skliceval na zadnje stališče stroke,
               povzamem glavne ugotovitve iz skupnega stališča institucij, izobraževalnih ustanov,
               podjetij, zbornic in društev s področja urejanja prostora. Svoje nasprotovanje
               utemeljujejo predvsem z naslednjim.</p>
               <p>Sedaj veljavni zakon o urejanju prostora je krovni zakon in velja šele kratek čas,
               namreč od 1. januarja 2003, zato je preuranjeno govoriti o bistvenih slabostih
               zakona, ki se v praksi, kot smo danes že večkrat slišali, sploh ni mogel uveljaviti.
               Še posebej pa brez sistematično pripravljenih, izkustvenih strokovnih ocen.</p>
               <p>Druga zelo pomembna točka pravi, predlagani zakon ni pripravljen kot krovni zakon na
               temelju evropsko primerljive prostorske zakonodaje in evropsko prostorsko
               načrtovalske prakse, ob upoštevanju ustreznih slovenskih potreb, ker urejanje
               prostora ne postavlja v ustrezno vodilno in koordinacijsko vlogo nasproti posamičnim
               sektorjem in resorjem.</p>
               <p>Trije med seboj povezani predlogi zakonov, to so zakon o prostorskem načrtovanju,
               zakon o graditvi objektov in pa pomemben zakon o arhitekturni in inženirski
               dejavnosti, so trenutno v različnih fazah priprave in sprejemanja. Zakonska besedila
               so medsebojno vsebinsko in postopkovno najbrž neusklajena, ustrezno odprta in široka
               javna razprava, predvsem na ravni strokovne in civilno strokovne družbe ni bila
               zagotovljena.</p>
               <p>Spremljanje stanj in teženj v prostoru sedaj veljavni zakon o urejanju prostora
               ustrezno opredeljuje. V predlogu zakona to ni primerno urejeno in je kot tako tudi v
               nasprotju s sprejetima Politiko urejanja prostora Republike Slovenije in Strategijo
               urejanja prostora Republike Slovenije. Podobno kot to določa sedaj veljavni zakon pa
               se pomemben del stroke na področju urejanja prostora v Evropi v okviru mednarodnih
               projektov ukvarja predvsem z vzpostavljanjem in uveljavljanjem skupne metodologije za
               izkazovanje stanj in pa teženj v prostoru. Vse to po našem mnenju zagotavlja ustrezna
               izhodišča za oblikovanje prostorsko razvojnih politik, ukrepov, ocenjevanje njihove
               ustreznosti in ne nazadnje tudi možnost za ugotavljanje potem v končni fazi ustrezne
               odgovornosti.</p>
               <p>Predlog zakona daje pristojnemu ministrstvu veliko težo in veliko odgovornost v
               postopkih prostorskega načrtovanja. Ministrstvo za okolje in prostor, na primer, po
               48. členu predloga zakona pridobiva smernice za občinski prostorski načrt, kar
               dejansko najbrž v praksi pomeni podaljševanje postopkov in predstavlja prevzemanje
               dela, ki ga občine ta trenutek najbrž obvladajo in za katerega so tudi po ustavi
               pristojne.</p>
               <p>Nadalje predlog zakona določa, da bodo državni prostorski načrti, praviloma izdelani
               za območje regije na katastru pripravljeni kot neposredna podlaga za projekte za
               pridobitev gradbenega dovoljenja, kar dokazuje, da predlagatelj zakona, kljub v
               državi številnim že izdelanim državnim lokacijskim načrtom, ne pozna prostorsko
               načrtovalske problematike na terenu v praksi ter da predvsem podcenjuje pomen
               vsebinskega usklajevanja o odločitvah o nadaljnjem prostorskem razvoju. Obstaja tudi
               možnost, da to podcenjevanje vodi k državni selekciji posegov, ki bodo glede na pomen
               imeli različne možnosti za uspešno, dokončno umestitev v prostor ter potem tudi za
               dokončno uspešno izvedbo. Veljavni zakon o graditvi objektov je ustrezno uredil
               licenciranje, ki zagotavlja strokovnost in odgovornost na področju urejanja zakona.
               Predlog zakona o arhitekturni in inženirski dejavnosti pa ukinja licenco za
               prostorsko načrtovanje, kar se nam zdi, glede na razmere, manj primerno.</p>
               <p>Nadalje predlog zakona ponovno uvaja zahtevo, da je opremljeno stavbno zemljišče
               potreben pogoj za pričetek gradnje objektov in hkrati določa, da opremljanje stavbnih
               zemljišč zagotavljajo lokalne skupnosti, ki v ta namen sprejemajo programe
               opremljanja. Vendar ti programi niso inštrument za realizacijo novih prostorskih
               ureditev, temveč so predvsem strokovne podlage za odmero komunalnega prispevka za že
               obstoječo komunalno opremo.</p>
               <p>V predlogu zakona ni celovito rešeno vprašanje gospodarjenja z zemljišči in
               opremljanje zemljišč z gradnjo. Najprej je treba določiti instrumente aktivne
               zemljiške politike ter vzpostaviti mehanizme za njihovo izvajanje, nato pa v sklopu
               celovitega obravnavanja sistemskega financiranja komunalnih dejavnosti urediti
               problematiko komunalnega prispevka, tako da ta ne bo v celoti obremenjevala
               investitorjev, ki so kot iskalci gradbenega dovoljenja izpostavljeni in pa v bistvu v
               tej vlogi podrejena in odvisna stran. Sistemski način financiranja zahteva celovito
               obravnavo vseh vidikov financiranja komunalnih dejavnosti in ne bi smel biti delno
               obravnavan v različnih zakonih. Sprejetje navedenih zakonov v letošnjem letu je
               neprimerno tudi zaradi naslednjih razlogov. Občine na podlagi veljavne zakonodaje v
               tem trenutku dokončujejo pripravo nujno potrebnih novih prostorskih aktov, mnoge med
               njimi prvič akte za samostojno občinsko razvojno območje. Uvedba novih rešitev bo
               vplivala na veliko zmedo v praksi in na kakovost ter pogoje urejanja prostora v
               Sloveniji. Podzakonski akti žal še niso pripravljeni, kar pomeni nepredvidljive
               posledice v praksi in absolutno najbrž podaljševanje rokov za dokončno izvedbo
               zakonov. Občine ter statistične in razvojne regije pripravljajo strateške in
               izvedbene prostorske akte za sofinanciranje projektov s strani Evropske unije v
               finančni perspektivi 2007-2013. Te spremembe zakonodaje lahko pomenijo oviro pri
               nadaljevanju teh postopkov. Ne nazadnje pa je sprememba vseh pojmov in izumljanje
               novih v zakonskem tekstu tako rekoč zagotovilo, da bo urejanje prostora v Sloveniji
               še naprej veljalo za tisto javno področje, ki predstavlja največjo razvojno oviro na
               ravni posameznika in družbe.</p>
               <p>Na koncu skupnega stališča podpisniki ugotavljajo, da predlagana zakonodaja ne dosega
               kakovostne ravni veljavne zakonodaje, ki je na strokovni ravni primerljiva z
               evropskim okvirom. Poleg tega pa predlog zakona o prostorskem načrtovanju tudi ne
               odpravlja pomanjkljivosti do sedaj veljavne zakonodaje, ki bi jo bilo možno obvladati
               z razmeroma majhnimi posegi v že veljavno obstoječo zakonodajo.</p>
               <p>Zaradi vsega navedenega podpisniki predlagajo, da se ustavi postopek sprejemanja treh
               navedenih zakonov ter da se pripravi ustrezna pravna rešitev za prehodno obdobje, v
               katerem bodo lahko izdelani novi prostorski akti občin v skladu z veljavno zakonodajo
               in v katerem bo veljavna zakonodaja tudi ustrezno popravljena, izboljšana in
               dopolnjena. Hkrati pa pričakujejo, da bo Ministrstvo za okolje in prostor ustanovilo
               ustrezno referenčno delovno skupino, ki bo pripravila dobre strokovne in skladne
               predloge zakonov ter opravila ustrezno usklajevanje teh zakonskih besedil.</p>
               <p>Pod ta tekst, ki sem ga v desetih točkah predstavil in s katerim se naša Poslanska
               skupina Liberalne demokracije Slovenije v celoti strinja, se ni podpisal kdorsibodi
               ali kdorkoli. Podpisali so se: predsednik Društva urbanistov in prostorskih planerjev
               Slovenije, predsednica Društva krajinskih arhitektov Slovenije, dekan Fakultete za
               gradbeništvo in geodezijo Univerze v Ljubljani, predstojnik Katedre za prostorsko
               načrtovanje Fakultete za gradbeništvo in geodezijo, predstojnica Oddelka za
               gradbeništvo Fakultete za gradbeništvo in geodezijo Univerze v Ljubljani ter
               Inštituta za komunalno gospodarstvo, predstojnik Oddelka za geodezijo Fakultete za
               gradbeništvo Univerze v Ljubljani, predstojnik Oddelka za krajinsko arhitekturo
               Biotehniške fakultete v Ljubljani, predsednik Zveze geodetov Slovenije ter
               direktorica Urbanističnega inštituta Republike Slovenije.</p>
               <p>Kaj reči na koncu? Mnenja, zapisano, predvsem pa imena na pomembnih, odgovornih,
               ključnih funkcijah pri slovenskem načrtovanju prostora imajo brez dvoma veliko težo.
               Zato, spoštovane kolegice poslanke, spoštovani poslanci vladajoče koalicije, stroka
               je pri teh vprašanjih presenetljivo, kar v Sloveniji ni pogosta praksa, dokaj enotna
               in jasna. Vlada mnenje stroke ne upošteva, zato bo dokončna odločitev o sprejemu
               Predloga zakona o prostorskem načrtovanju vaša. Bilo pa bi dobro, da se ob glasovanju
               zavedate velike odgovornosti, ki jo prevzemate nase. V poslanskem klubu Liberalne
               demokracije Slovenije bomo glasovali proti sprejetju Predloga zakona o prostorskem
               načrtovanju, kajti na vprašljivih temeljih zgrajena stavba je v praksi lahko kljub
               dobri, odlični nadgradnji slaba stavba. Hvala lepa.</p>
            </sp>
            <sp xml:id="SDZ4-Redna-26-2007-03-29.sp9">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Drago Koren po podal stališče Poslanske skupine Nova
               Slovenija. Izvolite.</p>
            </sp>
            <sp xml:id="SDZ4-Redna-26-2007-03-29.sp10">

               <speaker>DRAGO KOREN:</speaker>

               <p>Hvala predsedujoči za besedo. Lep pozdrav, dober dan ministru s sodelavci, poslankam,
               poslancem in vsem tistim, ki spremljate to zasedanje!</p>
               <p>Poslanci Nove Slovenije-Krščanske ljudske stranke se zavzemamo za to, da bi prišlo do
               povečanja učinkovitosti državne uprave, do skrajšanja in poenostavitve upravnih
               postopkov ter zmanjšanja birokratizacije državne uprave. Takšnim ciljem skušamo
               slediti pri sprejemanju vseh zakonov. Zakon o prostorskem načrtovanju pri tem ni
               nobena izjema. Pripravljavci tega zakona zatrjujejo, da so prav ti cilji eni od
               pomembnejših ciljev, ki jih skuša zakon doseči. Predlog zakona o prostorskem
               načrtovanju pa je potrebno presojati tudi po tem, ali s predlaganimi določbami
               izražamo ustrezno skrb za prostor, ki je izjemnega pomena, saj so možnosti v prostoru
               omejene. Veljavni zakon o urejanju prostora je na ta in druga vprašanja dajal
               odgovore, ki so se pri izvajanju izkazali za nepopolne ali neprimerne. Predlagatelj
               zagotavlja, da bo z izvzemom področja, ki se nanaša na prostorsko načrtovanje, iz
               Zakona o urejanju prostora zagotovil ustreznejše prostorske akte in uredil razmerja
               med njimi. Predlog obeta tudi skrajšanje postopkov njihovega sprejemanja in
               vzpostavljanja evidenc stanja v prostoru. S posebnim poglavjem ureja tudi področje
               opremljanja stavbnih zemljišč in komunalni prispevek. V Poslanski skupini Nove
               Slovenije-Krščanske ljudske stranke v predlogu zakona pozdravljamo in podpiramo vse
               tiste določbe, ki skrajšujejo trenutno predolgotranje postopke priprave in
               sprejemanja prostorskih aktov. Pripravljavci zakona zatrjujejo, da je bil predlog
               zakona deležen številnih usklajevanj tako znotraj stroke kot zainteresirane javnosti.
               Ob prvi obravnavi zakona tukaj v Državnem zboru je bila opravljena splošna razprava.
               Tudi občine so pri pripravi zakona aktivno sodelovale in na mnogih predstavitvah po
               Sloveniji izražale veliko podporo predlaganemu zakonu. Večinsko mnenje občin je bilo,
               da so te spremembe nujne, saj je priprava prostorskih aktov po veljavnem zakonu
               prezahtevna, predolgotrajna in tudi predraga. Zaradi vsega tega smo bili v Poslanski
               skupini Nove Slovenije nemalo presenečeni, ko smo pred nekaj dnevi, tik pred tretjo
               obravnavo, prejeli pismo predstavnikov inštitucij, izobraževalnih ustanov, podjetij,
               zbornic in društev s področja urejanja prostora. Sprašujemo se, zakaj te inštitucije
               svojih pomislekov niso izrazile prej. Samo društvo krajinskih arhitektov se je že
               prej oglasilo in izrazilo svoje pomisleke glede predlaganega zakona.</p>
               <p>Na prejšnji seji Državnega zbora je bilo veliko govora o tretji razvojni osi. Tudi
               sam sem na tisti seji postavil poslansko vprašanje ministru Podobniku in Božiču o
               tem, ali se pričetek ceste proti Velenju in proti Koriški res odmika od tega, kar je
               bilo prej predvideno, kar za štiri leta. Iz takratnega odgovora in iz kasnejših
               pojasnil na srečanju županov Koroške in Savinjsko-šaleške regije z ministroma je
               jasno izhajalo, da po trenutno veljavni zakonodaji ni moč hitreje priti do umestitve
               ceste v prostor in priprave ostale potrebne dokumentacije, da pa bo ta rok močno
               skrajšan s sprejetjem zakona o prostorskem načrtovanju. Ker sam prihajam s tega
               območja, moram reči, da če zaradi drugega ne, moram ta zakon podpreti zaradi tretje
               razvojne osi. Kajti zagotovilo, da bo na podlagi sprejetega zakona moč pričeti z
               delom v letu 2009, je za nas zelo pomembno. Tretja razvojna os je le ena od veliko
               predvidenih projektov.</p>
               <p>Z Resolucijo o nacionalnih razvojnih projektih je Vlada Republike Slovenije sprejela
               ambicioznih prek 30 projektov za obdobje v letih 2007 do 2023. Prostorska zakonodaja
               ne sme ovirati oziroma zavirati vseh teh predvidenih projektov. Vsi vidiki
               predlaganega zakona pa niso pomembni zgolj zaradi občin, regij ali države, za katere
               se postopki spreminjajo, ampak za vse, ki se srečujejo z investicijami. Če želimo
               pritegniti investitorje, je najmanj, kar lahko storimo, da jih čim manj obremenimo z
               dolgimi birokratskimi postopki. Isto velja za individualne investitorje, ki bodo
               zaradi kakovostnih prostorskih aktov občin lahko v doglednem času realizirali svoja
               pričakovanja. Za to dobo se ve, bodo potrebne tudi spremembe zakona o graditvi
               objektov in še nekaterih drugih zakonov. In primerno bi bilo, da se strokovna javnost
               pri pripravi teh zakonov pravočasno vključi in poda svoje pripombe.</p>
               <p>V Poslanski skupini Nove Slovenije - krščanske ljudske stranke bomo predlog zakona
               podprli zaradi obljube, da se skrajšujejo postopki sprejemanja prostorskih aktov.
               Predlagatelju zaupamo, da bodo prostorski akti, čeprav sprejeti na osnovi bistveno
               zmanjšanega števila soglasodajalcev, ustrezne kakovosti, kar v poslanski skupini
               razumemo tako, da bodo ustrezna podlaga trajnostnega razvoja, saj bodo upoštevali
               optimalno izkoriščanje možnosti prostora. Poslanci Nove Slovenije bomo ta zakon
               podprli.</p>
            </sp>
            <sp xml:id="SDZ4-Redna-26-2007-03-29.sp11">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Josip Bajc bo podal stališče Poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ4-Redna-26-2007-03-29.sp12">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani gospod minister s sodelavkami in
               sodelavci, spoštovani kolegi in kolegice kot tudi gledalci, ki ste si vzeli čas, da
               nas eventualno poslušate pri obravnavi zelo pomembnega zakona! Prostorsko načrtovanje
               je sedaj urejeno v zakonu o urejanju prostora. Prav gotovo pa zaradi pomanjkljivosti
               kot tudi nedorečene ureditve veljavnega zakona je bila po mnenju Poslanske skupine
               Slovenske ljudske stranke priprava novega zakona, ki bo urejal to področje, prav
               gotov nujna. Zato pozdravljamo obravnavani zakon o prostorskem načrtovanju, o katerem
               teče danes tretja obravnava. Naj še enkrat poudarim, da je veljavni zakon začel
               veljati šele pred dobrimi štirimi leti. Kljub kratkemu času izvajanja pa so se
               pokazale mnoge pomanjkljivosti tega zakona, ki je na področju prostorskega
               načrtovanja po našem mnenju v marsičemu zelo pomanjkljiv. Če se spomnimo sprejema
               zakona o urejanju prostora, lahko ugotovimo, da je predlagatelj takrat ob njegovi
               pripravi zagotavljal dobro in sistemsko ureditev tega področja, ki bo ustrezala
               zakonskim okvirom, in obenem obljubljal tudi poenostavitev postopkov na področju
               urejanja prostora in pridobivanja potrebnih prostorskih aktov in dovoljenj. Praksa je
               žal pokazala ravno nasprotno. Vsaj tisti, ki smo imeli opraviti z izvajanjem tega
               zakona, smo to dobro čutili. V nekaterih primerih je namreč mogoče opaziti popolno
               neustrezne posege v prostor, na kakšen drugem področju pa so pogoji in omejitve celo
               pretirani. Zaradi tega pogosto prihaja tudi do razlivanja med investitorji in se
               postavlja vprašanje enakosti pred zakonom vseh investitorjev. Glavni očitki
               veljavnemu zakonu so zlasti vsebinsko pomanjkljivo določeni prostorski akti na vseh
               ravneh, nejasna razmerja med njimi, zapleteni postopki in zahteve po celi vrsti
               strokovnih podlag, ki so pogosto bile same sebi namen. Jasno je, da posameznikom
               takšno stanje koristi, predvsem tistim, ki zaradi zakonskih določb pripravljajo
               mnoge, čeprav nepotrebne, podlage in dokumente ter imajo na ta način zagotovljena
               sredstva za njihovo delo oziroma delovanje. Tudi ob obravnavi tega zakona, ki ga
               danes obravnavamo v tretji obravnavi, je zlasti po našem mnenju slišati predvsem
               njihov glas nasprotovanja spremembam oziroma zakonu. V Poslanski skupini Slovenske
               ljudske stranke mislimo, da je to potrebno poudariti, da imajo določeni strokovnjaki
               pomisleke glede novega predloga zakona, predvsem so to po našem mnenju nekatera
               strokovna združenja, kot na primer: društva urbanistov, krajinskih arhitektov in
               podobno. V poslanski skupini smo prepričani, da je pri pripravi obravnavanega zakona
               bila vključena stroka, in to večkrat, na področju urejanja prostora, arhitekture in
               drugih strokovnih področij. Verjetno pa poenostavitev postopkov, pocenitev samih
               postopkov pa ni všeč nekaterim stanovskim združenjem v naši državi.</p>
               <p>V zvezi z vsebinskimi prostorskimi akti se ne bi spuščal v posamezne težave, ki se
               pojavljajo, saj so te dobro obrazložene v samem uvodu predloga oziroma obravnavanega
               zakona. Opozoril bi rad zlasti na dejstvo, da morajo po veljavnem zakonu občine do
               sredine leta 2007 pripraviti nove prostorske akte. Njihova priprava pa je, kot že
               omenjeno, povezana z velikimi stroški. Vsebina strategije prostorskega razvoja
               občine, na primer, je preobsežna, vsebuje nepotrebne vsebine in zato tudi izjemno
               draga, saj je bilo vsako študijo potrebno posebej plačati. Občine, ki so se priprave
               prostorskih aktov po veljavnem zakonu že lotile, bodo verjetno v primerjavi z novim
               zakonom v slabšem položaju - povedano drugače imele bodo akte, ki bodo v marsičem
               preobsežni, zanje pa bodo seveda odšteli tudi znatna sredstva. V Poslanski skupini
               Slovenske ljudske stranke smatramo, da obravnavni zakon prinaša večje pristojnosti
               tistim, ki poznajo svoj prostor, ki poznajo svoje prednosti, svoje razvojne možnosti
               in cilje. Po našem mnenju so razmejitve med občino in lokalno skupnostjo glede
               pristojni upravljanja s prostorom dovolj razdelane oziroma opredeljene.</p>
               <p>Za pripravo dobrih prostorskih aktov je seveda potrebno imeti dober pregled na
               obstoječem stanju. Sodobna informacijska tehnologija je lahko pri tem pomembno orodje
               za enostavno analiziranje in dostopanje do teh podatkov. Prilagoditev ustreznega
               informacijskega sistema je potrebna, nujna in jo v poslanski skupini pozdravljamo in
               ocenjujemo, da je v obravnavanemu zakonu prav dobro obdelana. Ne morejo si vse
               občine, glede na to, da so zelo različne: od nekaj 100 prebivalcev, pa do nekaj
               100.000, enako privoščiti to tehnologijo, ki je zelo pomembna pri celoviti obravnavi
               posegov v prostor.</p>
               <p>Ocena trenutne stanja in ugotavljanje pomanjkljivosti so bile temeljna osnova
               predlagatelju, vsaj po našem mnenju, za pripravo novega zakona. Novi zakon daje
               veliko pričakovanja in le upamo lahko, da se bodo napovedi predlagatelja v celoti
               uresničile, tudi z našo pomočjo. Predlagani zakon po našem mnenju dobro ureja
               postopke priprave in vsebine prostorskih aktov. Zelo pomembno je zlasti z vidika
               črpanja evropskih sredstev s področja okoljske infrastrukture, da je predlagatelj
               pripravil ustrezno ureditev v obliki regionalnih prostorskih načrtov. To je namreč
               potrebno zaradi majhnosti občin v Sloveniji, ki same ne morejo pripraviti dovolj
               velikih projektov, ki bi lahko črpali evropska sredstva oziroma sredstva iz evropskih
               razpisov.</p>
               <p>V Poslanski skupini Slovenske ljudske stranke pričakujemo, da bo obravnavani zakon
               prinesel vrsto pozitivnih sprememb na področju prostorskega načrtovanja, ga predvsem
               poenostavil, skrajšal postopke in s tem tudi pocenil prostorsko načrtovanje na
               lokalni kot državni ravni. Zato bomo poslanci Poslanske skupine Slovenske ljudske
               stranke zakon podprli, skupaj z amandmaji, ki so pripravljeni s strani Vlade in so
               odziv na reševanje pripomb iz druge obravnave, tako s strani posameznih poslanskih
               skupin kot tudi posameznih poslancev. Hvala lepa.</p>
            </sp>
            <sp xml:id="SDZ4-Redna-26-2007-03-29.sp13">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Dr. Pavel Gantar bo podal stališče Poslanske skupine nepovezanih
               poslancev. Izvolite.</p>
            </sp>
            <sp xml:id="SDZ4-Redna-26-2007-03-29.sp14">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod minister, sodelavke in sodelavci
               ministrstva, spoštovane kolegice in kolegi! Danes se v tretjem branju zakona o
               prostorskem načrtovanju srečujemo s posledicami neupoštevanja opozoril, ki smo jih
               izrekli že v prejšnjih branjih in prejšnjih obravnavah.</p>
               <p>Rečeno je bilo, da je bilo javne razprave dovolj. Pa vendar je bila pobuda za javno
               obravnavo mnenj v tem državnem zboru zavrnjena. Zato se ne gre čuditi dejstvu, da so
               številna strokovna združenja, fakultete, univerza, že v zadnjem branju, ko pravzaprav
               ni več mogoče skorajda ničesar popraviti, še enkrat opozorili s stališči, kaj vse se
               lahko zgodi ali se bo zgodilo, če bo ta zakon, takšen kot je, z amandmaji, ki so tudi
               danes na mizi, sprejet.</p>
               <p>Ob tem zakonu sem v prejšnjih obravnavah povedal že vse, kar je po mojem mnenju treba
               povedati. Seveda najprej to, da je zakon konceptualno napačen. Da razbija sistem
               urejanja prostora, ki pa, kot vemo, ne vsebuje samo prostorskega načrtovanja na
               izvedbeni in strateški ravni, ampak tudi druge elemente urejanja prostora, od
               zemljiške politike in zemljiških operacij, fiskalnih in davčnih ukrepov, do upravne
               dimenzije pridobivanja dovoljenj in nadzorne inšpekcijske dimenzije in razsežnosti.
               Ta sistem se razbija, v tem zakonu se ureja samo prostorsko načrtovanje in del
               stavbne oziroma zemljiške politike, drugi del ostaja še vedno v okrnjenem ZUREP-u,
               zakonu o urejanju prostora. Sprejemajo se, kot so opozorili, trije zakoni, zakon o
               prostorskem načrtovanju, zakon o graditvi objektov ter zakon o arhitekturni in
               inženirski dejavnosti, časovno neusklajeno in zato tudi nujno vsebinsko.</p>
               <p>Še enkrat in predvsem bi rad opozoril, da so kolegice in kolegi v vseh dosedanjih
               dveh obravnavah pa tudi danes tukaj v Državnem zboru res opredelili in nakazali celo
               vrsto problemov, s katerimi se srečuje ne samo prostorsko načrtovanje, ampak urejanje
               prostora v Sloveniji, že nekaj let, jaz bi rekel že dolgo vrsto let. Vendar bi rad
               tudi opozoril, da je cela vrsta teh problemov, na katere so nas opozarjali in nas
               opozarjate kolegi in kolegice, so preprosto problemi, ki jih prav ta zakon ne rešuje.
               Prostorsko načrtovanje je vitalni in najpomembnejši del urejanja prostora, vendar
               daleč premalo, da bi lahko to urejanje prostora bilo tudi učinkovito, če ni inovacij
               ali pa sprememb na zemljiški politiki, stavbni politiki, če nimamo fiskalnih
               instrumentov pravilno ali zadosti dobro razvitih itd. Zato ta zakon ne bo rešil tega,
               kar nam z velikim veseljem že tretjič ali četrtič zapored obljublja minister za
               okolje in prostor.</p>
               <p>Zakon je tudi nedorečen, sicer v tretjem branju ne bi pričakovali toliko amandmajev,
               ki jih predlaga Vlada, kar dokazuje, da vlada pri nekaterih rešitvah niti sama dobro
               ne ve, kaj hoče. Kaj je pravzaprav glavni problem prostorskega načrtovanja, ki ga
               nekateri zakoni, kolikor jih poznam v svetu, rešujejo malo boljše, drugi malo slabše,
               je pa na nek način to tudi načeloma nerešljiv problem ali pa, težko je poiskati neko
               ravnovesje. Kot vemo, je prostorsko načrtovanje ločeno na strateški in na izvedbeni
               del. In pri izvedbenem planiranju je ključno vprašanje to, ali naj bo izvedbeni načrt
               bolj splošen, in zato bolj fleksibilen, ali pa naj bo bolj določen in zato bolj tog.
               Jasno je, da bi vsi radi videli, da bi bil bolj splošen in bolj fleksibilen. Toda če
               naredimo takega, investitorje postavimo pred večje tveganje, kajti z velikimi vložki
               v investicijsko dokumentacijo za pridobitev, recimo, gradbenega dovoljenja, se lahko
               na koncu ob splošnem planu izkaže, preveč splošnem, da tega dovoljenja ne bo mogel
               dobiti. In to ravnovesje je treba iskati. Tega ravnovesja v tem zakonu niso iskali.
               Ne pravim, da je to ravnovesje v ZUREP-u in ZGO-ju zadosti dobro rešeno, mogoče ga je
               dopolniti in izboljšati. Ampak v tem ravnovesju tukaj notri ni nič, še posebej ne
               zato, ker tega ravnovesja ne iščejo skupaj z zakonom o graditvi objektov. Zato
               tistega, kar bi lahko prinesel ta zakon zares, seveda ne prinaša, prinaša pa zmede.
               Pripombe strokovne javnosti so resne. O njih lahko rečemo samo to, da so jih napisali
               in podpisali ljudje, ki se dolga leta in desetletja - jaz jih tudi poznam in sem z
               njimi tudi včasih tu pa tam sodeloval - resno ukvarjali s prostorom in resno vedo,
               kakšni so problemi. Kar zadeva zakon o urejanju prostora, ki ga tako radi kritiziramo
               ali pa predvsem ministrstvo ga kritizira, bi rekel, da je kompleksen, da ima
               pomanjkljivosti, ampak da je te pomanjkljivosti mogoče odpravljati in popravljati. In
               kritika tega zakona je predvsem, če jo izrekajo na Ministrstvu za okolje in prostor,
               spoštovani gospod minister, neupravičena. Zato ker jo izrekate prav tisti v novi
               garnituri na Ministrstvu za okolje in prostor, ki ste uveljavljanje zakona v bistvu
               blokirali, potem pa govorite, da se zakon ne uveljavlja. Iz preštevilnih občin sem
               dobil obvestila ali informacije in tudi spraševali so me, recimo, kaj naj storijo,
               ker so jim povedali, da naj prekinejo postopke priprave strategije prostorskega
               razvoja občin in podobnih stvari, ker je to nesmiselno, ker je ta zakon slab in ker
               bo tako ali tako nov zakon na dnevnem redu. Danes smo pa slišali, da nič, kar je bilo
               narejenega, ne bo šlo v nič in so bila navodila, da naj prekinejo, zato ker naj
               čakajo nov zakon, pravzaprav zelo neustrezna, da ne rečem zavajajoča. In v tem smislu
               se mi zdi ravnanje ministrstva ne samo politično ali pa strokovno napačno, ampak tudi
               jasno etično vprašljivo. Ena izmed zadev, kjer se opozarja na strokovne napake in
               pomanjkljivosti, je lokacijski načrt. Lokacijski načrt je en instrument, ki se je
               izjemoma dobro prijel, ki funkcionira, poznajo ga inženirji, investitorji ali, če
               hočete "developterji" pozna ga občinska, predvsem pa državna uprava, vse avtoceste so
               bile izgrajene na osnovi teh načrtov, vsi večji energetski objekti, hidroelektrarne,
               rekonstrukcije in podobno; in zdaj ga spreminjamo. Zakaj spreminjati nekaj, kar
               razmeroma dobro funkcionira? Pri čemer se moramo otresti iluzije, da lahko nek velik
               projekt v prostor umestimo v šestih mesecih. Prakse iz drugih držav vam bodo
               pokazale, da za neko avtocesto boste porabili, tudi če je strateški načrt, plan
               narejen, vsaj tri, štiri do pet let ali celo kakšno leto več. Za obvoznico v Celovcu,
               če sem prav razumel, je umeščanje trajalo več kot 12 let. Da ne govorim o drugih
               napakah, kot je 42.a člen, kjer se vsi tisti, ki imamo radi neko sistematiko v
               planiranju in pojmovno čistost, kjer ta člen govori, da je vsebina strateškega
               izvedbenega dela občinskega prostorskega plana, če se nanaša na mestno naselje, na
               mesto ali na naselje, ki je postalo mestno, se ureja na podlagi urbanističnega
               načrta. Urbanistični načrt je podlaga za urbanistični načrt - lepo vas prosim! In
               zakaj ne bi preprosto napisali stavka, da se mesta in mestna naselja urejajo z
               urbanističnim načrtom, ki je sestavni del občinskega prostorskega načrta? Zakaj ne bi
               dali normalne strokovno sprejemljive in jasne rešitve? Tega ni. Urbanistični načrt je
               podlaga za prostorski načrt občine, vsaj v delu te občine. In še vrsto takšnih
               nedoslednosti, ki jih bo težko prevesti, bi našli, med njimi tudi spoštovanja vreden
               poskus ministrstva, da bi strateško presojo vplivov na okolje integriral predvsem s
               prostorskega planiranja. Ideja je dobra, delno je to že bilo, ne delno, ampak bilo je
               že realizirano v prejšnjem ZUREP-u, vendar je ta rešitev zaradi tega, ker želi biti
               hitra in učinkovita, iz direktive o presoji določenih programov in tako naprej
               izvzela problem revizije o presoji vplivov na okolje. To revizijo bo obdelalo, če bo
               potrebno, kar ministrstvo samo. Jaz ne verjamem, da bo Evropska unija oziroma
               Komisija sprejela takšno rešitev. Verjetno bo to rešitev potrebno popravljati, kar je
               po mojem v direktnem nasprotju z določbami ustrezne direktive.</p>
               <p>Skratka, ministrstvo bo tu tvegalo in jaz sem prepričan, da bo vsaj v tem delu prej
               ali slej moralo prinesti ta zakon nazaj v parlament. Zato smo v Poslanski skupini
               nepovezanih poslancev vložili nekaj amandmajev, brez upanja, da bi bili sprejeti.
               Mogoče bodo omogočili še nekaj razprave na to temo, pa vendarle, kako naprej, je
               seveda vprašanje. Najbolje bi bilo, če bi seveda danes ta zakon zavrnili, če bi
               predstavniki tako politične javnosti, ki smo tu, stroke in ministrstva stopili skupaj
               - to ni politično vprašanje, tu se ne govori o levih in desnih itd., videli, kako in
               kaj je potrebno ukrepati na tem področju. Vendar je to stvar znanstvene fantastike,
               stvar, ki se vsaj v tem mandatu še nikoli ni zgodila in se tudi ne bo, zato seveda
               lahko rečem samo to - avtobus s tem zakonom bo odpeljal, prepadov pa je zelo veliko
               na tej poti. Hvala lepa.</p>
            </sp>
            <sp xml:id="SDZ4-Redna-26-2007-03-29.sp15">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Bogdan Barovič bo podal stališče Poslanske skupine Slovenske
               nacionalne stranke. Izvolite.</p>
            </sp>
            <sp xml:id="SDZ4-Redna-26-2007-03-29.sp16">

               <speaker>BOGDAN BAROVIČ:</speaker>

               <p>Hvala za besedo, podpredsednik Državnega zbora. Spoštovane kolegice in kolegi v
               Državnem zboru, spoštovani predstavniki Vlade.</p>
               <p>V Slovenski nacionalni stranki smo vseskozi enotnega mnenja in smo ob obravnavi tega
               zakona izhajali iz osnovnega vprašanja: ali potrebujemo nov zakon, če je bil veljavni
               zakon sprejet pred slabimi 4-imi leti? To je bistveno vprašanje. Kakorkoli že,
               verjamem v dobro namero pripravljavcev, da so želeli zakon izboljšati, in ob tem se
               nam postavlja vprašanje - zakaj? Ali zato, da bi uresničili mnoge interese
               posameznikov? Moramo verjeti, tako kot je bilo rečeno, da to ni politično vprašanje,
               da je to vprašanje, vprašanje prostorske zakonodaje in urejanja prostorske zakonodaje
               prepletanja mnogih interesov. Interesi so v občinah, interesi so med investitorji,
               interesi so povsod. Še enkrat pravim, da v Slovenski nacionalni stranki razumemo
               željo vlade, podprto najbrž z željo investitorjev, podprto najbrž z željo tistih
               občin, zdaj pa poudarjam, tistih občin, katerih nastanku je vsako volilno leto
               lokalnih volitev Slovenska nacionalna stranka nasprotovala. Enostavno je reči občini
               s 500, 600 - kar je protizakonito, ampak so nastale, zdaj jih imamo že nekaj čez 200,
               dvomilijonska Slovenija - občani, jaz rabim to pa to pa to. In prav fino je, kajne -
               213, če smo zelo natančni oziroma 212 - občinam reči, radi bi to pa to pa to. Seveda
               je to enostavno. In takšne želje se lahko izpolnjujejo preko takšnega zakona. Po
               drugi strani so občine, ki želijo, glede na pritiske, ki jih imajo, čim hitrejše
               postopke. Spoštovani gospodje, saj boste imeli še besedo, no. Res je, no,
               protizakonite so. To je res, in priznajte, da so! 5.000 pa 2.000 je število
               prebivalcev, ki je določeno za ustanovitev občine. Mi jih imamo pa 100 pa 300! In te
               želje izpolnjujejo preko takih zakonov. Zato je problematičen, zato. Še enkrat
               pravim, namera vlade je dobra, pa namera tistih občin, ki pošteno delajo, je tudi
               dobra, da pospešijo, je dobra. Ne pa na račun takšnih izkoriščanj. To je mnenje
               Slovenske nacionalne stranke in ga izražam v njenem imenu.</p>
               <p>Gre za vprašanje kakovostnih rešitev. Pa to ni moja pogruntavščina, da ne boste
               mislili, da jaz mislim, da sem tako pameten, ali pa pogruntavščina Slovenske
               nacionalne stranke. Vprašanje kakovostne rešitve tega vprašanja, ki ni politično,
               poudarjam, so izpostavili doktorji, znanstveniki, vsi tisti, ki se s tem ukvarjajo,
               ne Barovič kot politik ali pa Slovenska nacionalna stranka. Ne postavljam ga jaz,
               postavlja ga strokovnjak, ki pravi, zakaj zagotoviti neka pravila tako rekoč za vsako
               ceno, tudi na račun kakovostnih rešitev, s tem pa povzročiti možno ogrožanje prostora
               in radikalno spremenjeno prostorsko zakonodajo. In da podprem to trditev, vemo, da se
               zakon v praksi izvaja preko številnih podzakonskih aktov, ki jih imamo. Največji hec
               je, tisti, ki ste župani, pa se s tem bolj ukvarjate, jaz se toliko, kolikor se lahko
               in smem in morem, da še tisti zakon iz leta 2003 ni podprt v nobeni občini - pokažite
               mi eno občino! - s podzakonskimi akti, ki so v celoti usklajeni z zakonom iz leta
               2003. To je dejstvo. Vsaka občina še danes ureja podzakonske akte na osnovi zakona iz
               leta 2003 in jih ni uredila, danes pa spet zakon spreminjamo, kar je logična
               posledica, da bodo občine spet hitele s spremembami podzakonskih aktov na novo, na
               novo in na novo, in bomo imeli, temu se reče čisto preprosto: kaos - ker ne bomo več
               vedeli, kdo pije, kdo plača. Ampak to je samo opozorilo Slovenske nacionalne stranke.
               Prav, če se vlada odloči, še enkrat pravim, verjamemo v njen dober namen, naj vlada
               to stori. Ampak ob tem pa vendar ne razumem, da - imam dokaze - je Skupnost občin
               Slovenije, ki zajema več kot 152, 154 občin, poslala kup amandmajev, predlogov
               amandmajev, sprememb in tako naprej, pa sploh niso upoštevani. Imamo Zvezo občin
               Slovenije, ki je poslala kup, najbrž za SOS vem, nobenih predlogov teh amandmajev ni
               bilo upoštevanih, videnih, nasploh, itak. Kar poglejmo predloge amandmajev! Pa
               pustimo še to! In končajmo to zgodbo, zaenkrat, pri novih poimenovanjih prostorskih
               dokumentov, aktov in tako naprej, ki pa po našem mnenju, mi - še enkrat pravim - samo
               za to, da so spremembe kvalitetne, koristne, ne pa časovno ali količinsko ugodne. In
               smo tudi mi v Slovenski nacionalni stranki vložili nekaj amandmajev na področjih,
               kjer sumimo, da ni vse v redu. Tako k 2. členu tega zakona, ker menimo, da vlada
               lokalnim skupnostim, o tem bomo govorili kasneje, jemlje pravico za novogradnje; k
               27. členu, za katerega smo še vedno prepričani, da je v neskladju z 32. in 33. členom
               in smo javno prosili za mnenje Zakonodajno-pravne službe, ki ga nismo dobili, kar
               pomeni, da se pogovarjamo en mimo drugega in da nikogar nič ne briga, in k 84. členu.
               O njih bomo še govorili.</p>
               <p>V Slovenski nacionalni stranki smo bili in vedno bomo konstruktivna opozicija. Če bo
               dokazano vse dobro v teh spremembah, tudi skozi pregled in sprejemanje amandmajev,
               zakonu seveda ne bomo nasprotovali. Kar tako po dolgem in počez zato, ker je nekaj
               napisano in govorimo eden mimo drugega in se politično prepiramo v Državnem zboru,
               namesto da bi gledali stroko, mnenja Skupnosti občin, Združenja občin, mnenja
               strokovnjakov, ki delajo na tem področju, seveda, takšen zakon nima nobenega smisla
               in nobene veljave in vztrajamo, da naj se vsaj tisti zakon iz leta 2003 dokonča v
               procesu ustvarjanja podzakonskih aktov, da bo aktov v lokalnih skupnostih, da bomo
               sploh vedeli, kje smo. Hvala lepa.</p>
            </sp>
            <sp xml:id="SDZ4-Redna-26-2007-03-29.sp17">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo dajem poslancu Viliju Rezmanu za predstavitev stališč
               Poslanske skupine DeSUS.</p>
            </sp>
            <sp xml:id="SDZ4-Redna-26-2007-03-29.sp18">

               <speaker>VILI REZMAN:</speaker>

               <p>Hvala lepa, gospod podpredsednik. Naj začnem z nekoliko dopoldanske ironije na račun
               pozdravljanja. Odkar je zaokrožilo med poslanci in poslankami neko pismo, ki se
               pritožuje nad pozornostjo poslancev in poslank v zvezi z gledalci in gledalkami, sem
               ugotovil, da večina nastopajočih najprej pozdravi gledalke in gledalce, tako da sem
               sam pomislil, če ne bi bilo morebiti dobro, da stopim sem, pozdravim in se usedem
               nazaj v klop. Vendar je ta zakon o prostorskem načrtovanju verjetno preresen, da bi
               samo ironizirali, čeprav tudi to kdaj pa kdaj ni odveč.</p>
               <p>V imenu Poslanske skupine DeSUS je bilo že povedano in danes ponavljam, da mi sicer
               podpiramo prizadevanja za spremembo zakonodaje, da podpiramo številne dobre določbe,
               ki so v tem zakonu navedene; da imamo pa tudi nekaj pomislekov, ki jih bomo na kratko
               tudi skušali našteti. Ker je bilo doslej pokazano s strani pripravljavca gradiva
               vendarle, mislim, da precej pozornosti tudi tistim pripombam, ki so prihajale - zato
               tudi izredno veliko število amandmajev -, pa tudi danes se vse skupaj še ni ustavilo,
               zato ocenjujemo, da ni potrebno vsega tega, kar je bilo bodisi sprejeto ali kako
               drugače implementirano, ponavljati, prav pa je, da se pomisleki vendarle še
               izrečejo.</p>
               <p>Najprej naj izrečem pomislek v zvezi s postopkom, kajti naš vodja poslanske skupine
               je pred dnevi, ko je bil predlagan umik z dnevnega reda, podprl ta umik iz zelo
               preprostega razloga, da bi se torej še enkrat prepričali, ali je ta podpora lahko
               brez kakšnih velikih pomislekov oddana zakonu oziroma predlogu zakona ali ne. Žal nam
               je, da ni prišlo do tega, da bi si dali še nekaj časa, kajti ves čas ugotavljamo, da
               so postopki urejanja prostora tako dolgotrajni, tako zahtevni, da bi kakšen teden,
               dva ali trije, ki bi pomenili odmik sprejetega zakona, nič ne prikrajšali poslovnih
               in drugih interesov investitorjev. Morebiti bi pa vmes vendarle še kakšno stvar lahko
               dorekli.</p>
               <p>Spomnim se, da je bil zakon ZUREP, ki se sedaj spreminja, najavljen in sprejeman s
               fanfarami takratnega vodstva oziroma predlagateljev, da so nekateri takrat imeli že
               številne pomisleke in da so se tisti pomisleki kasneje pokazali tudi kot čisto
               upravičeni. Namreč, v občinah, kjer sprejemamo te akte, imamo tudi danes pomisleke in
               zahteve za spremembo nekaterih določil ZUREP-a. Bojim se in upam, da ni tako, da bi
               sedanji predlagatelji zopet himnično razmišljali o tem zakonu, da bi razmišljali o
               tem, kako ga moramo s fanfarami proslavljati, zato ker pred nas pravzaprav postavlja
               izredno veliko odgovornost, postavlja precej tveganj, ker se lahko, tako sami sodimo,
               v procesu sprejemanja aktov in kasneje poseganja v prostor, dogodijo tudi kakšne,
               recimo temu blago, nerodnosti. Torej tveganja in odgovornost zagotovo nista sedaj
               manjša, upal bi si reči, tudi po opozorilu nekaterih vrhunskih strokovnjakov, vsaj
               enako velika, na posamičnih področjih celo večja. Izkušnje z ZUREP-om sicer res
               govore o tem, da je dobro, da kaj popravimo, ostaja pa vprašanje, danes že večkrat
               omenjeno, ali je prav, da smo šli zdaj v razbijanje prej nekoliko bolj strnjene
               zakonodaje.</p>
               <p>Govorjeno je bilo o treh zakonih, ki so na nek način komplementi. Premajhna številka
               je bila izrečena, najmanj pet je takšnih zakonov in to je eden izmed naših
               pomislekov, kako se bomo znašli v tej različni zakonodaji. Tudi strokovnjaki utegnejo
               imeti kaj težav, kaj šele investitorji, ki niso vešči tega posla. Eden je ZUREP, ki
               bo v določenem delu ostal, drugi je zakon o prostorskem načrtovanju, ki ga
               sprejemamo, tretji bo zakon o arhitekturski in inženirski dejavnosti, ki bo sprejet,
               in prav tako bo sprejet šele zakon o gradnji objektov in ne vemo, kakšen bo v končni
               obliki, utegne se še kaj spreminjati vmes, zagotovo bodo tovrstni poizkusi.</p>
               <p>In tisti, ki mene tudi nekoliko moti, je že sprejeti zakon, ki tudi planira prostor,
               vendar na povsem drugem področju, to je namreč 26. člen Zakona o verski svobodi, ki
               govori o tem, kako moramo planirati objekte na osnovi interes in potreb cerkva in
               verskih skupnosti. Torej, mi že takrat, ko smo tisti zakon sprejemali, nismo bili
               navdušeni nad takšnimi odločitvami in tudi danes menimo, da je to neka čudna
               odločitev, je pa to "lex specialis" in bo imel prednost v razmišljanjih in
               sprejemanjih aktov. Govori o tem, kako bomo tam, kjer še nismo zgradili, gradili
               tako, da bomo najprej povprašali po interesih verskih skupnosti in cerkva, in da bomo
               tiste prostorske akte, ki so že sprejeti, če bo tako verska skupnost ali cerkev
               zahtevala, morali spreminjati za nazaj. Torej, to je nek nenavaden akt, ki temeljito
               posega v prostorsko planiranje, zlasti zavoljo tega, ker predvideva tudi to, da se
               mora graditi nova naselja z oziroma na številčnost pripadnikov posamičnih skupnosti.
               Kako bomo pa to ugotavljali, s kakšnimi anketami? Koliko pripadnikov ene, druge ali
               tretje verske skupnosti bo naseljenih na morebiti sedanji koruzni njivi? Skratka,
               zapletamo se v neke paradokse, ki so takšni, da jih kasneje morebiti celo ne bomo
               znali razreševati.</p>
               <p>No, naslednji pomislek, ki je prisoten pri nas, je pomislek v zvezi s komunalnim
               prispevkov. Mi sodimo, da ni ustrezno, da je komunalni prispevek tako togo določen,
               tako strogo namenski, kakor se predvideva sedaj. Prvič zato ne, ker zopet država
               določa, kako lahko še z enim izmed zadnjih neodvisnih virov občin razpolagajo občine
               in pravzaprav ne morejo več razpolagati, točno se ve, kam ga moramo vložiti ta
               komunalni prispevek, dasiravno je bila morebiti komunalna infrastruktura narejena iz
               integralnih sredstev proračuna, ne iz komunalnih. In če bi to še prenesli na področje
               nadomestil za uporabo stavbnega zemljišča, ki nam ga tudi pet let zdaj določa država,
               kako ga smemo in koliko ga sploh smemo uporabljati, potem vidimo, da te kompetence
               občinam kar nekako usihajo. Zlasti pa gre za enosmernost, možno je iz integralnega
               proračuna namenjati za komunalno infrastrukturo, komunalnih prispevkov pa kasneje ni
               mogoče vračati v integralni proračun, ampak jih je treba točno namensko. Vprašanje
               je, kaj se zgodi potem, ko bo komunalna infrastruktura, recimo, dokaj dobro v neki
               občini že urejena in se utegne zgoditi, da se bodo pokazale kakšne druge potrebe na
               drugem področju kot večje, pa se sredstva iz komunalnih prispevkov za to ne bodo
               smela uporabljati.</p>
               <p>Podobno nas moti delna prepoved oprostitve obveznosti komunalnega prispevka, ko se
               investitorjem ne bo več smela ponuditi roka za investicije na ta način, da se njihove
               obveznosti pri gradnji zmanjšujejo, kar komunalnega prispevka zadeva oziroma se bo to
               moralo na nek način nadomestiti. Torej, tudi to mislimo, da je neustrezno in da je to
               poseganje v neko izvorno pristojnost lokalnih skupnosti, ki so vendarle različne in
               imajo različne instrumente za spodbujanje investitorjev, kar v končni posledici
               pomeni zaposlitve, prispevke v občinski proračun, davke za državni proračun in tako
               naprej in tako naprej.</p>
               <p>Torej, nekaj teh amandmajev, ki so danes predlagani, bomo mi podprli, nekatere -
               zlasti te o komunalnem prispevku in oprostitvah - ne bomo, tem bomo nasprotovali.
               Sicer pa sodimo, da bi bilo nespametno, če bi zavračali tudi cel zakon. Zaenkrat se
               zadovoljujemo s tem, da opozarjamo na slabosti in da s tem zbujamo pozornost in
               povečujemo zavest o tem, kako odgovorni bomo pri nadaljnjem načrtovanju poseganja v
               prostor.</p>
            </sp>
            <sp xml:id="SDZ4-Redna-26-2007-03-29.sp19">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               poslank in poslancev o zakonu v celoti.</p>
               <p>Besedo dajem poslancu Zvonku Černaču. Izvolite.</p>
            </sp>
            <sp xml:id="SDZ4-Redna-26-2007-03-29.sp20">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim. Spoštovane kolegice in kolegi danes tretjič,
               vsaj v tem državnem zboru, razpravljamo o zakonu o prostorskem načrtovanju in mislim,
               da se v glavnem več ali manj ponavljamo, ker že ob razpravi o amandmajih v drugem
               branju je bilo veliko tega, kar smo danes slišali, povedanega. Me pa čudijo določena
               stališča o tem, da bi si bilo treba vzeti še dva ali tri tedne časa in nekaj
               razmisliti. Zdaj, tisti, ki ste to želeli narediti, mislim, da je bilo časa dovolj,
               da ste lahko razmišljali in predlagali in pošteno povedano, na ta zakon je bilo
               vloženih ogromno dopolnil in ogromno predlogov in ogromno jih je bilo upoštevanih.
               Tako besedilo, tako kot je prišlo v prvi fazi v Državni zbor, in to, ki ga imamo
               danes na mizi, je izboljšano, je drugačno in mislim, da v največji možni meri
               zadovoljuje kompromis med pričakovanji stroke in tistih, od katerih je razvoj
               prostora odvisen. In to je eno pomembno vprašanje, o katerem so nekateri kolegi
               govorili in sem tudi jaz zadnjič govoril o njem, kje je ta meja, na kateri se te
               stvari lahko staknejo oziroma kdaj preide v eno ali drugo smer. Zelo težko jo je
               določiti in verjetno jo je tudi v vseh primerih praktično nemogoče zasledovati.
               Pričakovati pa, da se bo v največji možni meri upošteval samo en del pri tem zakonu,
               pri prostorskem načrtovanju, se pravi, samo interes stroke, ki ne bom rekel, da ni
               pomemben - je pomemben, zelo je pomemben, vendar mora ravno tako upoštevati vse
               ostale, ki so v tem postopku prostorskega načrtovanja udeleženi; se pravi, interese
               občin, ki zasledujejo neke splošne javne koristi, interese države in tako naprej in
               vedno morata biti v nekem sozvočju.</p>
               <p>Če na plastičnem primeru povem, ko stroka ugotovi, da je neko območje primerno za
               pozidavo, verjetno se strinjamo, da stroka tudi tu ugotovi, ne samo tisti, ki je
               odgovoren za načrtovanje razvoja prostora, potem je stroka tista, ki naj predlaga
               najboljše rešitve v skladu z usmeritvami, ki mu jih da občina oziroma država, ne more
               pa biti obratno, ne more pa stroka dirigirati, ali se bo na nekem območju nekaj
               dogajalo po vsebini ali ne. Mislim, da je tu glavni moment in v kolikor ga zakon
               zasleduje - in jaz mislim, da ga - je ta problem, kar se mene tiče, rešene. Moram pa
               reči, da me je pri teh tako imenovanih - ali pa ne bom rekel tako imenovanih -
               predlogih enega dela stroke ena zadeva moti. Imam namreč občutek, da so nekatere
               pripombe izraz bojazni, da se bodo določeni postopki poenostavili, kar bo pomenilo
               malo manj risanja, malo manj tekanja in tako naprej, kar pa ni dobro, to je pa slabo,
               in če podležemo tem pripombam, smo naredili slabo delo. Povsod v preteklosti, ko se
               je to zgodilo, so bili akti slabi, so bili zakoni slabi in principi, ki naj bi jih
               zasledovali vsaj na tem področju, niso bili dobri. Jaz nisem podprl iz vseh teh
               razlogov predloga za preložitev te točke, ker menim, da ni za to nobene potrebe in
               boste se strinjali s tem, kar je bilo tudi danes večkrat povedano, po obstoječem
               ZUREP-u bi se morala strategija prostorskega razvoja in prostorski red zaključiti
               nekje do srede letošnjega leta v vseh občinah. Jaz mislim, da lahko na prste obeh rok
               preštejemo tiste, ki so tako daleč, da bodo to imele narejeno. Tudi to je eden izmed
               razlogov, da je verjetno nekaj treba narediti, ker če ne, vzdržujemo neko čudno
               nelogično stanje. Ve bom pa rekel, da je za to, da do tega ni prišlo, kriv ZUREP.
               Mislim, da temu ni tako, mislim, da leži velik del krivde potem na samem izvajanju
               zakona. In tukaj mislim, da je treba posvetiti največjo težo. Jaz sem trdno
               prepričan, da se ministrstvo zaveda te odgovornosti, vendar ne samo ministrstvo,
               tukaj mislim, da gre za en širši aspekt, ki bo moral doseči določena pravila ravnanja
               pri izvajanju tega zakona.</p>
               <p>Vam bom povedal konkretni primer. Nič nam ne pomaga, če imamo zdaj tukaj notri
               napisane roke, v katerih morajo nosilci urejanja prostora dati smernice, in hvala
               bogu, da imamo napisano, nekateri ste tu kritizirali, da v primeru molka se šteje, da
               jih nimajo. To je dobro, da je tako napisano, morajo jih imeti, morajo jih dati,
               drugače so tisti, ki tega ne počnejo, odgovorni; odgovorni, da nekaj, kar je njihova
               naloga, ne naredijo. Kje je torej razlog, da se vsi tisti, ki delajo na teh
               področjih, držijo skrajnih rokov? Nekdo ima postavljen rok 30 dni in se drži 30. dne
               in če zahtevaš od njega neko odločitev v roku enega tedna po tistem, ko je komplet
               gradivo dobil, ti pove: "Saj imam še 23 dni časa." To je narobe in zaradi tega je
               problem tako pri urejanju prostora, kot pri pridobivanju raznih dovoljenj, kot pri
               vseh aktivnostih, kjer je potrebna neka, da rečem grobo, birokracija. In teh stvari
               ne bo uredil noben zakon. Mi jih lahko še ne vem koliko sprejmemo, v kolikor se ta
               pravila ravnanja, pravila obnašanja, ta kultura na vseh teh nivojih ne bo uredila,
               nismo dosegli ničesar. Ta zakon pa prinaša eno pomembno zadevo in to je molk organa.
               V takem primeru mislim, da zadeve gredo lahko naprej in prav je, da gredo naprej. Ni
               pa nobenega razloga, da, recimo, ena paradržavna institucija kot je DRSC, Družba
               Republike Slovenije za ceste, njen uradnik izdaja smernice 30. dan. Za to ni nobene
               potrebe in nobene utemeljitve, ne glede na to, da ima pravico 30 dni.</p>
               <p>Ali pa, ko smo spreminjali zakon, ki določa občinam različne ukrepe, spodbujanja
               itn., kjer se 15. dan zgodi iz ministrstva za finance dopolnitev vloge. 15 dni je
               rok, ki je bil skrajšan z enega meseca. Mislim, da so tukaj stvari, ki pogojujejo
               potem izvajanje zakona in mi potem se posipamo s pepelom v Državnem zboru, češ saj
               sprejemamo slabe zakone. Ni res! Splošno gledano, zakonodaja ni slaba, je ustrezna in
               je ustrezen temelj, samo izvajati ga je potrebno na ustrezen način.</p>
               <p>Ne morem se pridružiti tistim mnenjem, ki govorijo, da se bodo stvari zaradi tega
               zakona upočasnile. Ne bodo se. Če ste pozorno prebrali, zakon določa zelo enostaven
               nivo teh prostorskih aktov. Zelo enostaven. Tista občina, ki ima zadevo zelo dobro
               razdelano in ki strateško ve, kaj želi, bo v izvedbenem delu občinskega lokacijskega
               načrta te stvari tudi dokaj podrobno uredila, in to bo temelj za vse posege v
               prostor. Tista, ki tega nima, bo pustila stvari urejene tako, kot je kolega Gantar
               govoril, malo na bolj splošen način, seveda še vedno v takih okvirjih, da bodo lahko
               investitorji pridobivali gradbena dovoljenja in bo posamezne ureditve na posameznih
               območjih, ki so bolj pomembna, urejala s podrobnejšim načrtom. Se pravi, da je sistem
               zelo racionalen in zelo jasen in da ni nobenih podvajanj in nobenih dubioz in nobenih
               različnih nivojev, aktov, ki bi lahko preprečevali normalno poseganje v prostor.
               Vedno je pa na tem primarnem nivoju občina tista in ne država, kot je bilo tukaj
               nekje rečeno, država ne dobiva nobenih novih pristojnosti v primerjavi s sedanjim
               zakonom. Gre samo za to, da so v tem zakonu zelo jasno razmejene pristojnosti in da
               je dana možnost načrtovanja tudi tam, kjer zaradi takih ali drugačnih razlogov občina
               tega ne želi početi. Tukaj pa je, verjetno se boste strinjali, prav, da je ta možnost
               dana, drugače pa ima država zelo jasno določeno v zakonu, v katerih primerih se lahko
               gre prostorske ureditve in v katerih primerih ne.</p>
               <p>V nasprotju s to splošno predstavitvijo so pa amandmaji, razen vladnih, moram reči,
               ne ne vem kako pomembno vsebinski. S strani skupine nepovezanih poslancev imamo tukaj
               dva amandmaja, oba sta relativno nepomembna po moji oceni, glede na to, kar smo
               slišali, da je konceptualno narobe v zakonu, bi pričakoval drugačne amandmaje. Tako,
               da ti, ki so tukaj, niso tisti, ki bi govorili o tem, da je res zakon tako narobe
               zastavljen. Vendar o amandmajih potem, ko bo razprava o amandmajih.</p>
               <p>Jaz menim, da si ne smemo delati iluzije, da s tem ko bomo sprejeli zakon o
               prostorskem načrtovanju, se bo pa sedaj kar vse odprlo. Vendar mislim, da bo
               postavljen en temelj z eno jasno opredelitvijo tistih, ki so zadolženi za urejanje
               prostora, da bodo vedeli, kako, na kakšen način in pod kakšnimi pogoji naj ta prostor
               načrtujejo. In ena izmed pomembnih stvari, za katero sem tudi jaz želel zelo jasen
               odgovor in sem ga dobil, je ta, da tam, kjer postopki tečejo, da sprememba ne bo
               pomenila ovire v nadaljnjem procesu načrtovanja. Dobil sem zagotovilo, da je temu
               tako, tudi te spremembe in ta amandma, ki ga imamo danes, na koncu govori v prid tej
               tezi. Ker to se mi pa zdi bistveno, zelo pomembno, tudi če so v neki lokalni
               skupnosti bile zadeve narejene na bolj podroben način, kot ga sedanji zakon zahteva,
               ni s tem nič narobe. Mislim, da je to samo dobro in pomembno je, da se vsi ti
               postopki, ne glede na to, na kateri točki so, ali gre samo za začetek s sprejemom
               programa priprave ali že zaključeno prostorsko konferenco, nadaljujejo brez
               kakršnihkoli ovir in ta zakon po zagotovilih ministra in sodelavcev to zagotavlja.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp21">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanka Cvetka Zalokar Oražem.</p>
            </sp>
            <sp xml:id="SDZ4-Redna-26-2007-03-29.sp22">

               <speaker>CVETKA ZALOKAR ORAŽEM:</speaker>

               <p>Hvala lepa. V Poslanski skupini nepovezanih poslancev smo v resnici vložili v tretji
               obravnavi zgolj dva amandmaja, za katera je bilo pred nekaj trenutki ugotovljeno, da
               sta relativno nepomembna. Jaz se s to ugotovitvijo strinjam. Želim pa pojasniti, da
               potem ko je vladajoča koalicija zavrnila javno obravnavo, potem ko je vladajoča
               koalicija zavrnila vse amandmaje v drugi obravnavi, pravzaprav smo ta dva amandmaja
               vložili zgolj iz obupa ali pa zaradi nekega simbolnega vzroka. Veste tudi sami, da v
               tretji obravnavi so amandmajih zelo omejeni. Zakaj? Na katere člene jih je sploh
               mogoče vlagati? Dejstvo pa je, da do sedaj niso bili upoštevani, so bili vsi po vrsti
               zavrnjeni, tako da pravzaprav je jasno, da kakšnega upanja, da bi se karkoli, tako
               kot je že prej povedal kolega Gantar v predstavitvi našega poslanskega stališča,
               sploh ni mogoče.</p>
               <p>Moram pa reči, spoštovani kolegi in kolegice, predvsem spoštovani gospod minister, da
               mi v ušesih odmevajo vaši argumenti, ki ste jih navajali v ponedeljek ob zahtevi, da
               se ponovno oziroma da se zakon ne obravnava na tej seji Državnega zbora in da se o
               njem izvede še en premislek. Med temi argumenti so, gospod minister, prevladovali
               poudarki, da si občine tega zakona želijo, da ga podpirajo in da so malce da ne
               navdušene in ga z veseljem pričakujejo.</p>
               <p>Moram reči, da sem kot bivša županja kar nekaj časa sodelovala pri obravnavi sprememb
               oziroma pri obravnavi predloga tega zakona, kajti razprava resnično traja že kar
               nekaj časa, začela se je skoraj pred letom dni. Že takrat sem opozorila, da se mi
               zdi, da je bil tudi čas, ko se je ta zakon pripravljal in se je začelo s to javno
               obravnavo, zelo načrtno izbran, in sicer v čas, ko je večina občinskih ljudi,
               županov, bilo obremenjenih z lokalnimi volitvami v lanski jeseni. Skratka,
               sogovorniki so bili v nekem hendikepu in to je vašemu ministrstvu zelo
               odgovarjalo.</p>
               <p>Moram reči, da sama nikoli nisem zaznala tega navdušenja, gospod minister. Pregledala
               sem tudi vso korespondenco. Vsaj eno reprezentativno združenje, Skupnost občin, je na
               zakon poslalo, mislim, da osemkrat dopise, v katerih je dalo številne - več strani je
               bilo pripomb na vse člene. Moram reči, da večina teh stvari ni bilo upoštevanih,
               nekaj pa je bilo upoštevanih, moram tudi to priznati. Vendar nikakor ne velja
               argument, gospod minister, da občine z velikim pričakovanjem in navdušenjem čakajo na
               ta zakon. Občine so z velikim pričakovanjem čakale nekaj drugega, gospod minister.
               Več kot pol leta smo vas preko reprezentativnega združenja Skupnosti občine Slovenije
               prosili, da daste navodila in pojasnila, kako naj občine postopajo v tem prehodnem
               obdobju. Tega dopisa občine nikoli v preteklem letu nismo dobile. Nismo vedeli, kaj
               naj počnemo. Vsi smo podpisali zneskovno visoke pogodbe in vsi smo začeli s
               pripravami prostorskih aktov po tistem zakonu iz leta 2003. Te pogodbe so, recimo, v
               moji občini doslej že odnesle več kot 80 milijonov starih tolarjev, ker so bile prej
               pač v teh zneskih. In seveda nam ni nihče nikoli z vašega ministrstva odgovoril, kaj
               naj naredimo, ali naj delamo naprej ali naj delamo nove strokovne podlage po tem
               zakonu, kaj boste naredili. Torej ste bili v veliki zadregi tudi vi in tega odgovora
               niste nikoli občinam dali, nikoli. V ponedeljek pa tu v parlamentu občine na nek
               način celo izkoristili za to, da bi predstavili, kako si tega želijo.</p>
               <p>Najbrž ste bili predstavniki ministrstva tudi na posvetu, ki je bil organiziran v
               Kranju v zvezi z novim prostorskim zakonom. In po mojih informacijah tudi tam ni bilo
               nekega navdušenja, o katerem se je govorilo tu v ponedeljek. Bilo je veliko kritik,
               bilo je veliko vprašanj, bilo je veliko zaskrbljenosti s strani občin, negotovosti,
               dilem, in to ste tudi, mislim, da na tem posvetu v Kranju slišali. V občinah so
               zaskrbljeni, kajti po starem zakonu so do nekje prišli; zdaj je vse ponovno sredi
               dela postavljeno na glavo. Izgubili smo več kot tri leta. Moram reči, da leta 2003,
               najbrž tudi sami veste, kje so bili argumenti, da se je odločilo za, bom rekla,
               radikalno spremembo zakona o prostorskem načrtovanju. Večina občin je imela
               prostorske akte še iz 80-ih let in prej, tudi strokovne podlage so bile iz teh let in
               potem se je to samo nadgrajevalo z novimi in novimi spremembami in seveda zadeva je
               bila že popolnoma nepregledna, zato se je radikalno presekalo in zahtevalo popolnoma
               novo zasnovo na novih temeljih, novih strokovnih podlagah, ki jih izdeluje več deset
               raznoraznih pripravljavcev. In zdaj sredi tega postopka, ko priznavam, star zakon ni
               bil dober, jaz priznavam, in ga je nujno spremeniti in to smo od vas tudi
               pričakovali, ste se odločili za bistveno bolj radikalno pot, za popolnoma nov zakon,
               ki je vse to postavil na glavo, ki je vse izraze spremenil, vsi izrazi so
               spremenjeni, ki pomenijo posamezne zadeve, in v tem smislu nikakor ne delim
               navdušenja s tistimi, ki menite, da bo to povzročilo poenostavitve. Glede na to, da
               večina občin ima pripravljen akt do 80% ne bo poenostavitev, ampak bodo zdaj pol leta
               samo na tem delali, da bodo tisto, kar je bilo že narejeno in plačano, prevedli v
               zahteve novega zakona. In verjemite, zgubili bomo še leto, leto in pol preden bo
               sprejet kakršenkoli akt. Jaz sem prepričana ali pa upam, da veste, kaj delate v času,
               ko projektov manjka, ko je cela Slovenija v tem zagonu, da se želijo stvari
               popravljati, bomo mi lahko samo tam realizirali projekte, kjer je že tisti star zakon
               dovolil zazidljivost, vse ostalo stoji. Izjemno težko je občinam odgovarjati iz dneva
               v dan ljudem, ki želijo prekvalifikacije, spremembe namembnosti, kar določa
               prostorski akt v zvezi s prihodnostjo, da žal tri leta že čakajo, pa bodo čakali še
               leto, leto in pol ali še več, kajti zadeva je tako zapletena.</p>
               <p>V tem smislu se mi zdi, da občine niso v zavidljivi situaciji, tudi investitorji niso
               v zavidljivi situaciji. Menim, da ste enostavno šli v bistveno preveč radikalen
               poseg. Vsakokratnega ministra na tem resorju, bom rekla, njegovi sodelavci s področja
               prostora, vsaj tako sem jaz stvari videla v zadnjih 12-ih letih, razsvetljujejo z
               novimi in novimi načini in koncepti urejanja prostora. Saj ministri nikoli niso bili
               strokovnjaki s področja urbanizma in prostorskega načrtovanja, pač pa so morali tako
               ali drugače poslušati te ekipe, ki se zberejo okrog ministra in ki so vedno, jaz
               moram reči, povzročile lokalnim skupnostim izjemne, izjemne težave. V vseh 12-ih
               letih mojega županovanja, moram reči, da je to resor, ki je povzročil največ
               problemov pri konkretnih zadevah. To je bila tista najvišja cokla, pa včasih še v
               tem, da pravzaprav leta in leta nihče ni odgovoril - hvala bogu, se je to spremenilo.
               Včasih so lahko pravzaprav pustili občine, da so čakale, da so dobili soglasje na
               prostorske akte mesece in mesece. In moram reči, da tudi nad ekipo, ki v tem
               trenutku, bom rekla, nekako vodi ministra Podobnika skozi te čeri prostorske
               zakonodaje, nisem navdušena. Vsi se želite vedno zapisati v zgodovino, narediti
               revolucionarne spremembe, postaviti stvari na glavo, pokazati svojim preteklim
               kolegom, ki so prej to urejali, da pravzaprav niso imeli pojma; in tako se dogaja v
               Sloveniji iz leta v leto že zadnjih 15 let, žrtve pa so občine, ki imajo tu izjemne
               težave, in številni investitorji, ki vam bodo povedali, da tako zapletenega sistema,
               kot ga ima Slovenija, pač skoraj ne najdejo v svetovnem merilu. In seveda, žal k temu
               prav nič, da bi se to popravilo, ne boste prispevali v tej novi spremembi ali pa s to
               novo spremembo, pač pa najbrž povzročili nadaljnjo zmedo in zastoje. V tem je seveda
               tudi moja dilema, kritika, da to ni dobro.</p>
               <p>Moram reči še to, da ste občinam obljubili še nekaj v tej fazi, ko so z vami vodili
               na nek način to javno obravnavo, in sicer da boste pripravili shemo postopkov po
               fazah, kako naj se prostorski akti, kaj pomenijo veljavni zakoni in kako se to
               prevede v novi zakon. Tudi ta shema, ste zagotavljali, da je pripravljena, vendar to
               je bilo že kar pred precej časa, v februarju na zasedanju Državnega sveta in njihove
               komisije za lokalno samoupravo, vendar po mojih informacijah - zdaj lahko da tudi
               niso točne, ker sama nisem več neposredno udeležena v občini - teh shem oziroma teh
               informacij prav tako še niso dobile. Tako je pravzaprav zadrega velika in prav gotovo
               kakšnih posebnih pozitivnih sprememb ob vsem hvalospevu, ki ga nekateri dajete temu,
               ni pričakovati. Nerodno je, kadar se zakon - in moja ocena je, da bi se zakon moral
               samo spremeniti na najbolj togih točkah, ne pa v celoti popravljati tam, kjer ni
               nikakršne potrebe. Preimenovanje - zanj ni, po moji oceni, nikakršne druge potrebe
               kot to, da se bo spet nekdo zapisal v zgodovino, ker je on te nove pojme vse uvedel
               in vse stare smo črtali s takim posegom. Tu jaz ne vidim nobenih velikih napredkov in
               seveda upam, da se motim, upam, da se motim - bi bila tega zelo vesela, ampak, žal,
               doslej v vsej tej svoji dolgoletni praksi kakšnega prav dobrega rezultata s strani
               ljudi, ki delajo pri tem prostorskem načrtovanju, pri zasnovah, strategijah teh
               zakonov, ni. V tem smislu jaz tega zakona žal ne morem podpreti in sprejeti
               odgovornosti za njegovo nadaljnje uvajanje v prakso.</p>
            </sp>
            <sp xml:id="SDZ4-Redna-26-2007-03-29.sp23">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo se vključuje minister. Gospod Podobnik, izvolite.</p>
            </sp>
            <sp xml:id="SDZ4-Redna-26-2007-03-29.sp24">

               <speaker>JANEZ PODOBNIK:</speaker>

               <p>Hvala lepa. Spoštovane poslanke in poslanci! Jaz sem prepričan, da se bo v zgodovino
               zapisala ta sestava državnega zbora, ker bo sprejela dober zakon o prostorskem
               načrtovanju, ki ga je v vladno proceduro predlagal minister Janez Podobnik z dobro
               ekipo, ekipo, ki jo minister vodi, ne pa ministra ekipa.</p>
               <p>Spoštovana poslanka! Lahko vam zagotovim, da ste našteli tri ključne elemente, ki so
               me vodili kot ministra, da sem predlagal spremembe, kot sem jih predlagal. In seveda,
               argumentacija, da bi predlagane spremembe bile slabe za občine, ne more zdržati.
               Tukaj je naša argumentacija najmočnejša. Prav to, kot ste sami ugotovili, da poznate
               malo držav, ki bi imele tako zapleten sistem, kot ga ima Slovenija, so vodile mene in
               mojo ekipo, da sem se resno lotil te naloge. Tukaj samo ponavljam, nič novega nismo
               danes slišali v razpravi, nobenega novega argumenta, same stare, ampak jih lahko v
               parlamentu še enkrat predebatiramo, da bomo skupaj ugotovili, da bo za Slovenijo
               dobro, da bo dobila nov zakon.</p>
               <p>Šlo je za načelno vprašanje, ki je tudi postopkovne narave: ali lahko veljavni zakon
               o urejanju prostora z nekaterimi spremembami v tistih elementih, kjer se je pokazal
               za neoperativnega, popravimo. Kajti potrebno je povedati, da nekatere dobre rešitve
               veljavnega ZUREP-a ostajajo. Mi nismo vsega dali na glavo. Samo tisto, kar se nam je
               zdelo potrebno. In pokazalo se je - in tukaj so sodelovali strokovnjaki, vam
               zagotavljam -, da če želimo postopke - o njih je zelo dobro govoril poslanec Černač -
               poenostaviti, skrajšati; istočasno pa tudi omogočiti, da ne bo treba podpisovati
               takih pogodb, kot ste jih vi podpisovali, za 80 milijonov tolarjev, za nekatere
               strokovne podlage. Potem moramo iti v nekatere konceptualne spremembe. Legitimno je,
               da so se nekateri sedaj čutili prizadete, kajti te pogodbe bodo v prihodnjih letih
               nekoliko nižje, spoštovane poslanke in poslanci, in bodo lahko občine ta denar
               namenile za druge namene, ne pa za gore in gore papirjev, ki so jih morale po
               veljavnem ZUREP-u pripraviti. To lahko skupaj ugotovimo in vam zagotavljam, da smo
               zelo odgovorno pregledali, kaj veljavni ZUREP prenaša, in smo ugotovili, da veljavni
               ZUREP z najboljšimi nameni, kar se tiče prostorskega načrtovanja občin, ni ne
               optimalen, predvsem pa ni uresničljiv.</p>
               <p>Torej, to je prvi argument: postopek bo poenostavljen. Drugi argument je v tem, da
               bodo postopki tudi cenejši. To je pomemben prispevek. Tretji pa je vezan na samo
               pristojnost. V ničemer občine ne bodo izgubile avtonomije pri načrtovanju
               prostorskega razvoja. Res pa je, da zakon prinaša neko rešitev, ki bo v tistem
               primeru, ko se bo ugotovilo, da je to tudi v interesu občine, da država vstopi z
               instrumentom državnega prostorskega akta in urejuje nek problem, ki ga občine same ne
               zmorejo. Spomnil bi razpravo na zadnji seji, ko ste nekateri celo pledirali "dajte
               nam takšno rešitev", in takšna rešitev v veljavnem zakonu je.</p>
               <p>Nobene iluzije nimam, da bo sedaj po tem sprejetju zakona, da se bo vse odprlo in
               uredilo. Težko delo se šele pričenja oziroma nadaljuje. Dve poti sta bili. Rečeno je
               bilo, da smo razpeti med tveganjem in odgovornostjo. Bistveno manj bi kot minister
               tvegal, če bi se skliceval na veljavni ZUREP, njegove zelo dolge postopke,
               zakomplicirane, nekatere nejasnosti med samimi prostorskimi akti, morda predlagal
               neko manjšo spremembo, ampak zadeve bi šle po utečeni poti naprej. Z vidika
               odgovornosti bi ravnal neodgovorno. Ravnal sem odgovorno, da sem v primeru zakona, ki
               v celoti sploh še ni stopil v veljavo, predlagal nekatere, kot pravite, radikalne
               spremembe. Bile so potrebne, ampak potrebne so bile zaradi vsebine in sem prepričan,
               da vemo, kaj delamo, in da bodo predlagane rešitve za slovenske občine dobre, dobre
               pa tudi za državo z vidika priprave državnega prostorskega akta.</p>
               <p>Še nekaj bi rad povedal. Komunikacija s strokovno javnostjo, komunikacija z zvezami
               občin, dobili smo ogromno dopisov občin, na vsakega smo odgovorili pisno ali ustno.
               Jaz sem se srečal vsaj s 100-mi župani na to temo. Na vsakem srečanju vlade na terenu
               je bilo to eno glavnih tem in povsem enako sem govoril, kot danes tukaj govorim.
               Imate dve poti, občine: lahko greste po veljavnem ZUREP-u naprej in pripravljate
               potrebne strokovne podlage in mi bomo storili vse z novim zakonom, da jih bomo v čim
               večji meri upoštevali. Občine so to vedele, vam zagotavljam. Naša komunikacija je
               bila transparentna, stalna in povsem odkrita. Rečeno je bilo, da sem govoril o
               pričakovanju občin, občine so pričakovale spremembe, no beseda navdušenje je bila
               morda res nekoliko pretirana, ampak občine na srečanju, na katerem sva bila skupaj z
               ministrom dr. Virantom, to je bilo tik pred tem, ko je Vlada predlagani zakon na
               vladi sprejela, tam so bili predstavniki skoraj vseh slovenskih občin, vseh mestnih
               občin, tam so občine resnično te spremembe podprle. Kar nekaj amandmajskih rešitev
               smo prejeli, v veliki meri smo jih upoštevali, vseh nismo mogli, tiste, ki niso šle v
               naš koncept, jih nismo mogli. Jaz sem kot minister odgovoren, da branim koncept, ki
               je drugačen, kot ga bi nekateri od vas pričakovali. V tem je bistvo politike, da neka
               vlada ima nek koncept, ki ga potem brani.</p>
               <p>Moram pa priznati, da nisem slišal prepričljivih razlogov za drugačen koncept, kot ga
               mi predlagamo. Jaz ga nisem slišal in na nek način je tukaj kvadratura kroga, ne
               moreš istočasno od vlada zahtevati, da se skrajšujejo postopki, da čim prej umešča v
               prostor pomembne državne infrastrukturne objekte ali pa da omogoča hitro, kvalitetno
               koriščenje evropskih strukturnih in drugih sredstev, ob enem najbolj zapletenih
               sistemov, kot ga ima Slovenija na področju prostorske zakonodaje. Oboje ne gre. In če
               smo se odločili, da bomo storili vse, da bodo postopki krajši, preglednejši, pa tudi
               cenejši, potem je predlagana pot tista, v katero trdno verjamem. Jaz tudi verjamem v
               svojo ekipo in ji zaupam. Istočasno pa smo vedno rekli, nismo šli v skrajšanje
               postopkov na račun kvalitete samih rešitev. Smo bili pa zelo ostri do samih sebe pri
               administrativnih korakih. Ne nazadnje tudi molk organa je pomembna in pogumna novost,
               ki smo jo s predlaganimi rešitvami uvedli. Jaz se zavedam, da se bo torej s
               predlagano rešitvijo zakona naporna pot pričela, nanjo sem pripravljen, skupaj z
               ekipo, podzakonski akti so pripravljeni, tudi glede sheme podrobnejših postopkov.
               Gospa poslanka Oražmova, poslali smo jih Komisiji Državnega zbora za lokalno
               samoupravo in jih lahko pri njih dobite, lahko pa vam jih tudi pošljemo; že na
               prejšnji seji sem jih nekaterim poslancem že pokazal, ker smo jih imeli tudi s
               seboj.</p>
               <p>Razumljivo je, da v tretjem branju prihajajo amandmaji, ki so bolj redakcijske narave
               in samo še v nekaterih niansah izboljšujejo predlagane spremembe v drugi obravnavi.
               In to se je danes tudi zgodilo. In z vidika konceptualnih rešitev ni praktično
               nobenega amandmaja, ki bi pomenil neko radikalno drugačno spremembo zakona, kar je
               tudi logično. Imamo pač dve spremembi, ki sta vsebinske narave, tudi Vlada eno
               predlaga. Na zadnji seji smo več kot eno uro govorili o vsebini komunalnega
               prispevka; upam, da bomo tu našli rešitev, ki bo pokazala, da bo tudi v praksi
               najbolje uveljavljena. Če bo pa potem potrebno, bi se pa oglasil še pri posameznih
               amandmajih. Hvala lepa.</p>
            </sp>
            <sp xml:id="SDZ4-Redna-26-2007-03-29.sp25">

               <speaker>PODPREDSEDNIK SAŠO PEČE:</speaker>

               <p>Hvala vam. Replika, poslanka Cveta Zalokar Oražem, izvolite.</p>
            </sp>
            <sp xml:id="SDZ4-Redna-26-2007-03-29.sp26">

               <speaker>CVETKA ZALOKAR ORAŽEM:</speaker>

               <p>Hvala lepa. Gospod minister, v mnogočem se z vami strinjam. To, kar ste tudi na koncu
               povedali, je jasno, da nekih revolucionarnih in zelo bistvenih amandmajev ni. Kajti
               čas in trenutek za to, da bi se pogovarjali o konceptih, je čas in trenutek javne
               obravnave, ki je pa o tem zakonu, tako pomembnem zakonu ni bilo in je niste
               dopustili. To ni dobro. Tam bi se pogovarjali o konceptih. In seveda lahko kvečjemu
               toliko amandmajev, če bi se o nekaterih konceptualnih stvareh ne strinjali, napišemo,
               kot je členov zakona. To je pa prav gotovo prezahtevna materija.</p>
               <p>V zvezi z vsem ostalim se strinjam. Tudi sama sem povedala, da je veliko kritičnih
               misli o obstoječem zakonu, veliko kritik, tu ni dileme. Razlikujeva se pa v niansi -
               če bi to začeli znova, s praznega lista, potem je možno stvari tako bistveno in v
               celoti spreminjati. Vi pa dobro veste, in to je bilo tisto, kar sem vam največkrat
               želela povedati, da so bile občine sredi dela. Sredi dela! Dve ali tri leta vsi že
               delajo, vse občine pripravljajo prostorske akte in vseskozi so od vas dobivale
               izjemno skromne oziroma pomanjkljiva navodila, jaz imam teh dopisov veliko, vam jih
               lahko pokažem, v katerih vas prosijo, kaj naj vmes delajo, ko so bili nekje na pol
               poti. In tu, na pol poti, ste prišli z novim popolnoma drugačnim konceptom
               prostorskega urejanja. To je moja kritika. Še enkrat poudarjam, po starem postopku
               bodo lahko delo nadaljevali tisti, ki so prostorski akt že razgrnili - takšnih pa je
               izjemno malo. Bili so tik pred tem in večina je tik pred tem, verjemite. Zakaj? Zato
               ker v lanskem letu nihče ni začel z razgrnitvijo prostorskih aktov, če so bile jeseni
               volitve. To je, bom rekla, nehigiensko od starih županov in so posel pustili v tej
               točki, 80% pripravljenih aktov, večinoma novi garnituri ali pa novemu mandatu. In v
               tem je tisto, kar vam želim razložiti, da je pač slabo razumevanje situacije, če tako
               rečem, na terenu. In v tem smislu ste občinam povzročili velike, velike težave.
               Hvala.</p>
            </sp>
            <sp xml:id="SDZ4-Redna-26-2007-03-29.sp27">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo na podlagi seznama prijavljenih. Besedo ima poslanka Breda Pečan.
               Izvolite.</p>
            </sp>
            <sp xml:id="SDZ4-Redna-26-2007-03-29.sp28">

               <speaker>BREDA PEČAN:</speaker>

               <p>Hvala lepa. Jaz bom ponovila tisto, na kar sem že v času druge obravnave opozorila in
               opozarjam ponovno. Menim, da ta zakon posega v zakonodajo, ki se nanaša na javne
               finance, ki določa namembnost nekega občinskega proračunskega vira, ki je do sedaj -
               tako po zakonu o javnih financah kot po zakonu o financiranju občin, kot tudi konec
               koncev po dosedanji prostorski zakonodaji in zakonodaji o graditvi objektov,
               obravnaval komunalni prispevek kot vir občinskega integralnega proračuna in torej ni
               moglo biti določeno, da je to namenski vir, ki se sme uporabljati v vsakem tekočem
               proračunskem letu samo za namene, za kakršne je bil tudi pobran. Če so zavezanci v
               letu 2007 plačali oziroma bodo plačali komunalni prispevek za gradnjo objektov, se
               smejo ta sredstva uporabiti samo za gradnjo infrastrukture, za izvajanje gospodarskih
               javnih služb in za drugo grajeno javno dobro. Kar pomeni, če občina v tekočem letu
               načrtuje v razvojnih programih gradnjo javne infrastrukture v vseh pomenih tako, kot
               je pač tudi v enem amandmaju pojasnjeno, da ni več dvomov, kaj je pravzaprav javna
               infrastruktura, se je pojavilo vprašanje, če občina načrtuje določen znesek v načrtu
               razvojnih programov za urejanje tega področja, zbere pa v tekočem letu več sredstev,
               pomeni, ker je to namenski denar, mora prenesti ta denar v naslednje leto.</p>
               <p>In tukaj se zastavlja vprašanje, ponovno sprašujem: zakaj vlada ni predvidela
               popravka te dikcije, namreč, da gre tukaj za namenski prihodek občinskega proračuna.
               Ker če je občina na določenem območju vložila sredstva občinskega proračuna, ki niso
               bila zbrana v preteklosti iz plačanih komunalnih prispevkov, ker je občina načrtno
               opremljala določeno območje in pobere komunalni prispevek za gradnjo na tem območju,
               načrtuje pa gradnjo iz drugih virov in tudi v drugem obdobju, se pravi, komunalno je
               že opremila. Ali pa če gremo v skrajnost. Če je občina komunalno opremi celotno svoje
               območje, če ji ni treba več graditi komunalne opreme, in vzdržuje komunalno opremo iz
               nadomestila za uporabo stavbnega zemljišča, kar je pa res namenski prihodek, lahko
               rečemo, čeprav tudi ni tretiran na tak način, potem sprašujem, zakaj občina ne more
               poplačati preteklih vlaganj v komunalno opremljanje iz virov, ki prihajajo kasneje na
               občinski proračun. Se pravi, da bi morala v neskončnost hraniti denar na svojem
               proračunu oziroma ga dajati v depozite, po možnosti v državno zakladnico po zelo
               nizki obrestni meri ali nikakršni obrestni meri, zato da ima lahko Ministrstvo za
               finance nadzor nad vsem denarjem, s katerim občine razpolagamo, od kod sploh ideja,
               da v zakonu o prostorskem načrtovanju odločamo o javnih financah. Od kod ta ideja? Če
               je treba določiti,da je komunalni prispevek namenski prihodek občinskega proračuna,
               potem, prosim lepo, predlagajte spremembo zakona o javnih financah ali zakona o
               financiranju občin in napišite, da je komunalni prispevek namenski prihodek občinskih
               proračunov. Če pa ni tako, potem prosim brišite to določilo iz tega zakona, ker mu ni
               mesto v tem zakonu. In drugo kar je, daleč prekoračuje tisto, kar naj bi komunalni
               prispevek sploh predstavljal. In drugo kar je, izrecno podpiram amandma k 2. členu,
               ki govori o tem, da tudi državni lokacijski načrt oziroma državni prostorski načrt
               določa zemljišča kot stavbna zemljišča. To je enostavno nemogoča situacija, da imamo
               dva nivoja prostorskih načrtov, ki obravnavajo prostorske akte na tak način, da so
               eni tisti, ki iz druge vrste zemljišč spreminjajo zemljišča v stavbna zemljišča, eni
               pa ne. Kakšna je tukaj logika? Kakšna je tukaj zdrava kmečka pamet? Se pravi, državni
               prostorski načrt enostavno nima moči, da bi spremenil... Se pravi, če bo državni
               prostorski načrt določil, da teče nekje cesta, tista cesta ne teče po stavbnem
               zemljišču, ampak teče po čem? Po kmetijskem zemljišču, ali kaj? Moram reči, da ta
               zakon, pa bom sedaj še komentar dala k eni od prejšnjih razprav, da kadar govorimo o
               sistemskih napakah v zakonu, se pravi,da je konceptualno zakon zgrešen, se ga seveda
               - dajmo biti pametni in uporabljajmo zdravo pamet - ne da amandmajsko popraviti. Ne
               da se amandmajsko popraviti konceptualno zgrešenih zakonov. Zaradi tega smo tudi
               takrat, ko smo imeli prvo obravnavo tega zakona, jasno povedali, da v naši poslanski
               skupini takšnega zakona ne moremo podpreti. Hvala lepa.</p>
            </sp>
            <sp xml:id="SDZ4-Redna-26-2007-03-29.sp29">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Vili Rezman. Ga ni v dvorani. Besedo dajem
               ministru. Minister, izvolite.</p>
            </sp>
            <sp xml:id="SDZ4-Redna-26-2007-03-29.sp30">

               <speaker>JANEZ PODOBNIK:</speaker>

               <p>Hvala lepa. Najprej bi rad samo ponovno zagotovil gospe poslanki, ki je prej
               pokomentirala, da so predlagane spremembe takšne, da bodo občine postavile v težjo
               situacijo. Jaz sem trdno prepričan, da je pot obratna. Da se bodo občine znašle v
               bolj jasni poziciji glede priprave občinskih prostorskih aktov. Kar se pa tiče
               namenskosti sredstev, pa bi pravzaprav samo ponovil stališče, ki sem ga že predstavil
               na našem zadnjem srečanju, na prejšnji obravnavi zakona, ko smo se veliko pogovarjali
               o tej temi. Najprej tudi v posvetu s predstavniki Računskega sodišča je bilo
               predlagano, da je konceptualno pravilno, da zakon govori o namenskosti, ne pa
               podzakonski akt. Kot sem že takrat povedal, veljavna uredba, 2. člen uredbe, govori
               naslednje, velja pa za vse slovenske občine: "Prihodki, zbrani iz plačil komunalnih
               prispevkov, so prihodki občinskega proračuna, ki jih občina lahko uporablja samo za
               namen opremljanja zemljišč za gradnjo v skladu z načrtom razvojnih programov
               občinskega proračuna." To danes še velja. Kot ste pa že omenili, 44. člen Zakona o
               javnih financah pa govori o prenosu namenskih sredstev. Namenska sredstva, ki niso
               bila porabljena v preteklem letu, razen sredstev, ki jih neposredni porabnik doseže z
               lastno dejavnostjo, se prenesejo v proračun za tekoče leto. Tukaj nastopi problem,
               ampak mislim, da je prav, da branimo to odločitev, da so komunalni prispevki občine
               njihov razvojni denar. In je pomembno, da to tudi jasno v zakon zapišemo. To mi z
               našim zakonom, ki ga imamo pred seboj, določamo. Namenskost.</p>
               <p>Če poudarim ponovno, v letu 2005 se je v Sloveniji iz naslova komunalnega prispevka
               zbralo dobrih 14 milijard slovenskih tolarjev investicij v komunalno opremo, 14
               milijard je bilo komunalnega prispevka, investicij v komunalno opremo pa je bilo več
               kot 42 milijard slovenskih tolarjev. To se pravi, da to razliko občine zagotavljajo
               iz drugih virov preko svojih občinskih proračunov. In ker v Sloveniji primanjkuje
               komunalno opremljenih zemljišč, ki so pa zelo pomembna za različna področja, če
               omenim vsaj stanovanjsko, pa še kakšno drugo, je prav, da zakon občine usmeri v to,
               da bodo investirale čim več v komunalno opremo, zato smo sledili rešitvi, ki so jo
               podprli tudi tisti, ki se ukvarjajo z namenskostjo, da se komunalni prispevek ohrani
               kot namenski vir v skladu z ureditvijo, kot velja v sedaj že veljavnem členu uredbe.
               Nisem pa pristojen za spremembo zakona o javnih financah. To morate razumeti. Mislim,
               da bomo s to rešitvijo, sem prepričan, da je to prava pot. Ne nazadnje je lahko to
               zelo pomemben razvojni denar za slovenske občine in številne investicije so vezane
               prav v komunalno opremljanje zemljišč. So povezane s številnimi razvojnimi
               investicijami in tukaj smo na istem čolnu. Mislim, da je to dobra rešitev in jo
               zagovarjam. Hvala.</p>
            </sp>
            <sp xml:id="SDZ4-Redna-26-2007-03-29.sp31">

               <speaker>PODPREDSEDNIK SAŠO PEČE:</speaker>

               <p>Hvala vam. Replika gospa Pečan.</p>
            </sp>
            <sp xml:id="SDZ4-Redna-26-2007-03-29.sp32">

               <speaker>BREDA PEČAN:</speaker>

               <p>Hvala, gospod minister. Pritrdili ste mi. Ko ste prebrali številke 14 milijard in 42
               milijard, je točno to, kar jaz govorim. Gospod minister, namreč teh 42 milijard ni
               vložila država. Se pravi, da so občine vložile trikrat več denarja v komunalno
               opremljanje, kot so ga zbrale s komunalnimi prispevki. Ali potrebujemo zaradi tega še
               posebno določilo v zakonu o prostorskem načrtovanju, s katerim občine prisilimo, da
               imajo mrtev denar na zakladniškem računu ali plasiran pri zanesljivih banka, ker
               vemo, kako pač to gre, ker eno ali dve leti, med drugim tudi zaradi postopkov
               Ministrstva za okolje in prostor, ki preprečuje začetek komunalnega opremljanja
               določenih območij, kjer so občine sprejele prostorske plane in izvedbene akte, ne
               morejo denarja, ki so ga zbrale s komunalnim prispevkom, tisto leto ali kakšno drugo
               leto vložiti v komunalno opremljanje novih območij. Ker imajo drugod komunalno opremo
               že zgrajeno. In še nekaj, razvila bom še eno teorijo. Recimo, pri nas v slovenski
               Istri gradimo, kolikor jaz vem, lahko rečem je to izrazit "primar", nadprimar, če
               govorimo o koprsko-izolski čistilni napravi, ki bo zajela prek 70.000 enot. Ali je v
               to opremo, ki ni komunalna oprema sekundarja, ampak je "primar", dovoljeno vlagati
               sredstva zbrana iz komunalnih prispevkov? Jaz mislim, da ne. Ker komunalni prispevek
               je plačilo dela stroškov komunalnega opremljanja na določenem območju in tisti del,
               ki se mu reče po staremu "primar", za njega ni vir komunalni prispevek. Ko govorimo o
               namenskosti bodimo do konca. In ko govorite o tem, da vi zakona o javnih financah
               niste pristojni popravljati, se z vami strinjam, zlasti določila o namembnosti
               sredstev in o ravnanju z namenskimi sredstvi, ne samo, da ne smete vi popravljati,
               ampak jih nihče ne sme popravljati, ker je prav, da je to določilo v zakonu. Vendar
               pa ni prav, da ste vi v zakon o prostorskem načrtovanju izvlekli iz občinskih
               prihodkov nek prihodek in ga določili kot namenskega. Vi, ki niste pristojni za
               urejanje javnih financ, ampak samo za urejanje prostora. Torej, žal mi je, gospod
               minister, tu ste ustrelili popolnoma mimo...</p>
            </sp>
            <sp xml:id="SDZ4-Redna-26-2007-03-29.sp33">

               <speaker>PODPREDSEDNIK SAŠO PEČE:</speaker>

               <p>Gospa Pečanova, vaš čas za repliko se je iztekel. Prosim, da zaključite.</p>
            </sp>
            <sp xml:id="SDZ4-Redna-26-2007-03-29.sp34">

               <speaker>BREDA PEČAN:</speaker>

               <p>Ja, bom takoj, hvala lepa. In zaradi tega seveda se ne morem strinjati z vašimi
               obrazložitvami.</p>
            </sp>
            <sp xml:id="SDZ4-Redna-26-2007-03-29.sp35">

               <speaker>PODPREDSEDNIK SAŠO PEČE:</speaker>

               <p>Hvala. Gospod minister, razprava, izvolite.</p>
            </sp>
            <sp xml:id="SDZ4-Redna-26-2007-03-29.sp36">

               <speaker>JANEZ PODOBNIK:</speaker>

               <p>Samo na kratko. Ta člen Zakona o javnih financah, to je 44. člen, ima v drugem
               odstavku še eno določbo, ki pravi: "Za obseg prenesenih sredstev se povečata obseg
               sredstev v finančnem načrtu porabnika, na katerega se nanašajo, in proračun." Torej
               ni vse tako črno glede teh prenesenih sredstev. Drugače pa moram povedati, da
               rešitev, o kateri govorim, velja, velja že tri ali štiri leta, to ni nič novega, pač
               imam pred seboj člen uredbe, ki velja. Tako da govorimo o rešitvi, ki velja. In ta
               rešitev, kot jo predlagamo sedaj, je tudi v celoti usklajena s tistimi, ki so
               odgovorni za javne finance v Republiki Sloveniji. To je transparenten pristop, to je
               dober pristop in sem prepričan, da se bo na koncu pokazalo, da je tudi za slovenske
               občine dober pristop.</p>
            </sp>
            <sp xml:id="SDZ4-Redna-26-2007-03-29.sp37">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima mag. Borut Sajovic. Izvolite.</p>
            </sp>
            <sp xml:id="SDZ4-Redna-26-2007-03-29.sp38">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Še enkrat vsem skupaj lep pozdrav! Zavedam se
               dejstva, da bo zakon danes brez dvoma sprejet. Ko gledam to zgodbo naprej, vidim
               sredino, iz katere prihajam, kjer se, recimo, s prostorskim načrtovanjem nismo
               ukvarjali nič od leta 1999. In ta zgodba je zaželena, dobrodošla in tudi Ministrstvu
               za okolje in prostor ponujam, da je, recimo, taka občina, kot je naša, lahko tudi
               prvi in pilotski projekt, da v praksi te rešitve ponudimo, kajti dnevno me obiskujejo
               ljudje v vrsti. V predalih mize imam 500 prevzetih vlog za spremembe dnevno, tedensko
               pa zavračamo investitorje, ki bi v naši občini odprli delovna mesta. Tudi nogometnega
               igrišča nimamo in ga ta trenutek ne moremo nikamor locirati. Glede na to, da nas je
               več kot 15.000 prebivalcev v občini, lahko pritrdite, da nas ta problematika še kako
               zanima, da smo razdvojeni, da smo zbegani. Na eni strani eminentna stroka govori
               svoje, in to tista stroka, ki jo bom moral kot župan s sklepom in javnim naročilom
               pozvati čez dva meseca, da naj mi izda ponudbo. Zato me morate razumeti, da če tako
               eminentni strokovnjaki tem rešitvam ne pritrjujejo, da smo potem župani, ki nismo
               prostorski strokovnjaki, to odkrito povem, do neke mere lahko upravičeno zaskrbljeni
               in v nadaljnjih korakih od ministrstva pričakujemo pomoč in podporo. S tem se
               strinjam, seveda tudi stroka, kadar nečemu nasprotuje, ima svoje interese, ali so
               bili njeni interesi prizadeti ali pa njihov tak ali drugačen interes zmanjšan. To
               brez dvoma, stroka, sam jo poznam, se takrat vedno oglasi. Jaz si želim, da bi ta
               zakon upošteval ne samo interese stroke, pač pa predvsem interese ljudi. Recimo, v
               našem primeru vsakega od tistih 500-tih, ki so se na občini oglasili z neko vlogo za
               spremembo namembnosti zemljišča, vsakega od investitorjev, ki si želi nekaj zgraditi,
               da se odkrito, predvsem pa transparentno in čim hitreje, se mi zdi, da vidim svetle
               plati tega zakona, da obljublja hitrejše postopke. Če je temu res tako, potem sem
               brez dvoma takoj zraven in pa takoj za. Ker se mi zdi, da marsikoga od teh
               investitorjev je želja po financah že minila. Med njimi so bili tudi ljudje, ki so za
               to, da bi zgradili na novo poslovno stanovanjsko hišo, ki so bili v neki banki
               dogovorjeni za kredit. In če je nekdo leta 1999, takrat, ko smo zadnjič o tem
               govorili, v Tržiču vzel kredit, potem vam moram reči, da je kot obrtnik - podjetnik
               že zdavnaj propadel. In takšnih zadev se je treba v bodoče izogibati. Jaz sem vesel
               sporočila ministra, ki je dejal, da so podzakonski akti že pripravljeni. Če sem si
               prav zapomnil, mislim, da je zakon za sprejetje teh podzakonskih aktov dva meseca.
               Danes je konec marca, računam, da bomo konec maja - pred začetkom poletja, kot
               občinski svet in kot župan že lahko storili prve korake. Če temu ni tako, potem mi
               seveda povejte. Želim tudi, da občine dobimo točna navodila, kako naj se lotimo samih
               začetnih postopkov. Govoril sem tudi že z dvema, tremi podjetji, ki to delajo, sem
               rekel: "Pa kaj naj storimo, kaj naj začnemo, lahko že ta trenutek storimo kaj v pravo
               smer, da bo zgodba uspešnejša, hitrejša." Rekli so mi: "Mi stojimo, čakamo trenutek
               sprejema zakona, podzakonskih aktov in pa točna navodila." Ko sem se danes ponoči
               pripravljal na razpravo o tem zakonu, mi je v roke prišlo kar nekaj strokovne
               publikacije, kjer se že govori o zakonu o graditvi objektov. To je brez dvoma korak v
               pravo smer, potrebno in nujno, če seveda bomo vse te zadeve v naslednjih dveh, treh
               mesecih res spravili pod streho, potem imamo neko možnost, da bomo dobili dober in
               učinkovit zakon in najbrž v imenu vseh občin in imenu vseh županov se ministrstvu
               priporočamo za te prve korake in pomoč. Zakaj se ne bi učili skupaj. Hvala lepa.</p>
            </sp>
            <sp xml:id="SDZ4-Redna-26-2007-03-29.sp39">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Milenko Ziherl. Izvolite.</p>
            </sp>
            <sp xml:id="SDZ4-Redna-26-2007-03-29.sp40">

               <speaker>MILENKO ZIHERL:</speaker>

               <p>Hvala za besedo gospod predsedujoči. Gospod minister s sodelavci, kolegice in
               kolegi.</p>
               <p>Zakon, o katerem danes razpravljamo, je zelo pomemben, kot se da zaslediti v
               literaturi ima dolgoročne posledice oziroma posledice se kažejo šele na dolgi rok,
               včasih šele po 10-ih, 20-ih letih. Zato je danes naše vodilo pri razpravah predvsem
               odgovornost do upravljanja s prostorom. Kot vemo, je Slovenija majhna država in je
               zato še toliko bolj pomembno, kako s prostorom upravljamo. Po drugi strani pa
               investitorji v objekte oziroma bodoči graditelji ali graditelji, ki že gradijo, s tem
               zakonom dobivajo neko novo možnost. Vsi vemo, da je gradnja objekta enkratna
               življenjska odločitev, za katero se ponavadi porabijo tudi prihranki cele generacije.
               In bi o zakonu govoril morda s stališča nekdanjega graditelja, kajti imam precej
               izkušenj, saj sem se 28. oktobra lansko leto preselil v novo hišo in bi zato lahko
               moja razprava šla delno v smeri primerjave staro - novo. Veliko pričakujem od
               poenostavitve postopka pridobivanja soglasij, kajti imam enoletno izkušenost s
               kalvarijo pridobivanja papirjev, čeprav ni bilo ničesar spornega. Minister je že
               povedal, da bo ravno zaradi poenostavitve pridobivanja soglasij, ko se iz 38
               zreducira na 12 papirjev, in bodo s tem tudi prihranjen čas in stroški investitorja,
               pa seveda precej slabe volje. Po drugi strani to vodilo, vse na enem mestu. Ko bo
               bodoči graditelj lahko dobil več papirjev na enem mestu, na eno vlogo, mu bo že spet
               skrajšalo čas in stroške in bo gradnja enostavnejša. Zavedamo se, kako je pomembno
               vsakršno znižanje stroškov takrat, ko gradiš. Takrat si dobesedno, kot rečemo na
               Gorenjskem, suh kot poper. Torej prazna denarnica celo leto. In vsak evro, ki se bo
               prihranil iz papirologije, bo zelo dobrodošel. Najnovejši tehnično-tehnološki
               pripomoči tudi omogočajo iz orto-fotoposnetkov in še nekaterih drugih meritev, se da
               boljše napovedati oziroma ocenitve rangirati določena področja, določene parcele,
               glede nevarnosti plazenja, poplavne nevarnosti itn. Zelo dobrodošlo bi bilo, recimo
               za moje sosede, kakšne 500 metrov zračne razdalje, ki so gradili v precej strmem
               bregu, če bi te podatke že takrat imeli o strmem bregu. In potem, ko so naredili
               škarpo pa greznico, so toliko razmočili teren, da jim je škarpa in greznica
               odplavala, in so imeli za kakšnih 50 milijonov stroškov. Torej za eno hišo pa še
               malo. Če bi imeli bolj sodobne podatke, bi bila verjetno gradnja odsvetovana.</p>
               <p>Ko smo na odboru za okolje in prostor o predlogu tega zakona razpravljali, je bil
               zelo močno prisoten lobi stroke. In o stroki, iz svojih lastnih izkušenj bi lahko
               rekel, da imamo stroko in "stroko", v narekovaju. Z obema imam izkušnje. Recimo, že
               kako ti stroka pove neko svojo odločitev. Dobiš kuverto, jo odpreš in na debelo piše
               "soglasja se ne izda". In potem seveda, ko te šokira, ko je pet minut dolgih celo
               življenje, ko adrenalin naraste, pritisk naraste in še drugo, potem vidiš v drobnem
               tisku, da se soglasja zato ne izda, ker nisi v območju interesa. No, upam, da bo
               stroka take zadeve lahko popravila. Recimo, ta stavek, ta debeli izstopajoči tisk, bi
               se lahko tudi napisal "soglasje ni potrebno, ker ni v področju interesa" in bi se
               drugače bralo in ne bi bilo nobenih šokov za graditelja.</p>
               <p>Potem imam slabo izkušnjo s tako imenovanimi krajinarji. V fazi načrta so mi
               "porazirali" balkon in erkar. Terasa je tudi dobra rešitev, sem zelo zadovoljen z
               njo, ampak nič zato, sem sprejel na znanje in izpeljal tako, kot je treba. Kak
               kilometer zračne razdalje od mene, v sosednji vasi Bodovlje, imam sorodnike, tako da
               njihovo hišo lahko vidim z vrhnjega nadstropja. Na njihovi parceli je kot otok
               cerkvena posest, podružnična cerkev Svetega Petra, in ti moji sorodniki od
               krajinarjev, čeprav, ko so se informirali o možnosti graditve, niso imeli nobenih
               omejitev. Lahko bi naredili zeleno hišo z rdečimi okni, recimo, pa ne bi nihče
               protestiral. Nekemu drugemu, naprej, že za hribom, kjer te cerkve sploh ne vidi, ki
               letos gradi, morda se konec leta vseli, so mu spet prepovedali balkone in erkarje.
               Zakaj? Zaradi bližine cerkve Svetega Petra, ki je sploh ne vidi; sliši jo trikrat na
               dan, ko zvoni. V mojem času, ko sem hotel tega krajinarja videti, enkrat do dvakrat
               na teden se pripelje v Škofjo Loko iz Ljubljane. Sigurno vse to pozna na terenu v
               detajle in daje odločitve na pamet, seveda, ki nekaj stanejo, in tisti žig je
               zlorabljen še in še.</p>
               <p>Zdaj pa še o stroki, z drugega vidika. Zahtevan je bil poskusni izkop do globine tri
               metre zaradi nosilnosti terena. Stroka je to obravnavala, ampak hkrati smo dobili
               dobro informacijo, da je do globine 1,7 metra stalna voda. In mi je lahko stroka
               uredila, da naredimo močnejšo drenažo, da nismo šli toliko v zemljo in imam mir pred
               vodo. Toliko tudi o stroki, ki je stroka in ni stroka.</p>
               <p>Z vidika nekega bodočega investitorja vsekakor pozdravljam sprejetje tega zakona,
               sprejetje poenostavljenih postopkov za neke bodoče graditelje. Bilo je tudi nekaj
               pomislekov, ker imam izkušnje tudi kot občinski svetnik, glede občinskih prostorskih
               aktov. Na začetku je bilo veliko grmenja, pa malo dežja, kasneje, ko je bilo
               pojasnjeno na terenu, sta morda samo še ena ali dve sporni pripombi oziroma sporne
               pripombe iz ene ali dveh občin. In če na občini ni težav, če lahko s starega takoj
               preklopijo na novo, potem ne vidim razloga, zakaj bi zakonu nasprotovali.</p>
               <p>Še tretje, zakaj je zakon dobro sprejeti. Pripravljajo se podzakonski akti in
               pomemben zakon o gradnji objektov. Ko bo to vse skupaj sprejeto in bi tvorilo neko
               zaključeno celoto, bomo lahko s posegi v prostor nadaljevali modro, ne da bi prostoru
               škodovali, ne da bi oškodovali naravo. Predvsem pa upam, da v luči in duhu naših
               davnih prednikov, ki so brez vseh, ne vem, kakšnih strokovnih podlag in tako naprej
               po zdravem kmečkem razumu naredili lepa ubrana, na pogled prijetna bivalna okolja. Še
               danes se je lepo peljati v kakšno kraško vasico, jo od daleč pogledati. Se peljati,
               recimo, iz Portoroža proti Strunjanu, enkratni razgledi. Če bomo to znali ohraniti in
               če bi zakon o prostorskem načrtovanju ena od točk na tej poti, potem ga je treba
               sprejeti čim prej. Hvala lepa.</p>
            </sp>
            <sp xml:id="SDZ4-Redna-26-2007-03-29.sp41">

               <speaker>PODPREDSEDNIK SAŠO PEČE:</speaker>

               <p>Hvala tudi vam, da ste z nami delili to zanimivo zgodbo. Besedo dajem poslanki Mojci
               Kucler Dolinar.</p>
            </sp>
            <sp xml:id="SDZ4-Redna-26-2007-03-29.sp42">

               <speaker>MOJCA KUCLER DOLINAR:</speaker>

               <p>Hvala lepa za besedo. Lep pozdrav ministru, predstavnikom ministrstva, spoštovanim
               kolegom poslancem in poslankam! In, kot nas je kolega Rezman danes naučil, tudi
               spoštovanim gledalkam in gledalcem! Pa vendarle, stvar, o kateri danes govorimo, je
               resna, resna tako za prisotne v tem prostoru in zelo resna tudi za gledalce in
               gledalke.</p>
               <p>Verjetno ni veljavnega zakona oziroma zakonodaje, ki bi bil tako pogosto obravnavan
               med posamezniki, v strokovni javnosti, na področju lokalnih skupnosti in tudi na
               nivoju države. In ne samo obravnavan, tudi kritično obravnavan in kritiziran. To
               kaže, da obstoječa zakonodaja, ki na tem področju velja, ni dobra in očitno tudi ni
               konsistentna. Danes torej razpravljamo o prvi fazi, o fazi prostorskega načrtovanja.
               Dejstvo je, da so bili postopki v preteklosti prezapleteni in pa predolgi.</p>
               <p>Ti postopki so marsikomu povzročali sive lase, spet drugim pa so povzročali kar dobre
               zaslužke, predvsem tistim pooblaščenim izvajalcem, tako imenovanim usposobljenim
               izvajalcem, ki so občinam, občinskim upravam pomagale pri pridobivanju različnih
               dokumentov, listin, ko so skupaj težili k pripravi prostorskega akta. In kot smo
               danes slišali, da v nobeni občini v štirih letih, odkar velja stari zakon, tega ni
               uspelo. Seveda je nekaj tudi na vprašanju strokovnosti same občinske uprave in
               njihove iniciative, vendar pa uvodoma podan podatek kaže, da z zakonom nekaj ni bilo
               v redu, torej najmanj kar da zakon ni konsistenten.</p>
               <p>Res je skrajni čas, da se pripravijo v skladu s smernicami zakona taki prostorski
               dokumenti, ki bodo jasno in nedvoumno določali, kaj se na posameznem zemljišču sme in
               kaj ne. Ne samo da se pripravijo ti dokumenti, predvsem da se da možnost, da občine
               te dokumente sprejmejo in da se tega potem tudi držimo.</p>
               <p>Tu pa bi rada danes izpostavila, da bo vsaj v določenem prehodnem obdobju v praksi
               nekaj stvari posebej problematičnih, za nekatere morda celo travmatičnih, predvsem
               zaradi nedorečenosti iz preteklosti, zaradi problemov, ki iz preteklosti ostajajo še
               danes in ki so danes tukaj, s katerimi se moremo tudi soočiti. Tu predvsem mislim na
               tiste, ki jim je bila po eni strani dana možnost, da svoje črne gradnje legalizirajo,
               po drugi strani pa predvsem na tiste, glede na današnji zakon, ko te možnosti niti
               niso mogli izrabiti, ker so imeli na primeru svoj objekt, svojo stanovanjsko gradnjo
               na območju, ki ni bilo v območju zazidljivosti. Ker ni bilo ustreznih prostorskih
               aktov, svojih postopkov naprej niso mogli tudi izpeljati.</p>
               <p>Ni dovolj časa danes, da bi predstavljala vso tozadevno problematiko, ki so jih na
               svojih plečih nosili tudi ljudje v nekdanji občini Ljubljana-Vič-Rudnik, ki je sicer
               že dolgo ni več, problemi pa so tukaj in zdaj. In ko vam bom samo za primer povedala
               še slikovit primer ravnanja pristojne upravne enote, se bo mogoče stvar lažje
               razumela. No, pa da se najprej usmerim na prostorske akte na tem območju. Skoraj do
               90-ih let ni bilo ustrezno sprejetih prostorskih aktov. In zdaj k že napovedanem
               primeru iz upravne enote, ko je v primeru enostavne vloge, tukaj je daleč o tem, da
               bi govorili o gradnji hiše, v primeru enostavne vloge za izdajo odločbe o
               urbanistični priglasitvi, ki je bila dana leta 1997, pristojni organ molčal kar štiri
               leta in leta 2001 napisal, da je potrebno vlogo dopolniti, kljub temu, da je bila
               sicer vloga s prilogami oddana že leta 1997, pa so se očitno v vseh teh letih priloge
               izgubile, tako kot še v vrsto drugih primerih, da ne bi omenjala tudi ekstremnih
               primerov. Postopki nekako niso stekli v procesu in v skladu z zakonom. Toliko za
               ponazoritev, zakaj so nekateri tudi v vsej tej fazi obupali. Lepo je to ponazoril
               tudi gospod kolega Ziherl. Rada bi opomnila na obstoječo problematiko stanovanjskih
               objektov, ki stojijo že več desetletij, pa ima tako občina kot posameznik interes, da
               se zadeva uredi, vendar pa so bile njihove vloge zavrnjene, predvsem da se določene
               parcele niso mogle uvrstiti v plan, ker ni bilo s strani pristojnih, tukaj govorim
               lokalne skupnosti, izdanih dovoljenj, da bi to lahko občine uvrstile v prostorski
               akt. V konkretnem primeru govorim za primere razpršene poselitve, ko je na primer
               nekdo ob hiši svojih staršev zgradil še hišo, objekt za rešitev stanovanjskega
               problema zase in za sovjo družino. Zakon razpršeno poselitev ohranja, in to je dobro,
               seveda poda določenimi pogoji. Predvsem se mi zdi to pomembno zaradi ohranjanja in
               oživljanja tudi kmetij ter posledično tudi zaradi ohranjanja naravne krajine. Vendar
               pa ob tem ne bi bilo dobro, če bi ta zakon onemogočal ureditve obstoječe
               problematike, ki sem jo tudi ravnokar izpostavila. Pred časom sem že to problematiko
               tudi pojasnila pri vas na ministrstvu. Vesela sem, da mi je bilo rečeno, da se bo
               tudi to urejalo v podzakonskih predpisih natančneje. Vsi vemo, kaj je prav, in da
               morajo biti stvari urejene z zakonom. Dejstvo je tudi to, da je občina tukaj velik
               igralec, ima zelo veliko vlogo, kot pripravljavec, kot predlagatelj prostorskih
               aktov, vendar pa kot poslanka apeliram tudi na spoštovanega ministra Podobnika in
               sodelavce na ministrstvu, da bo prisluhnila tudi občinam, saj tudi te pravzaprav
               najbolje poznajo konkretno in dejansko problematiko. Tudi sama upam, če bo danes
               sprejeti zakon zaživel, da bo, kot nam je bilo tukaj že v bistvu tretjič povedano in
               pojasnjeno, teh problemov v praksi veliko manj, kot jih je bilo do sedaj, in s
               katerimi so se soočali in pred katere so bile postavljene tako lokalne skupnosti in
               pa tudi posamezniki. Hvala.</p>
            </sp>
            <sp xml:id="SDZ4-Redna-26-2007-03-29.sp43">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo dajem poslancu mag. Milanu M. Cviklu.</p>
            </sp>
            <sp xml:id="SDZ4-Redna-26-2007-03-29.sp44">

               <speaker>MAG. MILAN M. CVIKL:</speaker>

               <p>Hvala lepa predsedujoči. Lep pozdrav vsem! Vprašanje, ki se mi postavlja ob današnji
               razpravi tudi na te tako zgodovinske besede gospoda ministra, je: Ali se je vlada
               odločila, da potem, ko si je vzela v last gospodarstvo, ko si je podredila javne
               uslužbence, javno televizijo itd., ali se ta vlada ne odloča, da si sedaj jemlje v
               last tudi okolje? Drugače namreč ne morem razumeti, kako na poziv strokovnjakov, in
               tukaj je bilo povedano, da so ti strokovnjaki zainteresirani strokovnjaki, da to, kar
               so napisali, delajo zato, ker naj bi v nekaterih občinah, ki jih pomagajo, prostor
               oziroma posege v prostor ustrezno uravnotežiti, da naj bi ravno zaradi tega ti
               strokovnjaki ne imeli pravice napisati tega, kar so nam poslali v Državni zbor 21.
               marca, kjer so nam povedali, da trije zakoni, predvsem pa zakon o prostorskem
               načrtovanju, ne sledijo temu, kar smo v Sloveniji bodisi dobro uredili v obstoječem
               zakonu o urejanju prostora oziroma kar bi bilo v Sloveniji potrebno šele popraviti.
               Strokovnjaki pravijo, da je urejanje prostora ravno zaradi tega, ker v prostor lahko
               posežeš na določeni parceli enkrat v življenju, naslednjič moraš že karkoli in na tej
               parceli naredil najprej porušiti, zahteva zelo pazljivo, zelo uravnoteženo poseganje
               v prostor. Mislim, da če se kdorkoli malo popelje izven meja Slovenije, pa je dovolj,
               da se peljemo v severno Italijo, kjer je poseg v prostor vodila neka druga logika, in
               če to primerjaš s slovenskim prostorom, se bojim, da z zakonom, kot ga predlagate,
               pozabljate na to, kar je naloga ministra za okolje. Je tudi minister za okolje in
               prostor, vendar je predvsem minister za okolje: ohraniti okolje, ki ga je vlada
               dobila v upravljanje, tudi naslednjim generacijam. Če strokovnjaki pravijo, da je
               namen urejanja prostora predvsem uravnotežen in trajnosten razvoj v prostoru, zakon
               pa tega ne omogoča, ker se iščejo bližnjice, potem se bojim, da z zakonom o
               prostorskem načrtovanju okolje žrtvujemo na oltar drugih interesov. Če k temu dodam
               samo še to, da je bilo včeraj ali predvčerajšnjim zelo značilno, da je novi minister
               za razvoj, katerega naloga je mimogrede, tako je predsednik vlade tukaj govoril, da
               umesti in zagotovi izvedbo 33-ih oziroma 34-ih velikih projektov Republike Slovenije,
               da je ta gospod minister včeraj imel svojo tiskovno konferenco v Hiši eksperimentov,
               imam občutek, da je ta zakon predvsem eksperiment ministra Podobnika.</p>
               <p>Ta zakon, kot pravijo strokovnjaki, skupaj z zakonom o graditvi objektov, zakonom o
               arhitekturni in inženirski dejavnosti, ki se sedaj predstavljajo, preprosto ne
               zagotavlja, ne zagotavlja, da bi se ustrezno spremljale težnje in stanja v prostoru.
               Bojim se, da tudi nepripoznanje vloge občin z možnostjo, ki jo zakon daje, da bo,
               kadar se je težko uskladiti, nadvladala volja tehnokratov, da ne bom rekel,
               birokratov na državni ravni, izgubljamo to osnovno konsenzionalno iskanje rešitev za
               umestitev posameznih objektov, posameznih razvojnih teženj v prostor. Jaz sem nekaj
               tednov nazaj, ko smo tukaj govorili, razglabljal o dveh, treh primerih. Enega bom
               namerno ponovil, ker me zanima, kako drugače bo umeščen v prostor, kot seveda s tem
               zakonom. Imenuje se širitev vatikanskega središča v okolici Šentvida. Minister za
               obrambo je že zamenjal en teritorij za drug teritorij. In občina Ljubljana bi morala
               spremeniti ustrezne prostorske akte. Dvomim, da bo občina Ljubljana ob sedanjem
               razmerju političnih sil to pripravljena narediti. Ta zakon pa omogoča, da to naredi
               država sama. Ne vem, če se bo to imenovalo mogoče versko središče svetega Jožeta
               Plečnika. Ampak ta zakon to sedaj omogoča. Mimo volje Ljubljančanov umestiti v
               prostor karkoli.</p>
               <p>Drugi primerček, nekaj dni nazaj poseg v ljubljansko tržnico. Zelo resno vprašanje:
               Ali tržnico za dve leti zapreti da se zgradi garaža? Zakonodaja zahteva odločitev o
               tem v ljubljanski mestni občini. Sedaj pa bi to zaradi potreb državnih organov po
               parkirnih prostorih lahko to postal kar državni projekt in se mimo volje
               Ljubljančanov, kakršnakoli bo ta volja, ta zadeva naredi.</p>
               <p>Tretjo razvojno os smo že tudi omenjali ali bo šla zahodno od Velenja ali vzhodno od
               Velenja, če gledamo od juga proti severu. In o tem ne bo več odločala skupnost občin,
               regija, ki se bo celo oblikovala, o tem bo odločal kar, če sem dobro razumel,
               minister, ki je včeraj imel svojo tiskovno konferenco v Hiši eksperimentov. Tako piše
               v nekem programu Vlade Republike Slovenije o velikih razvojnih projektih. Tretja
               razvojna os je tam napisana.</p>
               <p>Zakon, ki je pred nami, je, ne po mojem mnenju in ne po mnenju opozicije, ampak po
               mnenju vrste tukaj podpisanih strokovnjakov, ljudi, ki so bodisi urbanistični
               prostorski planerji, krajinski arhitekti, dekani, profesorji fakultet, ki se s tem
               ukvarjajo, pravijo, da ta zakon pomeni res zgodovinsko napačen poseg v urejanje
               prostora. In ministrova izjava me spominja na leto 1976, ko je prišel en bivši veljak
               na ekonomsko fakulteto in rekel: "Saj res, da mogoče oblikovanje organizacij
               združenih dela ni ravno dobra ekonomska rešitev, ampak vi, strokovnjaki, boste to
               sedaj predavali." In če kdo, ki prebere ta dokument, ki je bil posredovan v Državni
               zbor, še vedno misli, da je zaradi razlogov laikov v tej dvorani, ker bomo s tem
               zakonom uredili ta ali oni pogled, prav ta zakon sprejeti, potem ga sprejmite. Sam ne
               bom sodeloval in bom temu zakonu nasprotoval. Ta zakon pa bo, na žalost, gospod
               minister, dosegel ravno napačen učinek, kot ga je želel. Smo v začetku aprila 2007.
               Tretjina prvega leta sedemletke 2007-2013 je minila. Zaradi tega zakona se bodo vsi
               postopki lahko začeli samo na novo. Vsi postopki, ki so v posameznih občinah zato, da
               bi prišli do posameznih projektov. In v letih 2007-2008 v zadnjih dveh letih mandata
               te vlade na bo v prostor umeščen in izgrajen niti en objekt, za katerega smo v
               decembru 2005 dobili dogovor v okviru Evropske unije. Tudi na to opozarjajo
               strokovnjaki.</p>
               <p>In še zadnja misel v zvezi s tako imenovanim famoznim poseganjem v zakon o javnih
               financah. Gospod minister, kršena je 6. točka 2. člena Zakona o javnih financah, ki
               pravi: "Vsi prejemki služijo za pokrivanje vseh izdatkov, razen če s tem zakonom,"
               zakonom o javnih financah, "ali zakonom, ki ureja izvrševanje proračuna za državni
               proračun oziroma v odloku, s katerim se sprejme občinski proračun, ni določeno
               drugače." To, kar vi pravite, kje se bodo prihodki zbirali, kam bodo prihodki
               komunalnih prispevkov usmerjeni, katera Uprava Republike Slovenije za javna plačila
               in tako naprej bo to naredila, to gre pa krepko čez vsebino zakona o prostorskem
               načrtovanju, ampak posega v zakon o javnih financah. In najmanj, kar bi bilo treba
               narediti, bi bilo treba to vreči ven iz tega zakona.</p>
               <p>Slovenke in Slovenci bodo čutili neposredne posledice tega zakona, zgodovinske
               odločitve. Žal se bomo uvrstili med tiste države, ki bodo svoje okolje nepovratno
               uničile, tudi zaradi zasluge današnjih zgodovinskih odločitev. Hvala lepa.</p>
            </sp>
            <sp xml:id="SDZ4-Redna-26-2007-03-29.sp45">

               <speaker>PODPREDSEDNIK SAŠO PEČE:</speaker>

               <p>Hvala tudi vam. V razpravo se vključuje minister. Izvolite.</p>
            </sp>
            <sp xml:id="SDZ4-Redna-26-2007-03-29.sp46">

               <speaker>JANEZ PODOBNIK:</speaker>

               <p>Hvala lepa. Če bi se na kratko oglasil po nastopu gospoda poslanca Cvikla. Ravno ta
               argumentacija, ki ste jo navedli glede zakona o javnih financah, je bila
               argumentacija v pogovoru s predstavniki Računskega sodišča in nas je vodila v
               amandma, ki ga predlagamo. Komunalni prispevek je namenski vir. Občina z odlokom, s
               katerim sprejme občinski proračun, določi... Tu sledimo vaši razpravi v celoti. Zato
               je nelogično, da se tu išče kritika tam, če neko utemeljitev, ki je zapisana v
               zakonu, zapišeš v amandma, ki ga predlagaš državnemu zboru. Tu je pa le treba biti
               toliko korekten in neko rešitev pohvaliti, če je napisana tako, kot razpravljaš. Tako
               smo jo predlagali, kot je zapisano v zakonu, ki ste ga citirali.</p>
               <p>Drugače pa moram povedati, da je predpostavka poslanca mag. Cvikla, da bi si Vlada s
               tem zakonom podredila prostor, povsem napačna in tudi nima nobenih realnih vsebinskih
               temeljev in je kot take ne želim več komentirati. Gre pa za njegovo stališče, ki ga
               pač lahko ima, mislim pa, da je v celoti zgrešeno.</p>
               <p>Dovolite pa mi, da vendar v tem trenutku pokomentiram enega od argumentov, ki so bili
               zapisani v tem pismu različnih strokovnih asociacij, ki bi želele, da se zakona ne
               sprejme - druge poti ni, v tretji obravnavi zakon sprejmeš ali pa zavrneš. Bilo bi
               zelo neodgovorno, da bi zakon danes zavrnili. Prepričan sem, da se to ne bo
               zgodilo.</p>
               <p>Vendar bi se rad dotaknil področja, ki je v tem dopisu popolnoma napačno
               argumentirano, ali vede ali pa tudi ti eminentni strokovnjaki vendar vsega, kar se
               tiče EU, še ne vedo. Gre za vsebine, ki so vezane na področje prostora v času
               predsedovanja Slovenije Evropski uniji. Tu imam v mislih prostorsko agendo, ki govori
               "Teritorial Agenda of the European Union towards more competitive and sustainable
               Europe", in pa tako imenovano listino iz Leipziga. Na našem ministrstvu skupaj s
               strokovnjaki aktivno sodelujemo pri pripravi obeh listin. Sta že usklajeni na ravni
               pristojnih generalnih direktorjev in načrtujemo, da bomo na ministrskem srečanju v
               Leipzigu ministri, pristojni za urejanje prostora in urbanizem, le-te tudi sprejeli v
               prihodnjih mesecih. In še nekaj, besedilo obeh listin pa je potem lahko izhodišče
               tudi za slovensko predsedovanje Evropski uniji, kjer bomo skupaj s Portugalsko,
               Slovenijo in nato Francijo, tak je dogovor, vsebine obeh listin tudi implementirali z
               akcijskim programom. V okviru vsebin teh dveh listin pa želimo v okviru Organizacije
               arhitekturnega foruma pripraviti tudi našo arhitekturno politiko na tem področju. To
               se pravi, kakršnikoli očitki, vezani na nastajajoče dokumente Evropske unije, so v
               pismu teh inštitucij absolutno preuranjeni, predvsem pa so neutemeljeni. So
               neutemeljeni, so v nasprotju z veljavnimi dejstvi.</p>
               <p>Še nekaj bi rad povedal. Veljavni zakon omogoča uravnotežen in trajnostni prostorski
               razvoj. Jaz sem v to trdno prepričan. Eden od instrumentov za uveljavljanje
               instrumenta oziroma koncepta trajnostnega razvoja na področju prostorskega
               načrtovanja pa je prav vključitev zapletenega postopka celovite presoje vplivov na
               okolje v sam postopek priprave prostorskih aktov. Tu se vedno usklajujemo z interesom
               razvoja, ki je vezan na različne varstvene režime. In to je evropska smer, ki jo
               zakon tudi v celoti povzema.</p>
               <p>Rad bi pa še na kratko pokomentiral nastop gospe poslanke Dolinarjeve, ki se je
               dotaknila zelo občutljivega vprašanja. Prostorska zakonodaja se velikokrat dotika
               prav vsakega državljana in državljanke. Gre za vprašanje inšpekcijskih postopkov.
               Le-ti kot taki niso predmet tega zakona ampak drugih zakonov. To, da se je zgodil, če
               sem prav razumel, molk pristojnega uradnika na upravni enoti, je absolutno v
               nasprotju z zakonom o upravnem postopku. Tisti, ki se mu je to zgodilo, ima vso
               možnost, da sproži postopke, da se ugotovi odgovornost tistega, ki očitno v roku, kot
               ga določa ZUP, ni odgovoril. Kje pa vidimo rešitev? V vseh tistih primerih, kjer niso
               sproženi neki drugi postopki, je prav sedaj ta zakon in potem priložnost občin, da
               gredo z vsebinami novih aktov in lahko se lotijo tudi vprašanja razpršene poselitve
               oziroma nove poselitve. Prav predlagani zakon to pot omogoča in jaz sem prepričan, da
               bodo številne slovenske občine šle po tej poti, med drugim tudi vprašanje komunalne
               ureditve in tako naprej.</p>
               <p>Zakon je torej dobro izhodišče. Področje, iz katerega prihaja gospa poslanka, ima kar
               nekaj starih grehov. Poslanka nima grehov. Gre za področje, ki je bilo očitno v
               preteklosti iz prostorskih vidikov urejevano tako, kot je bilo. In sem z nekaterimi
               seznanjen, v nekaterih primerih pač potekajo postopki na različnih ravneh - ti naj se
               zaključijo. Mi pa imamo tukaj novo priložnost torej, da z vsebino tega zakona
               zmotiviramo občine, da opravijo svoje delo. Jaz sem prepričan, da ga bodo lahko
               opravile.</p>
            </sp>
            <sp xml:id="SDZ4-Redna-26-2007-03-29.sp47">

               <speaker>PODPREDSEDNIK SAŠO PEČE:</speaker>

               <p>Hvala. Replika. Kolega Cvikl, izvolite.</p>
            </sp>
            <sp xml:id="SDZ4-Redna-26-2007-03-29.sp48">

               <speaker>MAG. MILAN M. CVIKL:</speaker>

               <p>Zadeva je zelo enostavna. Gre za razmerje med besedo ministra in besedami podpisanimi
               s sedmimi, osmimi strokovnjaki. Ti pravijo, glede na besedilo predloga ustave,
               novejše dokumente, predvsem pa uredbe, evropski sklad za regionalni razvoj 1008/2006,
               evropski socialni sklad 1081, evropsko združenje, teritorialno sodelovanje 1082,
               kohezijski sklad s 3. avgustom 2006 se poudarja pomen teritorialne, socialne in
               gospodarske kohezije. Urejanje prostora se je podredilo v tem zakonu drugim
               interesom. To je vaš problem. To, gospod minister, je očitek strokovnjakov. In gre
               samo za to, v prostor lahko nepovratno posežete samo enkrat, in to morate dobro
               premisliti. Sedaj pa vi pravite, premisleki niso potrebni, razvoj nad vsem. In to je
               včeraj povedal gospod minister za razvoj v Hiši eksperimentov. Slovenijo ni potrebno
               eksperimentirati.</p>
            </sp>
            <sp xml:id="SDZ4-Redna-26-2007-03-29.sp49">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič. Gospod Bajc namesto Presečnika. Izvolite. Gospod
               Mikolič, oprostite.</p>
            </sp>
            <sp xml:id="SDZ4-Redna-26-2007-03-29.sp50">

               <speaker>JOSIP BAJC:</speaker>

               <p>Hvala lepa, gospod predsednik. Spoštovani gospod minister, kolegice in kolegi! Ko
               človek posluša nas politike kot strokovnjake oziroma tisti, ki nas poslušajo, so si
               lahko ustvarili svoje mišljenje o naši strokovnosti. Mislim, da smo danes tisti, ki
               smo razpravljali, ko smo predstavljali stališča poslanskih skupin, kot sedaj tudi v
               razpravi, kot da bi bili na dveh bregovih, kot da bi brali različen zakon. Prvič. Rad
               bi ugotovil, da skoraj eno leto, nekateri razpravljavci ste to tudi omenili, je
               nastajal ta zakon. V temu času mislim, da so se lahko tisti, ki so bili
               zainteresirani, tako politiki kot strokovnjaki, vključili v njegovo genezo, se pravi
               od tistega prvega delovnega gradiva, ki je bilo, mislim, da enkrat lansko leto poleti
               predstavljeno, pa do danes lahko vplivali, če so seveda bili zainteresirani.</p>
               <p>Drugo. Predlogi in tudi današnja razprava in zavračanje tega zakona, kot da ne bi
               poznali procedure, kaj se zgodi z zakonom. Večina razpravljavcev, ki ste nasprotovali
               temu zakonu, tudi ugotavlja, tako kot sem tudi sam, da dosedanji ZUREP ni dober na
               marsikateremu področju, in da bi ga bilo potrebno spremeniti. Vemo pa, glede na
               poslovnik, kaj se zgodi v tretji obravnavi, če se zakon ne obravnava. Ga ni. In po
               isti materiji določen čas, mislim, da je to šest mesecev, ne moreš s podobno vsebino
               nastopati ponovno v proceduri. Tretje, kar bi rad rekel. Vsak zakon je podvržen in
               verjetno sprejema in obravnava se zato, da zaživi v življenju. Kako živi v življenju,
               je pa predvsem odvisno od tistih, ki ga izvajajo. Mislim, da so nekateri kolegi, ki
               so razpravljali, tudi rekli, da tudi dobre rešitve, ki so bile v sedanjemu zakonu,
               zaradi neizvajanja ali pa različnega tolmačenja so bile uporabljene negativno.
               Mislim, da določba v tem zakonu, ki opredeljuje, da v zvezi z molkom organa, da je
               dobra rešitev, in bo onemogočala te rešitve, ko so se danes izgovarjali, ko so rekli,
               da so čakali bodisi dva meseca, 30 dni ali 15 dni. Mislim, da to ni namen in bo to
               odpravilo to določbo. Razprava, ko govori, kaj se dogaja z akti, ki so jih občine
               imele v proceduri, kot da nekateri ne bi prebrali poglavja 22, ki govori o
               veljavnosti in spremembah obstoječih občinskih prostorskih aktov. Jaz mislim, da
               nobena občina, ki je pripeljala neki postopek do nekega nivoja na podlagi sklenjenih
               pogodb za pripravo teh aktov, ta denar ni vržen proč ali z lopato, ampak bodo lahko
               nadaljevali eni po tistem, ko je rečeno, če so imeli že javno razgrnitev, se pravi
               nadaljujejo po ZUREP1, tisti, ki pa ne, jaz si upam trditi, da ta zakon ne reče, da
               tisto, kar so že zbrali, in ne vem kaj vse, bodo vrgli proč, ampak bodo samo
               dogradili, vendar ne po ZUREP1, ampak po tem zakonu, ki ga danes obravnavano. In za
               konec. Mislim, da sem v predstavitvi stališča poslanske skupine okrog stroke nekaj
               rekel. Danes bomo imeli ponovno eno točko dnevnega reda, za katero upam, da bo imela
               pozitivno odločitev. Vsa stroka nasprotuje, ja, seveda, kača piči, če ji stopiš na
               rep.</p>
            </sp>
            <sp xml:id="SDZ4-Redna-26-2007-03-29.sp51">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič.</p>
            </sp>
            <sp xml:id="SDZ4-Redna-26-2007-03-29.sp52">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! No, vsi, ki smo poslušali dosedanjo razpravo,
               vsaj jaz tako mislim, bi lahko potegnili en rezime. Tisti, ki zelo dobro poznajo
               obstoječi ZUREP, obstoječo zakonodajo, vse težave, ki nam jih ta zakonodaja povzroča,
               pa tisti, ki so proučili predlagano zakonodajo, so večinoma razpravljali o dobrih
               straneh zakona, pa o tistih tudi, ki morda niso najbolj idealne. Tisti, ki pa
               obstoječega ZUREP-a ne poznajo - pa ne vem, morda so tega kaj več preštudirali - so
               pa razpravljali o dopisu oziroma o pobudi, ki je bila poslana s strani nekaterih
               društev oziroma inštitucij. Poglejte, jaz moram povedati, da sem bil zadnjič zelo
               zadovoljen, da nismo nasedli predlogu, ki je prišel od teh društev oziroma inštitucij
               in nismo umaknili točke z dnevnega reda. Nekateri vemo kdo se skriva za tem, tu so
               izvajalci, tu so projektanti. Poglejte, ali se je kdo vprašal zakaj štiri leta nobena
               občina ni sprejela prostorskega reda. Veliko odgovorov smo danes slišali, morda ni
               noben omenil, omenila je pa kolegica Zalokar Oražmova, koliko to stane. Nekatere
               občine, ki imamo prostorske plane kar dobro urejene, bi brez skrbi, tudi prostorski
               red spravile pod streho. Ampak, ko sem tako na hitro delal te izračune, veste, izpod
               100.000 evrov prostorskega reda nisi mogel spraviti pod streho. Kolegica je omenila
               80 milijonov tolarjev oziroma, če bi vzel eno povprečje, je to okoli 10 do 15
               milijard. Poslušajte, to je davkoplačevalski denar. In če to pomeni, da bi lahko
               primerno prostorsko dokumentacijo sprejeli vsaj za polovico te vrednosti, se lahko
               danes vprašamo kam gre ta davkoplačevalski denar. Zakaj pa so take cene? Zaradi tega,
               ker ni konkurence. Konkurence pa ni, ker je bivša vlada zastavila tako ogromen
               projekt, da ga mi v Sloveniji nismo sposobni narediti. Danes se lahko vprašamo, te
               projektantske organizacije oziroma nekateri posamezniki - zakaj imajo jahte, zakaj
               imajo vse ostalo. Ko sem jaz delal v razvoju firme, ki se je ukvarjala s proizvodnjo,
               pa sem bil izumitelj, pa ne vem kaj še vse, sem imel malo večjo plačo kot spoštovani
               gospod vratar. Danes, ko pa se gremo to birokracijo, se pa lahko vprašamo, kam gre
               davkoplačevalski denar. V teh dneh so zelo aktualna zadeva pokrajine in se na veliko
               sprašujemo, kaj pomeni dodatna birokracija. Dodatna birokracija - milijardo več,
               ampak nekdo bo najbrž dobil nek posel. Morda tudi tisti brezposelni. Pri takih
               zadevah pa mi danes tule na veliko govorimo kako je bila obstoječa zakonodaja oziroma
               obstoječi zakon idealen. Jaz nisem bil tako nor, da bi naročil prostorski red za
               občino Logatec. Nisem ga naročil. Nič nismo na tem naredili do danes in mislim, da
               sem prav naredil. Če smo se občine v zadnjih letih zelo borile za dodatna finančna
               sredstva, da bomo lahko izvajali naloge, ki jih morajo občine po zakonu izvajati, pa
               morda še nekaj naredili na določenih investicijah, potem se vsekakor nismo borili za
               denar, ki nam ga je, hvala bogu, ta vlada dodatno zagotovila, po zaslugi Ministrstva
               za lokalno samoupravo in regionalni razvoj, ministra Žagarja, predvsem pa ministra za
               finance dr. Bajuka, da bomo mi ta denar dali za to papirologijo, ki jo bomo čez 2
               leti spravili v predal oziroma bomo na koncu ugotovili, da določene zadeve pravzaprav
               nismo potrebovali. Ne vem koliko nekateri TV poznate strokovne podlage. Kakšne
               strokovne podlage je po tej zakonodaji bilo potrebno pripraviti? Zaradi tega se pa
               danes, to sem zadnjič razlagal, so se nekateri razjokali, ker po novi zakonodaji, ali
               pa, zadnjič sem rekel, minister jih je dal na stranski tir, jaz bi bil vesel, da bi
               tam v tistem izvedbenem delu, še mogoče nekateri malo počakali, 2 ali 3 leta, pa bodo
               občine ugotovile ali je potrebno še določene strokovnjake poklicati zraven takrat, ko
               se pripravljajo strokovne podlage za sedaj tako imenovani občinski prostorski načrt
               oziroma tisto, kar pač država v okviru državnega prostorskega načrta pripravlja. Iz
               tega vidika sem si jaz to zakonodajo, ki je danes pred nami že tretjič, zelo dobro
               pregledal, poznam pa tudi obstoječo in mislim, da je to en dober korak naprej. Ni vse
               idealno. Jaz vem, da je vprašanje ali bo šlo časovno vse v teh rokih kot je nekako
               planirano, ampak zadeva odpravlja, sigurno odpravlja, pomanjkljivosti in slabosti
               obstoječega zakona in poenostavlja zadeve. Odkrito pa vam moram povedati, glede na to
               kolikor sem se s tem ukvarjal, da ni neki bav-bav, ali kakor rečejo, to prostorsko
               načrtovanje. Jaz še vedno pravim, da je veliko bolj pomemben za lokalne skupnosti.
               Morali bi ali pa pričakujem, da bomo veliko več razpravljali o zakonu o graditvi
               objektov, kot pa glede tega zakona oziroma bo potrebno več razpravljati, ker pa, če
               tam ne bo pravih rešitev, nam pa lahko v prihodnje predstavlja velike težave z vidika
               določenih investitorjev, da bomo tudi v lokalni skupnosti, bi rekel, da bodo
               investitorji tudi lahko pridobili gradbena dovoljenja. Še enkrat pa bi ponovil. Jaz
               sem trdno prepričan, da do leta 2002, 2003, ko je bila pač ta nova zakonodaja
               sprejeta, marsikatera občina na tem segmentu ni nič naredila. Potem pa jim še tak
               zakon predpišeš. Kaj pa zdaj v 4-ih letih, saj niso mogli nič narediti. V fazi
               izdelave tega dokumenta so ugotavljale, da vedno prihajajo zraven še dodatne, in še
               te strokovne podlage rabiš in tako dalje, kar je pač ta zakon predpisoval. Zmedo bo
               povzročil novi zakon - jaz ne vidim kakšno zmedo. V prehodnih določbah, če si jih
               preberete, če bomo še ta amandma sprejeli, če ravno smatram, da amandma, nekako je
               pomemben, da ga sprejmemo, ampak nekaj revolucionarnega s tem ne bomo povzročili. Vse
               piše. Tisti, ki pripravljajo prostorsko dokumentacijo po obstoječem zakonu, bodo pač
               naprej nadaljevali oziroma bi rekel, tiste strokovne podlage, ki jih imajo
               pripravljene, se bodo tu vključile zraven. Je pa res, da jim, na žalost gospe Zalokar
               Oražem, denarja res ne bo noben vrnil, to pa je res, to pa drži. Koliko je pač občina
               Domžale vložila v pripravo prostorskega plana po obstoječi zakonodaji. In tudi neka
               radikalna prenova obstoječih zakonov. Kakšna radikalna prenova? Jaz vidim, da je to
               pravzaprav tisto, kar je bilo pred prostorskim redom, bom rekel, malo bolj
               prilagojeno času in potrebam. In še enkrat, da vse skupaj poenostavimo, saj nekaj
               podobnega smo imeli pred tem. Pa bom zaključil tako, da jaz podpiram zakon. Lahko
               samo marsikaj pohvalnega povem na račun tega zakona. Še enkrat pravim, da bi se
               določene stvari mogoče lahko še poenostavile, potem bi ga pa še bolj pohvalil. Hvala
               lepa.</p>
            </sp>
            <sp xml:id="SDZ4-Redna-26-2007-03-29.sp53">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kontič. Prosim.</p>
            </sp>
            <sp xml:id="SDZ4-Redna-26-2007-03-29.sp54">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister s sodelavci, prisotni v
               dvorani! Sicer ne vem, kam bi me predhodnik uvrstil, v katero skupino razpravljavcev.
               Sem pa prepričan, da tudi sam ne vem, kam bi razvrstil njega, tako da bo ta dilema
               ostala odprta.</p>
               <p>Glede spremembe zakonodaje. Veste, ko govorimo o tem, kako nujno potrebna je, sicer
               delim mnenje s tistimi, ki zatrjujete, da je to potrebno, da je pač potrebno
               zakonodajo na tem področju spreminjati, kot je potrebno tudi vso ostalo zakonodajo
               prilagajati času in novim izzivom. In če bi danes vprašali ljudi, naredili neko hitro
               mini anketo in jih povprašali, ali si želijo poseg v zakonodajo na način, da bodo
               postopki enostavnejši in hitrejši, bi zelo visok odstotek anketirancev odgovoril
               pritrdilno, z besedico "da". Ampak že na naslednje podvprašanje, če bi jih
               povprašali, ali se pa strinjajo, da bodo s tem odprte tudi možnosti, da bo sicer
               postopek hitrejši, ne bo pa nujno kvalitetnejši, se bi verjetno del tistih
               anketirancev, ki pravijo "da", selil vsaj med neopredeljene, če ne med tiste, ki bi
               rekli, da se s tem ne strinjajo.</p>
               <p>Nujnost sprememb tega zakona oziroma tega novega zakona utemeljujejo predlagatelji
               tudi s tem, da nam bodo te spremembe omogočile hitrejši poseg v prostor, da bodo te
               spremembe omogočile tudi tiste aktivnosti, ki so jih napovedali predstavniki Vlade -
               zdaj govorimo o tretji razvojni osi - pa so zdaj časovno nekako vprašljive. In če
               bomo ta zakon sprejeli, bodo obljube lahko tudi realizirane. Zelo lepo in prav. Ampak
               jaz sem prepričan, da so bile te obljube dane takrat, ko te zakonodaje ni bilo
               oziroma je bila nekje na vidiku. Ne pristajam pa na to, da se tiste, ki opozarjajo na
               to, da zakon ni domišljen, da ni povsem takšen, kot bi si ga želeli, da na to
               opozarja tudi stroka - pa ne bom komentiral tega pisma, vedno se najdejo na eni in
               drugi strani strokovnjaki, kjer eni utemeljujejo, drugi pa nasprotujejo - ampak, da
               tisti, ki na to opozarjamo, nosimo potem tudi krivdo za to, da posamezni projekti ne
               bodo pravočasno izpeljani. Na to seveda ne pristajam. Ne pristajam tudi zaradi tega,
               ker Vlada kroji to razvojno politiko in večina v parlamentu sprejema zakone.
               Mnogokrat so bili sprejeti takšni, ki jih opozicija ni podpirala. Seveda pri tem tudi
               nosi manjši del odgovornosti. Bi pa želel, glede na to, da se pri sprejemanju tega
               zakona vseeno postavlja nekaj vprašanj, povprašati ministra glede izkoriščanja
               mineralnih surovin. Recimo, da bom povsem natančen, 208. člen Zakona o rudarstvu
               pravi, da je z uveljavitvijo tega zakona, namreč Zakona o rudarstvu, za dovoljenje za
               poseg v prostor, da se za to šteje lokacijska informacija, iz katere izhaja, da je na
               določnem zemljišču dopustno raziskovanje oziroma izkoriščanje določene vrste
               mineralne surovine. Mene zanima, kateri akt bo nadomestil to lokacijsko informacijo v
               tem primeru in kaj to pomeni za poseg v prostor, recimo tam, kjer to ureja Zakon o
               rudarstvu. Vse več opozoril je, da so rane v naravo, ki jih povzročajo kamnolomi,
               večje kot katerikoli druge, ki se pri tem dejansko dogajajo, tudi pri pridobivanju
               energentov. Na primer, želel bi odgovor, kajti tisti, ki se s tem ukvarjajo, me na to
               opozarjajo in si tudi želijo zelo jasno sliko v prihodnje, kaj se bo na tem področju
               oziroma kateri akti bodo te zadeve urejali. Se pa strinjam z razpravo mag. Cvikla, ki
               je govoril o tem, da je potrebno zelo razmisliti o tem, ko sicer dajemo možnost
               državi, da posega v prostor, da se pri tem zavedamo tudi pomanjkljivosti oziroma
               pasti ali čeri, na katere bodo naletele lahko tudi lokalne skupnosti, ko se bodo
               odločale o posamezni rabi prostora. Bi pa ministra prosil, da mi na to vprašanje
               odgovorite tekom razprave.</p>
            </sp>
            <sp xml:id="SDZ4-Redna-26-2007-03-29.sp55">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veber oziroma minister, želite besedo? Izvolite, lahko ja.
            </p>
            </sp>
            <sp xml:id="SDZ4-Redna-26-2007-03-29.sp56">

               <speaker>JANEZ PODOBNIK:</speaker>

               <p>Hvala lepa. Na kratko bi gospodu Kontiču odgovoril na vprašanje. Samo glede
               izkoriščenja mineralnih surovin. Lokacijska informacija kot instrument, je
               informacija - to je bil ta problem, tudi veljavne rešitve na vaše vprašanje. Najprej
               je potrebno, da je tako območje opredeljeno v aktu občine, potem bo zakon o graditvi
               objektov z instrumentom, ki se mu reče "dovoljenje za poseg v prostor" to definiral
               in tretje, potem pa zakon o rudarstvu lahko omogoči, ali za raziskovalne namene ali
               pa za izkoriščanje. Taka je pot. Jaz sem že ob prvi predstavitvi zakona v Državnem
               zboru točno povedal kakšen je namen, na kakšen način bomo dosedanji instrument
               lokacijske informacije nadgradili v nekaterih spremembah zakona, ki še prihajajo. Ena
               od podlag je pa tudi sprememba zakona, sedanjega zakona, ki ga imamo pred seboj.</p>
            </sp>
            <sp xml:id="SDZ4-Redna-26-2007-03-29.sp57">

               <speaker>PREDSEDNIK FRANCE CUKJATI:</speaker>

               <p>Besedo ima gospod Veber.</p>
            </sp>
            <sp xml:id="SDZ4-Redna-26-2007-03-29.sp58">

               <speaker>JANKO VEBER:</speaker>

               <p>Hvala. Ugotavljam, da na nekatere dileme oziroma opozorila v tej splošni razpravi ni
               bilo podanih pojasnil oziroma ostajajo v veljavi rešitve, ki bodo pripeljale do tega,
               da v Sloveniji, po sprejemu tega zakona, ne bomo imeli več enotnega načrtovanja za
               poseg v prostor.</p>
               <p>Namreč, občina se bo lahko odločila, da bo država za njo izdelala državni prostorski
               načrt. To je ena rešitev. Kjer boš pač potem lahko tudi pridobil gradbeno dovoljenje
               in gradil na podlagi državnega prostorskega načrta. Občina se bo lahko odločila ali
               sploh potrebuje občinski strateški prostorski načrt. Torej, ni več potrebno
               razmišljati o strateških rešitvah, o tem kakšna vizija razvoja posamezne občine naj
               bi bila. To fazo lahko preskočiš in se odločiš zato, da boš imel občinski prostorski
               načrt, kjer boš poskušal reševati zgolj tiste ozke parcialne interese v nekem
               naselju, pri nekem zainteresiranem, ki želi posegati v prostor in tako boš sprejemal
               prostorski akt. Na koncu, ko ga boš sprejel niti ne boš natančno vedel kaj si
               sprejel, ampak si pač sprejel, pravzaprav nekaj, kar je bilo ozko zainteresirano na
               nekem področju. Kakšna je vizija razvoja občine pa bo zelo težko razbrati iz takšnega
               dokumenta.</p>
               <p>Drugo kar je, je zelo nevarna igra, če lahko temu tako rečem, ta pristojnost države,
               da bo sama odločala o tem kaj bo in na kakšen način bo posegala v prostor določene
               občine. Takšne nesamostojnosti, mislim, da si v tem sitemu, ko se pogovarjamo o tem,
               naj bi bile občine resnično tiste, ki so najpomembnejše za prostorski razvoj, ko se
               pogovarjamo intenzivno v pokrajinah, se jih pravzaprav niti resno ne dotikamo v tej
               zakonodaji, ampak odpuščamo širok spekter možnosti razmišljanja o tej stopnji
               prostorskega načrtovanja, kar, lahko sklepam, govori o tem, da pravzaprav ta šesti
               zakon o pokrajinah, ki naj bi govoril o tem, kaj naj bi se prenašalo iz državnega
               nivoja na pokrajine, pravzaprav za to področje prostorskega načrtovanja očitno še ni
               izčiščeno znotraj resorjev oziroma znotraj Vlade. Prepuščeno je nekemu dogovoru med
               županom in ministrom kako bomo nekatere stvari poskušali, ali z več občinami in
               državo, ali z eno občino in državo, urediti in bomo rekli,da je to neke vrste
               regionalno načrtovanje. Cela vrsta različnih postopkov in prav zanimivo bo videti
               podzakonske akte, ki bodo morali dati jasen odgovor. Če se bo občina odločila, da bo
               svoj prostorski razvoj urejala z državnim prostorskim načrtom, potem pričakujem od
               podzakonskih aktov, da bodo v celoti izpeljali postopek, kaj v tem primeru. Enako
               velja potem tudi naprej. Kako v primeru, če se minister in župan dogovorita, da bo to
               neke vrste skupen prostorski akt. Ali bo tekel po pravilih za državni prostorski akt
               ali bo tekel po pravilih za občinski prostorski akt. In seveda kaj v tistem primeru,
               ko imamo več občin, ki niti niso še pokrajine, ampak jih je nekaj več, pa se kar
               predvideva v zakonu, da pride do nekega dogovora, kako bo definiran ta postopek.</p>
               <p>Tako da so obljube, da bomo v zelo kratkem času dobili podzakonske akte, ki bodo
               opredelili vse te postopke, po mojem mnenju, zelo nerealne. Vračam se k temu, kot sem
               že v imenu poslanske skupine omenil, da rešitev iz te zagate predstavlja pravzaprav
               tisti del Zakona o prostorskem načrtovanju, ki govori o tem, da bomo lahko
               spreminjali prostorske ureditvene pogoje, to se pravi, zdaj veljavne prostorske akte,
               ki so bili pripravljeni še na stari zakonodaji oziroma na zakonodaji pred Zakonom o
               urejanju prostora in Zakonom o graditvi objektov. Tukaj bomo pač poskušali zapolniti
               te vrzeli, ki bodo nastajale tako v časovnem zamiku priprave prostorskih aktov kot
               tudi glede potrebe strokovnih usmeritev za poseganje v prostor.</p>
               <p>Govoriti o tem, da so strokovne podlage nepotrebne zato, ker strokovnjaki služijo pri
               tem, ko jih delajo, ne vem, mislim, da če se že pogovarjamo o tem, da imamo svoje
               univerze, da imamo svoje inštitute, potem je treba omogočiti delovanje in povezovanje
               univerz in znanosti tudi s prakso. Ta zakon pravzaprav to znanje pusti na povsem
               tretjem tiru in gre z neko ozko prakso naprej. In mislim, da tudi, vsaj ne poznam
               nobenega strateškega dokumenta v državi, ki bi bil tako napisan, da ne bi prihajalo
               do sodelovanja med inštituti, med univerzami in med gospodarstvom, pa če ostanem pri
               področju prostorskega načrtovanja, da ne bi prihajalo do sodelovanja med
               ministrstvom, občinami in vsemi tistimi, ki želijo izpeljati te postopke zelo
               korektno. Ta razkorak je zelo nevaren in če želimo slabiti univerze, če želimo
               odvračati znanje, če želimo zmanjševati vire za razvoj teh inštitucij, potem je to
               lahko ena od usmeritev. Vendar sem prepričan, da ta usmeritev ni pravilna. Da je
               znanje, ki ga imamo, potrebno izkoristiti in ga v čim večji meri vključiti tudi v
               prostorsko načrtovanje. Če bomo to uspeli, bomo tudi veliko manj problemov imeli
               potem pri izvedbi in v tistem trenutku, ko se bo nek investitor odločil za
               investicijo.</p>
               <p>Na podlagi teh argumentov lahko še vedno ugotavljam, da je resnično več odprtih
               vprašanj ob sprejemu tega zakona, kot pa če bi dopolnili obstoječo zakonodajo in jo
               prilagodili nekaterim znanim dejstvom, ki so nastala v teh postopkih. Zakaj je,
               recimo, malo pripomb ali relativno malo pripomb, prihajalo v neki fazi s strani občin
               na to zakonodajo. Iz enostavnega razloga: pripravljal si prostorske plane po
               obstoječem zakonu, nekdo je govoril: "Ni potrebno več razmišljati o tej zakonodaji,
               pripravili bomo novo", za katero pa niti še ne veš kakšna bo in kaj prinaša. Ja
               kakšno stališče pa naj daš? Tvoj interes je dejansko samo ta, da v čim krajšem času
               pripraviš čim kvalitetnejši prostorski akt in tega suporta pa mislim, da v tem
               obdobju dejansko ni bilo. Ampak vendarle, tudi ob teh pripombah, ki jih danes večkrat
               omenjamo, s strani eminentnih strokovnjakov na področju prostorskega načrtovanja,
               tudi skupnost občin je podala številne pripombe k temu zakonu, in tudi te številne
               pripombe niso bile upoštevane. Tako, da lahko k tem pripombam prištejemo tudi
               pripombe skupnosti občin. Če potegnemo črto pod zadovoljstvo in interes glede
               sprejemanja in kvalitete te zakonodaje, potem je to zadovoljstvo skrčeno, bojim se
               zgolj in samo, na trenutno tistih nekaj ljudi, ki očitno dela na tem zakonu, vsem
               ostalim pa tako in tako ni dovoljeno, da poskušajo uveljaviti svoje razmišljanje. Če
               se bo to potem to tudi v praksi tako odražalo, da bo večje število nezadovoljnih kot
               zadovoljnih, potem res ne vidim razloga, da bi ta zakon danes tudi podprl. Hvala.
            </p>
            </sp>
            <sp xml:id="SDZ4-Redna-26-2007-03-29.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod Koren.</p>
            </sp>
            <sp xml:id="SDZ4-Redna-26-2007-03-29.sp60">

               <speaker>DRAGO KOREN:</speaker>

               <p>Veliko stvari je bilo danes tu povedanih. Ko človek posluša, jaz moram reči, da sem
               osebno dostikrat prihajal tudi v osebne dvome - ali stvari dovolj dobro poznam, ali
               jih prav poznam; spraševal sem se kdo pa je pripravil ta zakon, ali so zakon
               pripravljali čisto ene XY osebe, ali ministrstvo nima stroke, ki bi pripravljala
               zakon. To, da pa prihaja znotraj stroke in to vseh strok, do različnih pogledov o
               različnih stvareh, mislim, da je vsem jasno. Jaz vidim samo potrebo po pogovarjanju,
               se pravi, treba pa je prisluhniti vsem strokam in najti najboljše rešitve v trenutni
               situaciji za trenutne potrebe, ki pri nas obstajajo. Mislim, da glede ZUREP-a, saj
               sem imel občutek, da smo si bili tudi na prvi obravnavi, na drugi obravnavi, več ali
               manj vsi enotni. Čeprav nismo stroka, ampak tako smo slišali iz svojih okolij; da
               zadeve ne gredo, da zadeve ne tečejo, da čas teče, da so potrebe v lokalnih
               skupnostih velike. In jaz sem vesel, da so potrebe velike, da nas dejansko ta
               slovenski razvoj sili, da moramo nekaj storiti, če hočemo zagotavljati tiste osnovne
               potrebe, ki pa smo jih dolžni zagotoviti za naš vsestranski razvoj v Sloveniji,
               predvsem pa za gospodarski in drug razvoj blaginje v Sloveniji. Obstoječa zakonodaja,
               čeprav so bila ob sprejemanju enako velika pričakovanja, kot so morda tudi danes pri
               nekaterih, ampak praksa je pokazala, da je prezahtevna, da so postopki predolgotrajni
               in tudi to ne nazadnje, kar je Martin poudarjal, jaz mislim, da je vseeno prav, da
               povem, da je bila tudi cena za pripravo teh aktov prevelika. Marsikatera občina, par
               županov mu je razlagalo, da njihovi proračuni enostavno ne omogočajo, da bi šli v
               pripravo prostorskih aktov, ker enostavno finančno ne zmorejo tako velikih
               obremenitev. In če bomo s to zakonodajo skušali doseči samo te tri cilje, ki so tudi
               najbolj poudarjeni, poenostavitev, hitrejše sprejemanje in cenejše akte, jaz mislim,
               da bomo zelo uspešni. Res pa je, to moram reči, jaz se pridružujem temu, ne smemo
               pozabiti na stroko v tem smislu, da bi na ta račun, se pravi teh treh dejavnikov,
               trpela stroka, da bi sprejemali odločitve, za katere bi se kasneje izkazalo, da niso
               dobre. Zato moram reči, da jaz pismo te strokovne in civilne družbe, ki je bila
               podana, jemljem zelo dobronamerno. Prav je, da opozarjajo na stvari, da povedo, sploh
               glede na zakonodajo, ki je še pred nami, svoje pripombe. Da se jih skuša upoštevati,
               vse kar je dobrega, primernega in izvedljivega, da jih skušamo upoštevati pri
               sprejemanju te zakonodaje in tako omogočiti eno hitro in dovolj dobro in strokovno
               pripravo planov. Sam sem delal tudi na področju, sicer v geodetski službi, in moram
               reči, da vse obdobje, ko sem delal nikdar nismo tisti, ki smo na tem področju delali,
               bili dovolj hitri za tiste, ki so želeli izvajati posege v prostor. Prepočasni so
               bili tako planerji, prepočasni so bili tako geodeti, tako občine, potem upravne enote
               z izdajo dovoljenj. In jaz v bistvu razumem, še toliko bolj, zdajšnje potencialne
               investitorje, ko je v tem globaliziranem svetu vsak dan zelo pomemben. In če bomo
               uspeli najti pravo pot, vem, da je to zelo težko, med tistim, kar pritiska in hoče
               doseči razvoj in kapital in med tem za kar se moramo vsi skupaj boriti, se pravi, da
               ne bomo uničili naše Slovenije, da ne bomo dovoljevali nespametne izrabe prostora,
               kar je velika nevarnost, ker kapital je zelo, zelo agresiven in je nevarnost, da bi
               včasih potem drugi tudi podlegli temu. Jaz pravim, iskati je treba res eno pravo pot,
               pravo mero. Sam osebno sem že rekel, da zakon podpiram, predvsem zato, ker je
               potrebno tukaj en pospešek narediti, ker je ogromno projektov, ki čakajo na to, da
               bodo lahko, če še enkrat ponovim, to tretjo razvojno os - morda se sliši pretirano,
               da to poudarjam, ampak od te tretje razvojne osi, predvsem od ceste v Šaleški dolini
               in na Koroškem, res pričakujemo veliko. Prepričani smo, da bo povzročila en nov zagon
               investicij, gospodarskega razvoja. Namreč, če do tega ne pridemo v doglednem času, se
               mam bo zgodilo to, da še to kar imamo, ne bo konkurenčno. Na primer naše Gorenje, ki
               je ena izmed največjih gospodarskih družb v Sloveniji, je dejansko v zelo, zelo
               težkem položaju zaradi te slabe cestne povezave, ki jo imamo do Velenja. In jaz sem
               prepričan, da bo zakon o prostorskem načrtovanju stvari pospešil. Morda pa je prav,
               da vsi spremljamo vsa opozorila, ki se bodo kazala, pa če bo potrebno, tudi hitro
               pristopimo k spremembi kakšne nujne zadeve. Še enkrat bi pa opozoril na zakone, ki
               sledijo. Se pravi Zakon o graditvi objektov; skušajmo doseči to, da se stroka
               pogovarja, da se posluša in iz tega izluščimo tisto najboljše, kar bo tudi dobro.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp61">

               <speaker>PREDSEDNIK FRANCE CUKJATI:</speaker>

               <p>Hvala. Želi predlagatelj besedo? Ne, potem zaključujem razpravo o predlogu zakona v
               celoti.</p>
               <p>Prehajamo na razpravo o členih in vloženih amandmajih, ki jo bom vodil na podlagi
               pregleda vloženih amandmajev z dne 28.3.2007. V razpravo dajem 2. člen in amandma
               Vlade ter amandma Poslanske skupine SNS in amandma Poslanske skupine nepovezanih
               poslancev. Odpiram prijavo za razpravo o 2. členu in amandmajih k temu členu. Kdor
               želi razpravljati, prosim naj se prijavi?</p>
               <p>Gospod Barovič, izvolite. Imate besedo.</p>
            </sp>
            <sp xml:id="SDZ4-Redna-26-2007-03-29.sp62">

               <speaker>BOGDAN BAROVIČ:</speaker>

               <p>Hvala lepa. Spoštovane kolegice, kolegi, gospod predsednik Državnega zbora,
               predstavniki Vlade! V Slovenski nacionalni stranki smo še vedno trdno prepričani, da
               je bil izvirni člen, izvirni člen govorim, ne pa potem člen v Predlogu zakona o
               prostorskem načrtovanju, pravilen. Takšnega želimo vrniti nazaj. Gre za to, da želimo
               v 24. točki 1. člena tekst v katerem se ne izpusti besedna zveza "z državnim
               prostorskim načrtom". Zakaj je temu tako? Če govorimo o tem, kaj je stavbno
               zemljišče: je zemljiška parcela oziroma več zemljiških parcel ali njihovih delov na
               katerih je zgrajen objekt oziroma zemljiška parcela, ki je z državnim prostorskim
               načrtom ali občinskim prostorskim načrtom namenjena za graditev objektov. To je tekst
               našega amandmaja. Dodajamo državnim prostorskim načrtom. Mi razumemo to popolnoma
               enostavno. Torej, če izločimo tisto kar je v predlogu zakona, izločimo državni
               prostorski načrt, to za nas enostavno pomeni, da tam, kjer bo lastnik država,
               stavbnega zemljišča ni in tam ni možna nobena gradnja. In da dokončam to zgodbo v
               povezavi z Zakonom o skladih, vam lahko prinesem dokaz. To je zelo enostavno. Država
               je lastnik rudniških premoženj v občini Trbovlje-Hrastnik, te so že, preden se je
               rudnik zaprl, tričetrt prenesene na sklad kmetijskih zemljišč. To je samo primerjalna
               zgodbica, ki se bo skozi člen, skozi 24. točko 2. člena, če bo sprejeta takšna kot
               je, dogajala mirno naprej. Ampak veste, ne samo v Trbovljah pa v Hrastniku, še kje
               drugje. Država se izloči, tam ni stavbnega zemljišča in tam ne sme nihče nič drugega
               graditi. Torej država bo zdaj pohopsala vse tisto kar se ji zdi, kar ji je prav in
               adijo. To bo njihovo stavbno zemljišče pod izgovorom, češ, tu bo čez 527 let tekla
               neka cesta. Te finte se mi ne gremo, razen, če nas prepričate kako drugače.
               Predlagam, da ste pozorni pri 24. točki 2. člena. Bodite pozorni, ne nasedajte kar
               tako oziroma upam, da bom dobil zelo natančno razlago, da nimam prav.</p>
            </sp>
            <sp xml:id="SDZ4-Redna-26-2007-03-29.sp63">

               <speaker>PREDSEDNIK FRANCE CUKJATI:</speaker>

               <p>Hvala. Želi minister? Izvolite, imate besedo.</p>
            </sp>
            <sp xml:id="SDZ4-Redna-26-2007-03-29.sp64">

               <speaker>JANEZ PODOBNIK:</speaker>

               <p>Samo na kratko. Spoštovane poslanke in poslanci! Glede amandmaja Vlade - ima v bistvu
               redakcijsko naravo oziroma pojasnjevalno, sledi pa tudi predlogu Zakonodajno-pravne
               službe Državnega zbora. Vezan je na 93. člen veljavnega Zakona o urejanju prostora,
               ki govori o navezavi na javno korist, ki mora biti izkazana za razlaščanje, zato
               predlaga Vlada tak amandma. Kar se pa tiče amandmaja Poslanske skupine Slovenske
               nacionalne stranke pa je potrebno spomniti, da je bila obširna razprava v drugi
               obravnavi, ko smo z amandmajem, ravno to kar vi predlagate, črtali. Zdaj predlagate,
               da se ponovno pripelje nazaj v zakon. Po našem mnenju je obstoječa definicija
               stavbnega zemljišča ustrezna, je tudi v celoti usklajena s celotnim potekom v samem
               zakonu. Gre za, po našem mnenju, tudi morda napačno interpretacijo tega, kaj bi
               pomenilo, če bi prišlo do uveljavitve amandmaja, kot je bil sprejet v drugi
               obravnavi. Že takrat smo rekli, da je tako iz sistemske kot praktične narave prav, da
               je takrat Državni zbor ta amandma sprejel in že iz takratnih razprav se je čutilo
               kot, da je to povezano z izdajo gradbenega dovoljenja za posege v prostor, ki tvorijo
               prostorske ureditve državnega pomena. Ampak ni. Prav tako ni povezano s tem, da bi
               država sama sebi, pogojno rečeno, odpuščala plačevanje nadomestila za uporabo
               nezazidanega stavbnega zemljišča. Gre za strah oziroma interpretacijo, ki je v
               dejanski praksi ne bo, zato je po našem mnenju veljavna rešitev, kot je predlagana v
               zakonu, dobra in Vlada predlaganega amandmaja ne podpira. Hvala lepa.</p>
            </sp>
            <sp xml:id="SDZ4-Redna-26-2007-03-29.sp65">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 2. členu in o treh amandmajih? Odpiram ponovno
               možnost prijave za razpravo o 2. členu in treh amandmajih k temu členu. Gospod Veber,
               izvolite. Imate besedo.</p>
            </sp>
            <sp xml:id="SDZ4-Redna-26-2007-03-29.sp66">

               <speaker>JANKO VEBER:</speaker>

               <p>Že v drugi obravnavi sem opozarjal na to, da se mi zdi sporno, da bo država lahko
               izdajala gradbeno dovoljenje na podlagi sprejetega državnega prostorskega načrta.
               Dejstvo pa je, da je v tem zakonu predvideno, da z državni prostorskim načrtom ne
               moremo določiti stavbne parcele. In kako bo, kakšna bo podlaga za izdajo gradbenega
               dovoljenja, če nimamo določenega stavbišča?</p>
            </sp>
            <sp xml:id="SDZ4-Redna-26-2007-03-29.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp68">

               <speaker>JANEZ PODOBNIK:</speaker>

               <p>Hvala lepa. Morda sem bil prej premalo jasen. Že po veljavnih predpisih, golonamenska
               raba, stavno zemljišče ni pogoj za pridobivanje gradbenega dovoljenja. To ne bo ovira
               za izdajo gradbenega dovoljenja, tu gre za napačno interpretacijo.</p>
            </sp>
            <sp xml:id="SDZ4-Redna-26-2007-03-29.sp69">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Barovič.</p>
            </sp>
            <sp xml:id="SDZ4-Redna-26-2007-03-29.sp70">

               <speaker>BOGDAN BAROVIČ:</speaker>

               <p>Hvala lepa. Z vsem spoštovanjem do truda ministra. Še enkrat povem: če ni v tekstu
               besedne zveze, da je stavbno zemljišče določeno tudi z državnim prostorskim načrtom
               in namenjeno za gradnjo objektov, pomeni, da je možna gradnja objektov samo tam kjer
               je občina, tam kjer je pa država, države ni več, ni več stavbnega zemljišča, ni več
               možne gradnje. Še enkrat pravim: popolnoma jasna logika. In jo samo prenašam, še
               enkrat pravim, na ogromne, tisoče in tisoče kvadratnih metrov državnih, rudarskih
               nepremičnin, zemljišč in je zgodba jasna. Tisto kar bi bilo tam stavbno in bi bilo
               možno za gradnjo objektov, ne bo v tem zakonu, tam stavbnega zemljišča ne bo in tam
               gradnja ne bo možna, razen ko bo država to dala skladu kmetijskih zemljišč, tam ne bo
               zrasla tudi trava ne, in stavbno zemljišče bo fino, v imenu države prodajalo. Ampak
               tudi nič hudega. Bojim se pa, da se bo sklad kmetijskih zemljišč privatiziral. Potem
               bodo privatniki izkoriščeno državno lastnino poceni kupili in drago prodali. Iz tega
               ven to izvira. To vam jasno in glasno povem, če ne bo naš amandma sprejet, je to prvi
               predpogoj, da bo Slovenska nacionalna stranka nasprotovala temu zakonu.</p>
            </sp>
            <sp xml:id="SDZ4-Redna-26-2007-03-29.sp71">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 2. členu? Ne, potem zaključujem razpravo.</p>
               <p>Prehajamo na razpravo o 27. členu in o dveh amandmajih, enega je pripravila Vlada,
               drugega Poslanska skupina Slovenske nacionalne stranke. Odpiram prijavo za razpravo.
               Gospod Prijatelj, izvolite.</p>
            </sp>
            <sp xml:id="SDZ4-Redna-26-2007-03-29.sp72">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kolegice in kolegi! Minister z ekipo! Spoštovani
               minister, na prejšnji seji ste dejali: "Imam odlične sodelavce, ki jim popolnoma
               zaupam in so vestni in marljivi." Jaz v to verjamem in zato morate tudi vi razumeti
               naš amandma in ga tudi prebrati, kajti verjamem, da gradiva iz matičnega delovnega
               telesa niste. Če bi ga, potem bi ta amandma bil upoštevan in tudi predlagan s strani
               Vlade. Zakaj namreč gre? Po našem mnenju je predlagani zakon, tak kot je, brez našega
               amandmaja, v nasprotju z zakonom. To povzroča tudi dodatno delo ustavnim sodnikom,
               veste? 27. člen je v nasprotju z, po našem mnenju, 32. in 33. členom. Če pogledate,
               kaj ste zapisali v 4. točki tega člena: "Šteje se, da so s sprejetjem državnega
               prostorskega načrta spremenjeni oziroma dopolnjeni občinski akti v delu in za," in
               tako naprej. Torej, facto dejstvo. V 33. in 32. členu pa govorite, da morajo biti
               izpeljani vsi javni postopki, razgrnitev in tako naprej, možnost pripombe in tako
               naprej. To je v popolnem nasprotju. Jaz bi vas prosil, kot vas je že kolega Barovič
               na matičnem delovnem telesu, zakaj Zakonodajno-pravna služba ni dala mnenja k temu.
               Že takrat je bilo to izrečeno, pomislek je bil dan. Mislim, da lahko to uskladimo. Ne
               morete v nekem členu trditi, da je tisto kar vi odločiti tako in nič drugače, potem
               pa v nekem drugem členu dajete možnost, da je postopek javnega postopka in da
               predvideva tudi javno razgrnitev. Če je danes kaj pameti tukaj, bomo ta amandma
               sprejeli.</p>
               <p>In še nekaj bi vam povedal. Če je to narejeno iz malomarnosti, delavci za take
               malomarnosti v neposredni proizvodnji odgovarjajo skladno z Zakonom o delovnih
               razmerjih. Če povzročajo škodo, in danes imamo tu debato o tem, ki tudi nekaj stane,
               enostavno izgubijo delovno razmerje, jim preneha. In to odgovornost moramo mi tudi
               prenesti v službo za zakonodajo in na ministrstva, ki zakone pripravljajo. Če so
               slabi, in če so na to opozorjeni na matičnih delovnih telesih, ki to pred obravnavo v
               Državnem zboru obravnavajo, pa niti ne upoštevajo teh pripomb, je to toliko huje.
               Tako da prosim, da ta amandma v celoti upoštevate.</p>
            </sp>
            <sp xml:id="SDZ4-Redna-26-2007-03-29.sp73">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic.</p>
            </sp>
            <sp xml:id="SDZ4-Redna-26-2007-03-29.sp74">

               <speaker>MAG. BORUT SAJOVIC:</speaker>

               <p>Hvala lepa. Še enkrat vsem skupaj lep pozdrav: kolegom in kolegicam, vodstvu in tudi
               gledalkam in gledalcem! V zvezi s 27. členom nimam, ne z amandmajem Vlade in ne z
               amandmajem Poslanske skupine Slovenske nacionalne stranke, nobenih težav. Oba
               pomenita obogatitev in dopolnitev zakona. Zanima me pa - ravno v luči tega člena, in
               pričakujem, če je možno dobiti odgovor - ali pričakujete, da tak člen olajša tudi
               iskanje lokacije, recimo, za regijsko pomembne projekte, za takšne zadeve, kot je,
               recimo, skakalni center v Planici pa kakšen drug športni stadion ali pa, recimo,
               regijsko odlagališče komunalnih odpadkov. Kakšen je, v luči spremembe tega člena in
               tega zakona, status območij, ki so se prej urejala z zazidalnim načrtom, pa na tistih
               mestih še ni bila opravljena javna razgrnitev. Hvala lepa.</p>
            </sp>
            <sp xml:id="SDZ4-Redna-26-2007-03-29.sp75">

               <speaker>PREDSEDNIK FRANCE CUKJATI:</speaker>

               <p>Hvala. Je še interes po razpravi? Se pravi, ponovno odpiram prijave. Prosim, da se
               prijavite vsi, ki želite razpravljati, da ne bi ponavljali v nedogled prijave. Gospod
               Mikolič, izvolite.</p>
            </sp>
            <sp xml:id="SDZ4-Redna-26-2007-03-29.sp76">

               <speaker>MARTIN MIKOLIČ:</speaker>

               <p>Hvala še enkrat za besedo. K 27. členu je Vlada pripravila amandma. Istočasno ima
               tudi Poslanska skupina Slovenske nacionalne stranke amandma. Ampak, če amandma k 2.
               členu, s strani Slovenske nacionalne stranke, ne bo sprejet, potem je pravzaprav
               nerazumljivo, da ste to predlagali, ker potem se bo pa res to zgodilo, na kar
               opozarjate. Ker smatram, da je sedaj predlog Vlade dober in še vedno ohranja to, kar
               je napisano tu v 5. točki: "... z uveljavitvijo državnega prostorskega načrta se
               šteje, da so spremenjeni oziroma dopolnjeni občinski prostorski akti v delu za
               območja iz drugega odstavka tega člena...", ki govori pravzaprav o območjih državnega
               prostorskega načrta. V 32. členu je pa jasno napisano, vsaj jaz to tako razumem,
               glede sodelovanja javnosti. In ko bo država sprejemala državni prostorski načrt, bo
               javnost prisotna. In se pravzaprav sprejemanje državnega prostorskega načrta vsekakor
               nanaša tudi na tisto lokalno skupnost, ki je tam prisotna, ki tam živi oziroma ki jo
               tangira. Je pa dokaj razumljivo, kakšne pomisleke imajo spoštovani poslanci iz
               Slovenske nacionalne stranke glede tega, da je na eni strani omenjen samo občinski
               prostorski plan, ne pa državni. Ampak to ravno rešuje ta 27. člen, v obstoječi 4.
               točki, ki jo predlagate, da se naj črta, sedaj pa to rešuje v tej 5. točki z
               amandmajem. Hvala.</p>
            </sp>
            <sp xml:id="SDZ4-Redna-26-2007-03-29.sp77">

               <speaker>PREDSEDNIK FRANCE CUKJATI:</speaker>

               <p>Hvala. Gospod Barovič, replika? Vidim, želite.</p>
            </sp>
            <sp xml:id="SDZ4-Redna-26-2007-03-29.sp78">

               <speaker>BOGDAN BAROVIČ:</speaker>

               <p>Ja, replika, ker smo bili omenjeni. Dovolite, gospod predsednik, čisto na kratko.
               Preberite si samo četrti odstavek 27. člena v predlogu zakona in preberite si amandma
               Vlade k 27. členu s točko 4. in 5., torej točko 4. in 5., boste videli bistveno
               razliko. V točki 4 predloga zakona ni omenjen drugi odstavek tega člena. To je pa
               bistvena razlika. Če vi govorite o področjih, kot je bilo v Mangartu in tako naprej,
               če bi brali predlog četrtega odstavka, ki smo ga mi spreminjali - zakona ne omenja,
               ki bla, bla, bla, 2. člen, tako kot piše zdaj v točki 5: "... z uveljavitvijo
               državnega prostorskega se šteje, da so spremenjeni oziroma dopolnjeni občinski
               prostorski akti v delu za območja iz drugega odstavka tega člena ..." - iz drugega, v
               osnutku pa tega drugega odstavka ni omenjenega, pomeni čisti dokaz, da imamo mi prav.
               Hvala.</p>
            </sp>
            <sp xml:id="SDZ4-Redna-26-2007-03-29.sp79">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima minister. Izvolite.</p>
            </sp>
            <sp xml:id="SDZ4-Redna-26-2007-03-29.sp80">

               <speaker>JANEZ PODOBNIK:</speaker>

               <p>Hvala lepa. Najprej bi rad samo na kratko pojasnil amandma Vlade. Kot je bilo že
               rečeno, del amandmaja je posledica redakcije, ker se je uvrstil novi drugi odstavek,
               to je en del amandmaja, drugače pa samo bolj jasno določamo kaj predstavlja območje
               državnega prostorskega načrta, za tista konkretna območja posameznih, v tem primeru,
               v državnem prostorskem načrtu zajetih prostorskih ureditvah državnega pomena, ki se
               potem z drugim odstavkom, naslednjega, 28. člena določijo tako natančno, da je
               njihove meje možno določiti v naravi in da se jih prikaže v zemljiškem katastru.
               Zaradi te rešitve se črtajo besedice "na posameznem območju". Kar se pa tiče
               amandmaja Poslanske skupine Slovenske nacionalne stranke, pa mislim, da je bilo nekaj
               že pojasnjeno. Jaz vas bi spomnil na argumentacijo - zakaj smo predlagali ta amandma,
               zakaj smo predlagali amandma v drugem branju oziroma zakaj je takrat Vlada podprla
               amandma, kot so ga predlagale poslanske skupine, saj v drugi obravnavi Vlada ne more
               biti predlagatelj. Postavilo se je vprašanje ali bi se lahko zgodilo, glede nasprotja
               med občinskimi državnimi prostorskimi akti oziroma regionalnim prostorskim načrtom,
               to je dobro, da se eksplicitno določi kaj se zgodi s prostorskimi akti občin z dnem,
               ko se za isto območje sprejme državni prostorski načrt. To smo s takratno rešitvijo
               rešili. Jaz sem trdno prepričan, da je to dobra rešitev in mora biti sestavni del
               tega člena.</p>
            </sp>
            <sp xml:id="SDZ4-Redna-26-2007-03-29.sp81">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-26-2007-03-29.sp82">

               <speaker>MAG. MILAN M. CVIKL:</speaker>

               <p>Ravno ta člen, s tem četrtim odstavkom, z njim dopolnjenim, in sedaj predlaganim
               amandmajem, da se to črta, je eden od, zame, najbolj spornih členov. Ta preprosto
               pravi: Država ima vedno prav. Pravilo številka 1. Pravilo številka 2: Kadar država
               nima prav, glej pravilo številka 1 - Država ima vedno prav.</p>
            </sp>
            <sp xml:id="SDZ4-Redna-26-2007-03-29.sp83">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ4-Redna-26-2007-03-29.sp84">

               <speaker>JANKO VEBER:</speaker>

               <p>Bom nadaljeval to začeto razpravo kolega Cvikla. 27. člen govori o tem, da bo državni
               prostorski načrt sprejet na podlagi časovnega načrta iz 26. člena, ki ga Vlada
               sprejme z uredbo. V tem zakonu nimamo prav nobenih kriterijev, kako bo oblikovan ta
               časovni načrt oziroma kako bo oblikovana ta uredba. Po mojem mnenju bi morala biti
               celo poglavje, ki bi govorilo samo o časovnem načrtu za pripravo državnih prostorskih
               aktov. Torej, se bo Vlada lahko sama odločala: "Tam bomo začeli, na drugem koncu
               Slovenije bomo pa mogoče šele čez 10 let." Kriterijev ni. To se mi zdi, da je velika
               pomanjkljivost tako tega amandmaja, kot tega člena in seveda zakona. </p>
            </sp>
            <sp xml:id="SDZ4-Redna-26-2007-03-29.sp85">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp86">

               <speaker>JANEZ PODOBNIK:</speaker>

               <p>Hvala lepa. Morda še enkrat. Gre za rešitev za katero sem trdno prepričan, da je, z
               vidika pričakovanja interesov občin, racionalna. Kaj to pomeni v praksi? V praksi
               občini, po sprejemu državnega prostorskega načrta, ne bo potrebno,da bi sama po
               predpisanem postopku spreminjala oziroma dopolnjevala svoj prostorski akt. Veliko
               razprav je bilo tudi na delovnem telesu na to temo, zato se je potem ta amandma
               rodil. Spomnili se boste, da smo se o tem veliko pogovarjali. Sedaj pa seveda ne gre
               za princip,da ima država vedno prav, ampak gre za nek osnovni pravni princip, ki se
               mu reče princip splošne derogacije. Hierarhično višji ali pa kasnejši predpis je
               vedno tak, da razveljavi nižjega in starejšega. To je pravno načelo, ki mora v
               urejenem pravnem sistemu veljati. S to rešitvijo pa smo jasno določili, da se s
               sprejemom državnega prostorskega načrta istočasno, to je za občino dobro, istočasno
               spremeni oziroma se dopolnijo tudi tisti občinski prostorski akti za tisti del in za
               območje državnih prostorskih ureditev. Ne nazadnje pa imamo že eno tako ureditev v
               zakonu. To je, mislim da, v členu 65, ki določa, da v tem primeru regionalni
               prostorski načrt nadomešča občinski prostorski načrt v tistem delu, ki se dotika te
               načrtovane prostorske ureditev. Ta rešitev je dobra za ta zakon in mora v njej
               ostati.</p>
            </sp>
            <sp xml:id="SDZ4-Redna-26-2007-03-29.sp87">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp xml:id="SDZ4-Redna-26-2007-03-29.sp88">

               <speaker>ZVONKO ČERNAČ:</speaker>

               <p>Hvala lepa. O tem smo že v drugi obravnavi dosti debatirali in ne razumem zakaj v
               vsem tem času ni razumevanja tega, kar tukaj, v tem zakonu, pravzaprav piše in kaj
               piše v amandmaju. To kar slišim - gre za eno veliko nerazumevanje. Na eni strani ni
               mogoče povezovati 32. in 33. člena s 27. na tak način, kot je bilo to povedano tukaj.
               Nekaj drugega določata 32. in 33. člen. Določata sodelovanje javnosti in občin v
               postopku sprejemanja državnega lokacijskega načrta. 27. člen, pa novi peti oziroma
               sedanji četrti odstavek, govori o tem, da tam kjer je območje urejeno z državnim
               lokacijskim načrtom se posegi vanj odvijajo na podlagi tega akta in ne katerega
               drugega akta. Tako je tudi sedaj. Saj sedaj ni nič drugače. Tako je bilo in tako mora
               biti tudi v bodoče. Ali pa menite nekateri da bi bilo prav, da če država sprejme
               državni lokacijski načrt ob sodelovanju predhodne javnosti na občini seveda, za
               avtocesto, da lahko potem na enem delu tega lokacijskega načrta občina naredi nekaj,
               kar je bilo v preteklosti pred 20. leti tam načrtovala? Ali nekateri morda to menite,
               da je to prav? Menite, da je to prav? Verjetno ne. In če menite, da to ni prav, potem
               je ta rešitev, ki je tukaj predlagana, pravilna.</p>
               <p>Še nekaj bi rad povedal ob tej priliki. Rečeno je bilo, da v drugem branju ni bil
               upoštevan noben amandma s strani skupine nepovezanih poslancev. Prej se nisem hotel
               oglasiti v repliki. Seveda ni bil upoštevan. Saj ni mogel biti. Saj nobeden s strani
               skupine nepovezanih poslancev v drugem branju ni bil vložen. Hvala lepa.</p>
            </sp>
            <sp xml:id="SDZ4-Redna-26-2007-03-29.sp89">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes za ta člen. Ponovno odpiram prijavo za razpravo o 27.
               členu in dveh amandmajih.</p>
               <p>Gospod Barovič, izvolite. Imate besedo.</p>
            </sp>
            <sp xml:id="SDZ4-Redna-26-2007-03-29.sp90">

               <speaker>BOGDAN BAROVIČ:</speaker>

               <p>Hvala lepa. Najprej, kaj je prav in kaj ne, je zelo dvomljivo. Nekatere občine so se
               20 let trudile, da bi nekaj zgradile, ko so pa hotele, se je pa pojavila država. V
               tem primeru se strinjam z občino, ne z državo.</p>
               <p>Drugič. Še vedno nočete razumeti. Samo poglejte, četrto alinejo 27. člena zakona, saj
               ni veliko za prebrati. Samo štiri vrstice. In potem poglejte amandma Vlade, ki ga je
               naredila k 27. členu v alineje štiri in pet in boste videli, da je vsebino
               spremenila. Pa ne glede na to o čem govori, gre za to, da ne moremo iz dneva v dan
               spreminjati vsebino. Ne gre, ne gre, ne moremo. In sedaj je v peti točki 27. člena,
               Vlada, se nanaša na prostorske ureditve državnega pomena na drugi, ne vem zakaj, na
               drugo alinejo. Ne gre. Razlika je. Bistvo je, da je razlika. Zakaj je takšna razlika?
               Če bomo za vsak amandma spreminjali tako, da nastanejo te razlike, spoštovane gospe
               in gospodje, kako potem lahko mislimo, da smo vsi skupaj resni.</p>
               <p>In drugo. Jaz sem prosil, da nam, s pozivom Zakonodajno-pravne službe, naj utemelji
               našo trditev, da je ta člen neusklajen z 32. in 33.. Nihče se ni odzval. Mi smo
               govorili eden mimo drugega, nimamo mnenja zakonodajne službe, nimamo mnenja Vlade,
               nimamo nič. Pa bi z veseljem lahko rekli, kolegi iz Slovenske nacionalne stranke,
               Zakonodajno-pravna služba vam je dokazala, da nimate prav. Nimam tega dokaza. Pa sem
               javno in glasno prosi za mnenje, ali je ali ni neskladje 27. z 32 in 33. členom. Ali
               je to tako težko pridobiti!</p>
            </sp>
            <sp xml:id="SDZ4-Redna-26-2007-03-29.sp91">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Prijatelj. Se odpoveduje. Gospod Cvikl.</p>
            </sp>
            <sp xml:id="SDZ4-Redna-26-2007-03-29.sp92">

               <speaker>MAG. MILAN M. CVIKL:</speaker>

               <p>Če ta amandma ne bo sprejet, potem predlagam gospodu ministru, da se sprejme državni
               prostorski akt za celo Slovenijo. S tem boste uresničil vse to: ostali bodo tako
               imenovani prihranki na ravni občin in v tem je poanta, gospod minister. To kar ste
               uvedli s tem zakonom je država nad občinami. To ste naredili pri Zakonu o
               financiranju občin, delate to pri Zakonu o financiranju pokrajin in delate to pri
               Zakonu o prostorskem načrtovanju. In ne mi reči, da v zadnjih 16-ih letih nismo nič
               umestili v prostor. Umestili smo ampak ob konsenzu občin.</p>
            </sp>
            <sp xml:id="SDZ4-Redna-26-2007-03-29.sp93">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes za razpravo o 27. členu? Ni.</p>
               <p>Potem prehajamo na razpravo o 30. členu in o amandmaju k temu členu. Odpiram prijavo.
               Interesa ni.</p>
               <p>Prehajamo na razpravo o 36. členu in amandmaju Vlade k temu členu. Kakšen interes? Z
               dvigom roke prosim. Ne.</p>
               <p>Prehajamo na razpravo o 36.a členu in amandmaju k temu členu. Kdor želi, prosim, da
               dvigne roko. Ni interesa za razpravo.</p>
               <p>Prehajamo na razpravo o 38. členu in amandmaju vlade k temu členu. Želi kdo
               razpravljati? Ja, gospod Sajovic izvolite, imate besedo.</p>
            </sp>
            <sp xml:id="SDZ4-Redna-26-2007-03-29.sp94">

               <speaker>MAG. BORUT SAJOVIC:</speaker>

               <p>Hvala lepa. Minister s sodelavci je prejle preslišal moje vprašanje in ker je ta
               amandma temu podoben in se nanaša tudi na podrobnejšo ureditev, bi ga rad zastavil še
               enkrat in prosil za odgovor. Kakšen je status območij v občinah, ki so opredeljene z
               zazidalnim načrtom, pa javna razgrnitev še ni bila opravljena, niti ne obstaja načrt
               komunalne opreme in infrastrukture, v luči te nove zakonodaje? Ali se v takih
               primerih počaka z javno razgrnitvijo ali se postopek, ki je bil začet z nekim
               prostorskim planom že leta 1999 nadaljuje po utečenem postopku?</p>
            </sp>
            <sp xml:id="SDZ4-Redna-26-2007-03-29.sp95">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister želite razpravljati? Izvolite.</p>
            </sp>
            <sp xml:id="SDZ4-Redna-26-2007-03-29.sp96">

               <speaker>JANEZ PODOBNIK:</speaker>

               <p>Torej spoštovani, rad bi povedal zakaj smo predlagali ta amandma. Vezan je na jasno
               določenost kdaj je občinski prostorski načrt podlaga za pripravo projektov za
               pridobitev gradbenih dovoljenje na celotnem območju občine, torej tudi v tistih
               območjih, kjer so problemi podrobni občinski načrti, pa le-ti še niso sprejeti, to se
               pravi, da do uveljavitve le-teh do sedaj še ni bilo možno izdajati gradbenih
               dovoljenj za nikakršno vrsto objektov in del, kar pa ni dopustno. S to rešitvijo to
               situacijo odpravljamo, to je predlagani amandma vlade. Mislim, da ga boste
               podprli.</p>
               <p>Nisem pa v celoti razumel vašega vprašanja, ali sprašujete za plan, nismo vas
               razumeli na kaj ste naslovili vaše vprašanje.</p>
            </sp>
            <sp xml:id="SDZ4-Redna-26-2007-03-29.sp97">

               <speaker>PREDSEDNIK FRANCE CUKJATI:</speaker>

               <p>Hvala. Želite še razpravljati gospod Sajovic, izvolite.</p>
            </sp>
            <sp xml:id="SDZ4-Redna-26-2007-03-29.sp98">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Občine smo v preteklosti določena manjša
               območja opredelile, da se bo njihov status urejal s posebej sprejetim zazidalnim
               načrtom. Ta zazidalni načrt od leta 1999, ko je bilo to opredeljeno do danes, še ni
               bil razgrnjen.</p>
               <p>In zdaj me zanima: Ali lahko kot občina zadevo razgrnemo še po stari zakonodaji ali
               enostavno počakamo na nova navodila? Tukaj gre za podoben primer kot ga ureja ta člen
               za te podrobne prostorske občinske načrte. Nimamo pa za to območje še načrta opreme
               komunalne infrastrukture.</p>
            </sp>
            <sp xml:id="SDZ4-Redna-26-2007-03-29.sp99">

               <speaker>PREDSEDNIK FRANCE CUKJATI:</speaker>

               <p>Hvala. Želi gospod minister odgovoriti? Bo kasneje. Prehajamo na razpravo k 42.a
               členu in amandmaju vlade k temu členu. Želi kdo razpravljati? Ne. Prehajamo na
               razpravo o 79. členu in amandmaju vlade k temu členu. Želi kdo razpravljati? Gospod
               Veber, izvolite, imate besedo.</p>
            </sp>
            <sp xml:id="SDZ4-Redna-26-2007-03-29.sp100">

               <speaker>JANKO VEBER:</speaker>

               <p>Samo na kratko se bom navezal na tisto moje prejšnje vprašanje, ki se je glasilo
               glede izdaje gradbenega dovoljenja na območju, kjer ni opredeljeno za pozidavo.
               Odgovor je bil, da lahko pridobiš gradbeno dovoljenje ne glede na to ali je to
               zemljišče namenjeno za gradnjo ali ne. Plačilo komunalnega prispevka je vezano na
               izdajo gradbenega dovoljenja in tudi na komunalno opremljenost takšnega zemljišča. Po
               logiki in razlagi, ki ste jo podali, bo lahko objekt stal na zemljišču, ki sploh ni
               komunalno opremljeno, kako bomo izračunavali komunalni prispevek. Zdi se mi, da tukaj
               še globlje tonemo pri izvajanju tega zakona. Hvala.</p>
            </sp>
            <sp xml:id="SDZ4-Redna-26-2007-03-29.sp101">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp102">

               <speaker>JANEZ PODOBNIK:</speaker>

               <p>Zakon je zelo jasen. Govori o tem, da se lahko gradi samo na komunalno opremljenem
               zemljišču. To je vsebina zakona. Smo se pa toliko o tej temi že pogovarjali, da lahko
               še detajlneje to pojasnim.</p>
               <p>Kar se pa tiče vprašanja gospoda poslanca mag. Sajovica, vsekakor postopek bo
               potrebno voditi po teh novih postopkih, vsebinsko pa bo ostala zadeva enaka kot ste
               jo vi predstavili, bo pa potrebno upoštevati nov postopek kot ga določa ta veljavni
               zakon.</p>
               <p>Glede vprašanja gospoda Vebra pa lahko samo ponovim, da po veljavnih predpisih
               golonamenska raba, ki ji rečemo stavbno zemljišče, ni pogoj za pridobivanje
               gradbenega dovoljenja, zato to ni ovira za izdajo gradbenih dovoljenj. In če gledamo
               kakšna je aktualna situacija, nadomestila za uporabo nezazidanega stavbnega zemljišča
               se tudi sedaj ne plačuje za zemljišča, na katerih je s prostorskim aktom določeno, da
               je na njih dopustna gradnja gospodarske javne infrastrukture ali stavb namenjenih, če
               veva katere, zdravstvu, socialnemu, otroškemu varstvu, šolstvu, kulturi, znanosti,
               športu, javni upravi. Torej tisti objekti, ki so namenjeni splošni rabi. To je
               sedanja rešitev. Tudi sicer se nadomestilo za uporabo nezazidanega stavbnega
               zemljišča plačuje le za komunalno opremljena zemljišča, to pa pomeni, da je zanje
               možno izvesti priključke na objekte in omrežja komunalne ter druge javne gospodarske
               infrastrukture. Ob dejstvu, da se z državnimi prostorskimi načrti praviloma načrtuje
               gospodarska javna infrastruktura državnega pomena, ki jo v tem primeru predstavljajo
               objekti in omrežja, ki so namenjena opravljanju gospodarskih javnih služb, in drugi
               objekti ter omrežja v splošni rabi, in da se s temi načrti šele načrtujejo tudi
               priključki teh objektov in omrežij na druge objekte, torej, ne gredo zemljišča, ki so
               že komunalno opremljena tudi po veljavnih predpisih, za ta zemljišča <stage xml:id="SDZ4-Redna-26-2007-03-29.stage4">/?/</stage>. Torej, kot
               rečeno, dikcija zakona je v celoti jasna in na svoji interpretaciji vztrajamo.</p>
            </sp>
            <sp xml:id="SDZ4-Redna-26-2007-03-29.sp103">

               <speaker>PREDSEDNIK FRANCE CUKJATI:</speaker>

               <p>Hvala. Želi gospod Veber še razpravljati? Izvolite.</p>
            </sp>
            <sp xml:id="SDZ4-Redna-26-2007-03-29.sp104">

               <speaker>JANKO VEBER:</speaker>

               <p>Samo glede jasnosti bi opozoril. Minister, sami ste prebrali tekst "praviloma". In če
               je nekaj praviloma, težko govorimo o tem, da je tekst jasen.</p>
            </sp>
            <sp xml:id="SDZ4-Redna-26-2007-03-29.sp105">

               <speaker>PREDSEDNIK FRANCE CUKJATI:</speaker>

               <p>Hvala. Ni več želje po razpravi, zato prehajamo na razpravo o 83. členu in amandmaju
               vlade k temu členu. Želi kdo razpravljati? Izvolite, gospod Rezman.</p>
            </sp>
            <sp xml:id="SDZ4-Redna-26-2007-03-29.sp106">

               <speaker>VILI REZMAN:</speaker>

               <p>Nasprotujem tako členu kot amandmaju, iz zelo preprostega razloga. Najprej je
               predlagatelj dopustil oprostitev komunalnega prispevka za stanovanjsko gradnjo, potem
               je na naše prigovarjanje opustil še ambicijo prepovedi, da se oprosti nadomestilo za
               zdravstvene postaje, ki jih gradimo, vrtce ali šole. Ampak da bi pa zmogel, da bi se
               lahko tudi stimuliralo gospodarstvo, to pa ne več.</p>
            </sp>
            <sp xml:id="SDZ4-Redna-26-2007-03-29.sp107">

               <speaker>PREDSEDNIK FRANCE CUKJATI:</speaker>

               <p>Hvala. Je še kak interes? Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp108">

               <speaker>JANEZ PODOBNIK:</speaker>

               <p>To razpravo smo že prej delno opravili v splošni razpravi, lahko pa jo ponovimo. Ta
               sprememba v tem amandmaju nedvoumno pove, da mora občina delne ali celotne oprostitve
               plačila komunalnega prispevka določiti v predpisu, ki se mu reče praviloma odlok, v
               občinskem predpisu; to je tudi zaveza iz druge zakonodaje. Tu bi težko pritrdil
               argumentu, da je rešitev taka, da se je pač ne podpre. To pa pomeni, da bi s tem tudi
               uskladili dikcijo, ki govori "predpiše" z besedico "določi". S predlagano spremembo
               drugega odstavka bomo pa ponovno še dodatno nedvoumno določili, da je treba oproščena
               sredstva iz naslova komunalnega prispevka nadomestiti iz nenamenskih prihodkov
               proračuna, občinam bo pa prepuščeno, kako ta način izvedbe opravijo. Kot rečeno, smo
               pa o tem prej kar veliko že govorili. Hvala lepa.</p>
            </sp>
            <sp xml:id="SDZ4-Redna-26-2007-03-29.sp109">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rezman, še želja po razpravi? Izvolite.</p>
            </sp>
            <sp xml:id="SDZ4-Redna-26-2007-03-29.sp110">

               <speaker>VILI REZMAN:</speaker>

               <p>Občine z odlokom ne morejo tega odločiti, ker jim zakon to prepoveduje. Zakon je pa
               višjega ranga in torej to ni svobodna volja... <stage xml:id="SDZ4-Redna-26-2007-03-29.stage5">/opozorilni znak za konec/</stage>... odločali
               ali ne.</p>
            </sp>
            <sp xml:id="SDZ4-Redna-26-2007-03-29.sp111">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšna želja po razpravi o 83. členu? <stage xml:id="SDZ4-Redna-26-2007-03-29.stage6">(Ne.)</stage> Zaključujem razpravo.</p>
               <p>Prehajamo na razpravo o 84. členu in treh amandmajih k temu členu. Želi kdo besedo?
               Gospod Barovič izovlite.</p>
            </sp>
            <sp xml:id="SDZ4-Redna-26-2007-03-29.sp112">

               <speaker>BOGDAN BAROVIČ:</speaker>

               <p>Hvala lepa. V Slovenski nacionalni stranki želimo vrniti tekst 84. člena v prvotno
               obliko predloga tega zakona. Zakaj? Zaradi tega, ker so v njem razlike v točki 3
               predloga in v izvirnem besedilu, ki ga mi sedaj želimo z amandmajem. 84. člen naj bi
               imel točko 1 in 2. Točka 1 zelo jasno pravi, to je predlog Slovenske nacionalne
               stranke: Komunalni prispevek je namenski vir financiranja gradnje komunalne opreme.
               Občina z odlokom, s katerim sprejme občinski proračun, določi komunalni prispevek kot
               namenski prihodek. Da ne bodo spet rekli,da je vse to tako kot je, samo da je malo
               bolj dodelano, me zanima. V 3. točki predlaganega predloga zakona je omenjen namenski
               prejemek skladno s predpisi o javnih financah in odlokom o občinskem proračunu.
               Vsekakor smo v Slovenski nacionalni stranki prepričani, da je to izvirni način, kako
               se bodo sredstva preko države vračala na občino, ampak po volji države, ne pa po
               določilih občine iz izvirnega teksta kot je predviden iz amandmaja Slovenske
               nacionalne stranke v 84. členu in od tega ne odstopamo. Hvala.</p>
            </sp>
            <sp xml:id="SDZ4-Redna-26-2007-03-29.sp113">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o tem členu? Gospod Černač izvolite.</p>
            </sp>
            <sp xml:id="SDZ4-Redna-26-2007-03-29.sp114">

               <speaker>ZVONKO ČERNAČ:</speaker>

               <p>Hvala. Zelo zelo dolga je bila razprava v drugem branju. Tako kot imamo sedaj
               pripravljen amandma k 84. členu s strani vlade mislim, da so bile stvari povzete tako
               kot je večina o tem razpravljala.</p>
               <p>Tri amandmaje imamo k 84. členu. To kar je predlagala Slovenska nacionalna stranka je
               v bistvu identično s tem, kar predlaga vlada. Kajti člen se spreminja v celoti in
               ostaja potem spremenjen člen samo v dveh odstavkih. Drugega besedila ni. Bistvo je,
               da komunalni prispevek ostaja namenski vir financiranja. Drugo bistvo je, da se
               odpravlja tista nepotrebna administriranja, ki so bila prej zapisana v tretjem in
               četrtem odstavku tega člena.</p>
               <p>Zaradi tega ne podpiram tega predloga amandmaja s strani Poslanske skupine
               nepovezanih poslancev, ker mislim, da nas ta predlog vrača nazaj v tiste določbe, ki
               smo jih želeli odpraviti. Mislim, da ta predlog ni potreben. Ni potrebno to
               administriranje sploh ne tukaj v zakonu. Mislim, da tako kot predlaga vlada in kar je
               potem tudi identično s tem kar predlaga SNS je prav, da se sprejme in da se zakon v
               tem delu spremeni. Hvala lepa.</p>
            </sp>
            <sp xml:id="SDZ4-Redna-26-2007-03-29.sp115">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp116">

               <speaker>JANEZ PODOBNIK:</speaker>

               <p>Hvala lepa. Delno se amandma vlade in amandma poslanske skupine Slovenske nacionalne
               stranke prekriva, tako da črtamo tretji in četrti odstavek. Veliko je bilo razprave
               na zadnji seji Državnega zbora in mislim, da smo skupaj ugotovili, da ni potrebno da
               je to zakonska materija.</p>
               <p>Kar pa se tiče prvih dveh odstavkov pa sem že v razpravi utemeljil zakaj je
               potrebno,da je komunalni prispevek namenski vir financiranja. Menim, da je to dobra
               rešitev in tudi veliko smo se že prej pogovarjali, da je potrebno, da se zapiše, da
               to občina z odlokom, s katerim sprejme občinski proračun, določi komunalni prispevek
               kot namenski prihodek tako, da, ker pač vlada podpira svoj amandma, razumljivo da ne
               more podpirati drugih amandmajev, ki so vloženi k temu členu. Hvala.</p>
            </sp>
            <sp xml:id="SDZ4-Redna-26-2007-03-29.sp117">

               <speaker>PREDSEDNIK FRANCE CUKJATI:</speaker>

               <p>Hvala. Še kakšna želja po razpravi o tem členu? Ne.</p>
               <p>Prehajamo na razpravo o 98. členu in amandmaju k temu členu. Želi kdo razpravljati?
               Ne.</p>
               <p>S tem smo zaključili razpravo o amandmajih, o katerih bomo v skladu s časovnim
               potekom seje zbora odločali danes v okviru glasovanj, pol ure po prekinjeni 8. točki
               dnevnega reda oziroma najkasneje ob 20. uri 10 minut. S tem prekinjam to točko
               dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title3">8. TOČKO DNEVNEGA REDA</title> to je na <title xml:id="SDZ4-Redna-26-2007-03-29.title4">OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNIH USLUŽBENCIH.</title>
               </p>
               <p>Predlog zakona je v obravnavo predložila Vlada Republike Slovenije.</p>
               <p>Pozdravljam predstavnike Vlade in dajem besedo dr. Gregorju Virantu - ministru za
               javno upravo. Izvolite gospod minister.</p>
            </sp>
            <sp xml:id="SDZ4-Redna-26-2007-03-29.sp118">

               <speaker>DR. GREGOR VIRANT:</speaker>

               <p>Hvala lepa, gospod predsednik. Spoštovane poslanke in poslanci.</p>
               <p>Novela zakona o javnih uslužbencih, ki je pred vami je sicer kratka, vendar ni
               nepomembna. Katere glavne novosti prinaša?</p>
               <p>Prinaša: uskladitev z odločbo Ustavnega sodišča glede pravice tajnikov občin, ki so
               bili na tem položaju z uveljavitvijo zakona leta 2003 v primeru njihove razrešitve iz
               nekrivdnih razlogov.</p>
               <p>Prinaša: umestitev Bolonjskega študija v sistem javne uprave, in sicer tako, da za
               najzahtevnejša delovna mesta, za katera smo po starem zahtevali najmanj univerzitetno
               izobrazbo, zahtevamo drugo bolonjsko stopnjo. Za tista delovna mesta v sedmi tarifni
               skupini, za katera se zahteva prejšnja visoka strokovna izobrazba, se po novem
               zahteva, torej je po novem alternativa temu - prva bolonjska stopnja; torej
               najzahtevnejša mesta, prejšnja univerzitetna izobrazba ali druga bolonjska, za
               nekoliko manj zahtevna dela v sedmi tarifni skupini pa prejšnja visoka strokovna ali
               nova prva bolonjska stopnja.</p>
               <p>Tretja novost je možnost, da se na delovna mesta svetovalcev, ki sicer zahtevajo
               najmanj visoko strokovno izobrazbo ali po novem prvo bolonjsko, imenujejo tudi
               uslužbenci z višjo izobrazbo, in sicer z višjo izobrazbo iz časov pred reformo, ki je
               uvedla visoke strokovne šole, in določenimi delovnimi izkušnjami. Ta predlog izhaja
               iz praktične ugotovitve, da marsikje v upravi, zlasti upravnih enotah, davčni upravi
               in še kje, na delovnih mestih višjih referentov, ki zahtevajo višjo strokovno
               izobrazbo delajo ljudje, ki dejansko, dejansko opravljajo delo podobno ali enako
               njihovim kolegom, ki delajo na delovnih mestih svetovalcev. To je neka krivičnost v
               sistemu, ki jo je potrebno odpraviti in ta novela omogoča, da se ta krivica
               odpravi.</p>
               <p>Še ena novost; javnega natečaja za delovna mesta, po spremembi zakona ne bo več
               potrebno objavljati v Uradnem listu, pač pa zadošča objava na zavodu za zaposlovanje
               in na spletni strani. S tem se omogoča določen prihranek, ne izgubljamo nič na
               transparentnosti zaposlovanja, kajti iz prakse vemo, da le redko kateri kandidat za
               delovno mesto bere razpisne strani Uradnega lista. Večinoma se seznanjajo z delovnimi
               mesti - ali na zavodu za zaposlovanje ali pa na spletnih straneh.</p>
               <p>In naposled a ne na zadnje uvedba možnosti nadzora nad zlorabami pravice do povračila
               potnih stroškov oziroma stroškov za prevoz na delo in z dela ter bolniških
               odsotnostih. Vlada je z začetkom letošnjega leta uvedla novo ureditev povračila
               stroškov prevoza na delo in z dela, in sicer tako, da se za razliko od prejšnje
               ureditve povrnejo stroški za prevoz z lokacije, s katere se uslužbenec dejansko vozi
               in ne nujno z lokacije, kjer je formalno prijavljen in pa, da se potni stroški
               vračajo po metodi najcenejšega javnega prevoza, kot pavšal po metodi najcenejšega
               javnega prevoza, kar je v mnogih primerih pomenilo nižje potne stroške in prinaša po
               pregledu prvih treh mesecev mesečni prihranek v državni upravi na ravni približno 1
               milijon evrov oziroma na letni ravni okrog 12 milijonov evrov ali cca 3 milijarde
               tolarjev v starih slovenskih tolarjih.</p>
               <p>In ob tej novi ureditvi se zastavlja vprašanje, kako preprečevati zlorabe, kako
               odkrivati zlorabe in temu je tudi namenjena ta novela. Nadzor bo opravljal
               pooblaščeni uslužbenec organa, to se pravi uslužbenec, ki ga bo predstojnik za to
               pooblastil, če pa bo predstojnik ocenil, da je to bolj smotrno zaradi nečloveških
               odnosov v kolektivu, zaradi stroškov ali iz kakšnega drugega razloga, pa bo lahko to
               delo oddal zunanjemu izvajalcu, profesionalcu, to je detektivskemu podjetju. Ker
               verjamem, da se bo razvnela živahna razprava o tej spremembi, moram že v naprej
               posebej poudariti, da uvedba nadzora ne pomeni, da vlada izhaja iz nezaupanja do
               javnih uslužbencev. Nadzor ne pomeni nezaupanja, kajti če bi to veljalo, potem že
               samo dejstvo, da imamo v tej državi recimo inšpekcije in inšpekcijski nadzor, pomeni,
               da ne bi zaupali državljanom, pa vsi vemo, da to ni res. Nadzor je namenjen za
               primere, ko pride do suma zlorab. To bom še večkrat danes poudaril, ponovil tudi
               desetkrat ali 15 krat, če bo treba, vlada uslužbencem javne uprave zaupa, vemo pa, da
               se med toliko in toliko tisočimi najde tudi kakšna zloraba, najde tudi kakšna
               goljufija in v interesu vseh je, da se to odkrije in prepreči tako v interesu
               delodajalca in davkoplačevalcev kot tudi v interesu tiste velike večine javnih
               uslužbencev, ki igrajo po pravilih in pošteno opravljajo svoje delo. Toliko za uvod.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp119">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Prosim predsednico odbora, gospo Mojco Kucler
               Dolinar, da predstavi poročilo odbora.</p>
            </sp>
            <sp xml:id="SDZ4-Redna-26-2007-03-29.sp120">

               <speaker>MOJCA KUCLER DOLINAR:</speaker>

               <p>Hvala, predsednik. Lep pozdrav, tudi ministru in sodelavcem! Odbor za notranjo
               politiko, javno upravo in pravosodje je na 31. redni seji kot matično delovno telo
               obravnaval Predlog zakona o spremembah in dopolnitvah zakona o javnih
               uslužbencih.</p>
               <p>Zakonodajno-pravna služba je predlog zakona proučila z vidika skladnosti z ustavo in
               pravnim sistemom ter zakonodajno-tehničnega vidika. Podala je nekaj pripomb k 5. in
               6. členu predloga zakona, predvsem z vidika nujne umestitve v predlog zakona. Sicer
               pa je na sami seji sodeloval tudi predstavnik Komisije Državnega sveta Republike
               Slovenije za politični sistem, ki je predlog zakona podprla, hkrati pa opozorila tudi
               na nekatere njegove pomanjkljivosti, ki bi jih bilo po njihovem mnenju mogoče
               odpraviti.</p>
               <p>V dodatni uvodni obrazložitvi predloga zakona je na seji sodelujoči predstavnik
               predlagatelja pojasnil razloge za pripravo sprememb in dopolnitev omenjenega
               zakona.</p>
               <p>Poleg že naštetih pa je na seji sodeloval tudi predstavnik Sindikata državnih organov
               Slovenije, gospod Drago Ščernjavič, ki je menil, da predlagane spremembe in
               dopolnitve zakona po njihovem mnenju vodijo v nekoliko manj stabilen položaj javnega
               uslužbenca, zlasti v javni upravi. Po njihovem mnenju uvajanje dodatne kontrole nad
               izpolnjevanjem delovnih obveznosti iz delovnega razmerja ter preprečevanja zlorab
               glede odsotnosti javnega uslužbenca zaradi bolezni ali poškodbe oziroma povračilo
               stroškov prevoza na delo in z dela bi moralo temeljiti na analizi konkretnih
               podatkov. Povedal pa je, da sindikat pri tem ne zagovarja zlorab, temveč meni, da so
               vloga, pristojnosti in pooblastila predstojnika že ustrezno razdelana v Zakonu o
               javnih uslužbencih in v nekaterih področnih zakonih.</p>
               <p>V razpravi na seji odbora je bila v ospredju problematika 1. člena predloga zakona in
               vprašanje možnosti uvajanja detektivskega nadzora nad izpolnjevanjem delovnih
               obveznosti iz delovnega razmerja ter preprečevanje zlorab glede odsotnosti javnega
               uslužbenca in tudi v zvezi s tem je tekla zelo obširna debata.</p>
               <p>Iz vrst članov predvsem opozicije so bile izražene predvsem zahteve po črtanju
               navedenega člena, predvsem z utemeljitvijo, da zakon ne določa dovolj natančno, na
               kakšen način pridobi predstojnik informacije o javnem uslužbencu in na njihovi
               podlagi ugotovi, da obstajajo razlogi za sum, da ta zlorablja pravico do zadržanosti
               z dela.</p>
               <p>Na drugi strani pa je večina članov odbora se zavedala tudi možnih anomalij in
               zlorab, ki se v praksi dogajajo s strani delavcev, torej tudi s strani javnih
               uslužbencev, ki jih je bilo sicer že doslej možno urejati v okviru obstoječe
               zakonodaje, vendar očitno ne dovolj učinkovito. Posebej je bilo poudarjeno, da
               specifike javnega sektorja pri tem ne morejo predstavljati ovire, da ne bi
               vzpostavili enake normative za vse zaposlene v državi.</p>
               <p>Razpravljali smo tudi o danih amandmajih in dana je bila večinska podpora k predlogu
               za amandma odbora k 1. členu. Niso pa bili sprejeti predlogi amandmajev oziroma
               amandmaji poslanca Mirana Potrča k 1. in 2. členu. Poslanca dr. Pavla Gantarja k 1.
               členu in poslanca Janeza Drobniča k 3. členu. Ob koncu je odbor glasoval še o vseh
               preostalih členih zakona in jih podprl ter jih v podporo predlagal tudi temu
               spoštovanemu zboru.</p>
            </sp>
            <sp xml:id="SDZ4-Redna-26-2007-03-29.sp121">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Miran Potrč bo predstavil
               stališče Poslanske skupine Socialnih demokratov. Prosim.</p>
            </sp>
            <sp xml:id="SDZ4-Redna-26-2007-03-29.sp122">

               <speaker>MIRAN POTRČ:</speaker>

               <p>Hvala lepa, gospod predsednik, gospod minister s sodelavci. V poslanski skupini
               podpiramo rešitve, ki jih zaradi odločbe Ustavnega sodišča predlaga predlagatelj v 4.
               členu zakona, in sicer, da tajniki oziroma direktorji občinskih uprav, ki so bili
               razrešeni iz nekrivdnih razlogov, dobijo drugače urejeno pravico do odpravnine, ki
               jim je bila prej omejena. Podpiramo tudi uskladitev zakona s študijskimi stopnjami in
               programi določenimi v Bolonjski reformi študija. Ne zdijo se nam smiselne spremembe v
               2. členu, ki omejujejo objavo javnega razpisa zgolj na spletne strani državnega
               organa oziroma organa samoupravne lokalne skupnosti, ker to pomeni zapiranje možnosti
               informacije in prijav, vendar ni najpomembnejša pripomba.</p>
               <p>Najpomembnejša za nas je pripomba in v zvezi z njo smo vložili tudi amandma, povezana
               z vprašanjem 1. člena zakona. Gre za določbe, ki pooblaščajo predstojnika organa, da
               lahko najame direktive, ki bodo spremljali javne uslužbence na njihovem bolniškem
               dopustu oziroma glede načina njihovega prihoda na delo. Vlada ta predlog utemeljuje s
               preprečevanjem zlorab in prihranki v sredstvih. Danes smo slišali gospoda ministra,
               da ta predlog utemeljuje tudi na zaupanju do javnih uslužbencev.</p>
               <p>Predlog po naši oceni največ pove o načinu, kako naj bi urejali uslužbenska razmerja
               po zamislih predlagateljev. Posamičnih kršitev, ki gotovo izjemoma obstoje, ne znajo
               urediti v skladu z obstoječimi predpisi o uslužbenskih razmerjih, kjer vse možnosti
               obstojajo. Ne znajo jih urediti z avtoriteto predstojnika, ki bi lahko z razgovorom,
               medsebojnim zaupanjem zagotovil, da se v primeru suma zagotovi, da se odpravijo
               okoliščine, v katerih bi za kršenje zakona prišlo, ne, predstojniki potrebujejo
               detektiva, ki bo namesto njih spremljal, nadzoroval in ovajal javnega uslužbenca
               njegovemu predstojniku. To pa je, po našem mnenju, slaba usmeritev, neskladna z
               logiko javne uprave, samostojnostjo, neodvisnostjo, visoko strokovnostjo pa tudi
               odnosom, ki ga naj javni uslužbenci imajo do strank, za katere opravljajo usluge, ne
               gradi tudi na medsebojnem poštenju in zaupanju temveč pomeni krepitev hierarhičnih
               odnosov, medsebojno nezaupanje, vzpodbuja medsebojno ovajanje javnih uslužbencev in
               že itak ne najboljše odnose v javni upravi, na katere opozarjajo sindikati še na eni
               točki slabše oziroma omogoča njihovo slabšanje.</p>
               <p>Jaz verjamem, da bo gospod minister danes še nekajkrat poudaril, da kljub temu gradi
               ta zakon na zaupanju do javnih uslužbencev. Jaz vnaprej povem, da mi ne bo treba
               tolikokrat kot bo on to poudaril demantirati, da me v tem res ne bo prepričal, ker ni
               nobene logike.</p>
               <p>Poglejte, kaj smo z javnimi uslužbenci v zadnjih letih naredili. Začeli smo z zahtevo
               po kompatibilnosti in omogočili razrešitev iz ne krivdnih razlogov pomembnega kroga
               vodstvenih delavcev javnih uslužbencev. Mi smo takrat opozarjali, da bo to imelo
               posledice tudi na odnose do nižjih delovnih mest, to se je potrdilo. Zmanjšali smo
               pravice, ki so jih doslej iz delovnih razmerij imeli javni uslužbenci in jih v večji
               meri izenačili s pravicami, ki jih imajo delavci v zasebnem sektorju kljub temu, da
               gre za specifičen položaj in naloge javnih uslužbencev. Posebej smo, kar je gospod
               minister, omenil uredili pavšal po najnižjih stroških za prevoze na delo in zdaj
               uvajamo še direktive, ki bi nadzorovali namesto zdravnikov, na kakšen način so v
               bolniški. Za nas so te rešitve nesprejemljive. Hvala.</p>
            </sp>
            <sp xml:id="SDZ4-Redna-26-2007-03-29.sp123">

               <speaker>PREDSEDNIK FRANCE CUKJATI:</speaker>

               <p>Hvala. Mag. Borut Sajovic bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-26-2007-03-29.sp124">

               <speaker>MAG. BORUT SAJOVIC:</speaker>

               <p>Gospod predsednik, hvala lepa za besedo. Pozdrav ministru s sodelavko in sodelavcem!
               Pozdrav tudi, jaz upam, da v marsičem zaskrbljeni slovenski javnosti! Nadzor,
               nezaupanje, poseganje v zasebnost - to so ene od ključnih besed, ki krasijo predlog
               zakona, čigar obravnava je danes pred nami. S predlogom zakona brez dvoma posegamo v
               osnovne človekove pravice, pravico do zasebnosti. Kot sproščena Slovenija si želimo
               nadzirati vsakogar ob vsakem času, povsod. Popisali smo stanovanja, kopalnice,
               spalnice, sedaj gremo očitno še dalje. Nikomur več zaupati in posegati v človekovo
               integriteto in dostojanstvo. Vse to zaradi peščice ljudi, kot pravi gospod minister,
               ki morda kršijo delovno-pravno zakonodajo.</p>
               <p>V poslanskem klubu LDS na takšen nadzor nad javnimi uslužbenci ne pristajamo, tudi
               zaradi drugih, predvsem človeških pomislekov. Večkrat smo že dejali, da nam gre za
               svobodo posameznika in pa blaginjo vseh, zato se s takšnimi posegi, se recimo ruši za
               javnega uslužbenca tako pomembna samostojnost, ki je brez dvoma zagotovljena tudi z
               ustavo. Kajti samo z neko določeno stopnjo samostojnosti se lahko zagotovi zakonito
               in učinkovito delovanje državne uprave. Strokovna neodvisnost javnih uslužbencev je
               potrebna zaradi morebitnih političnih pritiskov, na kar je gospoda ministra Viranta
               Ustavno sodišče enkrat že opomnilo, če se spomnimo ustavne presoje zakona o javnih
               uslužbencih iz leta 2005. In kljub temu se pojavlja še nekaj odprtih vprašanj pri
               obravnavi tega predloga, ki je danes pred nami.</p>
               <p>V zakonu brez dvoma ni opredeljen čas trajanja ukrepa. Delodajalec ima sicer res
               pravico do izvajanja kontrole, vendar te pravice ne more neomejeno uresničevati, saj
               je na drugi strani omejen z delavčevo pravico do zasebnosti. Ni nam tudi jasno ali bo
               lahko predstojnik javnemu uslužbencu odpovedal pogodbo o zaposlitvi že ob ugotovljeni
               kršitvi takoj, ali pa šele ob ponovljeni kršitvi. Sprašujemo se tudi zakaj rešitev
               zajema samo javne uslužbence, ne pa tudi funkcionarjev. Če državni organ ali nosilec
               javnih pooblastil ugotovi, da je bilo storjeno kaznivo dejanje, ki se preganja po
               uradni dolžnosti, mora to brez dvoma prijaviti policiji. Zloraba bolniške ali pravice
               do povračila potnih stroškov se lahko šteje za kaznivo dejanje goljufije, zlorabe
               uradnega položaja ali neupravičene uporabe v službi. Vsa kazniva dejanja so
               preganljiva že sama po sebi po uradni dolžnosti. Zakon o detektivski dejavnosti pa
               dopušča dejavnost detektivov samo v primeru kaznivih dejanj, ki se preganjajo na
               zasebno tožbo. Detektiv ne sme pri opravljanju detektivskih storitev uporabljati
               metod in sredstev, ki jih v skladu z zakonom uporabljajo službe državnih organov. Ni
               tudi jasno, kako bo predstojnik preprečil šikaniranje s strani drugih uslužbencev.
               Postavlja se vprašanje zakaj uporaba detektivov za potrebe državnih organov, če ima
               že sama država na voljo veliko večje število državnih organov in pooblaščenih uradnih
               oseb, ki bi to kontrolo lahko seveda izvajali in to brez doplačila. Odprto ostaja
               tudi vprašanje racionalne rabe javnih sredstev, saj bo le iz teh treba plačati
               detektiva. Eno takšno opazovanje po ceniku detektivskih služb lahko stane med 146 in
               kar 4173 evrov, odvisno pač od primera, zahtevnosti, dolgotrajnosti in tako naprej.
               In se sprašujem, ali ima to kakšen smisel - na eni strani bi varčevali pri malicah,
               kilometrinah, na drugi strani pa iz istega žepa prelagali na nasprotno stran iz
               davkoplačevalskih sredstev - kakopak, kdo pa bo drugi plačal te detektive?</p>
               <p>Ker je Slovenija članica EU se mora tudi zavedati, da imamo prost pretok delovne
               sile, kar velja seveda tudi za detektive, v praksi pa si težko predstavljam, da bodo
               recimo tuji detektivi opravljali kontrolo javnih uslužbencev v Sloveniji. Teoretično
               pa je to brez dvoma možno, sodna praksa pa omogoča tudi njihovo delovanje v naši
               državi.</p>
               <p>Kaj reči na koncu? Večkrat smo že slišali "Kjer je red, svobode ni!" Svoboda je
               seveda zelo relativen in raztegljiv pojem, toda ko trčimo ob človekove pravice, potem
               pa diskusije ne sme in ne more biti več. Skratka, pomisleki zaradi neprimernega in
               nesorazmernega poseganja v temeljne človekove pravice ter cel kup odprtih vprašanj so
               razlogi, zakaj v Poslanskem klubu LDS o predlogu zakona, ki ima tudi nekatere dobre
               rešitve, ne bomo dali podpore, če seveda 1. člen ne bo črtan. Hvala lepa.</p>
            </sp>
            <sp xml:id="SDZ4-Redna-26-2007-03-29.sp125">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče Poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-26-2007-03-29.sp126">

               <speaker>MOJCA KUCLER DOLINAR:</speaker>

               <p>Hvala še enkrat. Lep pozdrav. Ker je bilo tudi na odboru največ govora in tudi že
               danes tukaj v tej dvorani v zvezi z novo ureditvijo nadzora, naj tudi pri
               predstavitvi Poslanske skupine Nove Slovenije pri tem pričnem.</p>
               <p>Po statistiki Inštituta za varovanje zdravja smo v Sloveniji leta 2005 izgubili več
               kot 14 milijonov delovnih dni zaradi bolniškega staleža. Seveda je gotovo, da večina
               ljudi, ki ostanejo doma zaradi bolezni ali zaradi poškodbe, koristi pravico do
               bolniškega staleža upravičeno. Seveda pa je tudi, vsako pravilo potrjuje izjeme, ki
               izrabljajo odsotnost z dela za na primer opravljanje druge dejavnosti ali pa drugo
               delo, ki ni v skladu z obdobjem, ki ga preživljajo v bolniškem staležu.</p>
               <p>Prav takšne anomalije se pojavljajo tudi s povračilom stroškov prevoza na delo in z
               dela, in javni sektor je bil do sedaj na tem področju v posebnem položaju, saj
               delodajalcem ni omogočal takšne kontrole, kot v zasebnem sektorju. Z amandmajem, ki
               je bil sprejet na matičnem delovnem telesu mora predstojnik organa, če seveda
               obstajajo razlogi za sum, da delavec zlorablja pravice do zadržanosti z dela zaradi
               bolezni ali zaradi neupravičene rabe potnih stroškov, pred pričetkom izvajanja
               nadzora najprej na to opozoriti uslužbenca in mu tudi omogočiti, da se o tem izjasni.
               Šele po tem opozorilu lahko predstojnik ukrepa naprej in pooblasti tudi drugega
               javnega uslužbenca, da lahko zbira informacije o zlorabi za ugotovitev dejanskega
               stanja. Ukrep se mora izvajati samo toliko časa, kolikor bodo trajali razlogi, v
               primeru bolniške odsotnosti to pomeni največ 30 dni. Po stališču Nove Slovenije je pa
               treba ponovno poudariti, da tu ne gre za preverjanje informacij o zdravstvenem
               stanju, ampak le za nadzor v primeru zlorab. Pravico do presoje o upravičenosti
               odsotnosti ima zgolj in samo zdravnik.</p>
               <p>Predstojnik organa pa se lahko posluži profesionalnih storitev detektivske
               dejavnosti, če meni, da je to bolj smotrno. Največ pripomb je bilo slišati ravno
               zaradi tega ukrepa. Ugotavljanje kraja in preverjanje resničnosti podatkov je težko
               šteti za sledenje in ukrep, ki bi bil primerljiv z ukrepi, kot so nekateri rekli,
               tajnega opazovanja in sledenja. Nikakor ne. Nadzor s pomočjo detektiva je samo ena
               izmed možnosti in verjamemo, da bo razumen predstojnik prej izkoristil vse druge
               možnosti in uporabil ta institut le v skrajnih primerih, seveda tudi če upoštevamo
               vse opravljene tečaje in dodatno izobrazbo, ki so si jo v zadnjih letih pridobili ali
               pa lahko pridobili predstojniki predvsem s področja upravljanja s kadrovskimi viri.
               Upamo, da bo to tudi rezultiralo v izbiri pravega pristopa, preden se bo uporabilo
               restriktivnejše določbe. Seveda pa je najpomembnejša preventiva, to je zagotavljanje
               stimulativnega delovnega okolja, racionalno razporejanje na delovna mesta in predvsem
               enakopravno obravnavanje vseh zaposlenih.</p>
               <p>Ostale spremembe zakona v nadaljevanju določajo, da se zaradi uvajanja bolonjske
               reforme prevajajo stopnje izobrazbe kariernih razredov v bolonjske stopnje. Tudi to v
               Poslanski skupini Nove Slovenije podpiramo.</p>
               <p>V smeri zmanjševanja stroškov se prenaša obveznost objave javnih natečajev z Uradnega
               lista na spletne strani Ministrstva za javno upravo in tudi na spletne strani
               lokalnih skupnosti. Gotovo je na tem mestu pomemben tudi poziv vsem, ki iščete
               zaposlitev, da posebej skrbno listate po teh spletnih straneh in bazah.</p>
               <p>V Novi Sloveniji menimo, da bo predlog zakona prinesel racionalnejšo porabo javnih
               sredstev, vendar to ni toliko pomembno. Bolj pomembna je odprava zlorab, enakopravno
               obravnavanje vseh javnih uslužbencev ter dobro delovno vzdušje.</p>
            </sp>
            <sp xml:id="SDZ4-Redna-26-2007-03-29.sp127">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-26-2007-03-29.sp128">

               <speaker>MARJAN DROFENIK:</speaker>

               <p>Spoštovani predsednik, spoštovani minister s sodelavci, spoštovane poslanke,
               poslanci, tudi spoštovane gledalke, gledalci pred televizorji! Podajam mnenje na
               novelo zakona s strani Poslanske skupine Slovenske ljudske stranke. Novelo zakona o
               javnih uslužbencih sprejemamo po skrajšanem postopku, ki je namenjen manj zahtevnim
               spremembam in dopolnitvam zakona. Predlagani zakon res vsebuje le nekaj členov z manj
               pomembnimi spremembami, vendar je bila ena od njih tista, ki se nanaša na novi 33.a
               člen deležna veliko diskusije tako v dosedanjem postopku v Državnem zboru kot tudi v
               širši slovenski javnosti. To bo tudi glavna tema verjetno današnje razprave.</p>
               <p>Naj uvodoma povem, da bomo v Poslanski skupini Slovenske ljudske stranke predlagani
               zakon podprli. Strinjamo se z rešitvijo v zvezi z objavo javnega natečaja in z
               vzpostavitvijo možnosti za imenovanje v naziv petega kariernega razreda s srednjo
               poklicno izobrazbo, če to določa področni zakon. Pri slednjem gre dejansko le za
               zapis tistega, kar že obstaja v primeru poklicnih vojakov.</p>
               <p>Potrebne so bile dopolnitve zakona v zvezi z zadnjimi spremembami Zakona o visokem
               šolstvu, ki je v skladu z bolonjskimi smernicami na področju visokega šolstva
               uzakonil tristopenjski študij. Verjetno se dobro spomnimo polemik v času sprejemanja
               novele visokošolskega zakona, ko so predvsem diplomanti visokih šol izražali bojazni
               zaradi stopnje izobrazbe v povezavi s pogoji za zaposlitev. Dejstvo je, da tudi
               zakon, ki ga sedaj obravnavamo, rešuje primerljivost starih in novih študijskih
               programov na področju kariernih razredov javnih uslužbencev na edini logičen in pravi
               način. Očitno so bile nekatere bojazni odveč.</p>
               <p>Ključna in očitno tudi najbolj sporna sprememba predlagane novele pa se nanaša na
               pooblastilo predstojnika v zvezi z nadzorom nad zlorabami pravice do zadržanosti z
               dela do 30 delovnih dni zaradi bolezni in pravice do povračila stroškov za prevoz na
               delo. Jasno je, da red mora biti. Vsak delodajalec, tudi država, pričakuje od svojih
               zaposlenih, da pravice oziroma upravičenja uveljavljajo zakonito in pošteno. To
               pričakovati je nesporna pravica delodajalca, ki mu mora biti omogočena tudi možnost
               nadzora nad morebitnimi zlorabami teh pravic. Moram poudariti, da smo v poslanski
               skupini mnenja, da dejansko obstoječa delovno-pravna zakonodaja omogoča pristojnim v
               javni upravi, da vršijo nadzor nad zlorabljanjem pravic. Iz tega vidika je predlagana
               sprememba morda celo nepotrebna. Vzemimo raje konkreten primer, da ne bomo govorili
               zgolj na splošno. Največ zlorab je verjetno, vsaj v preteklosti bilo v zvezi z
               uveljavljanjem povračila stroškov prevoza na delo in z dela. Z zadnjimi spremembami,
               ko so morali vsi javni uslužbenci podpisati podrobno izjavo o relaciji in stroških
               prevoza, saj število posameznikov, ki so zlorabljali omenjeno pravico zelo verjetno
               še dodano zmanjšalo. Poleg tega je imelo nek učinek tudi širjenje informacij o
               strožjem nadzoru in kontroli tega področja.</p>
               <p>Kršitev je tako po našem mnenju malo. Verjetno je več zlorab, v narekovaju, pri
               uporabi povečanega obsega dela in s tem povezanim dodatkom, vsaj primerjalne analize
               med različnimi državnimi organi očitno kažejo na to, iz teh je namreč razvidno, da
               imajo nekateri organi ogromno posameznikov, ki dobivajo dodatek za povečan obseg
               dela, drugi pa takšnih primerov skoraj nimajo. Veliko je torej možnosti za neenakost
               tudi na drugih področjih.</p>
               <p>Če se vrnemo k primeru prevozov, predpostavimo, da imamo javnega uslužbenca, ki
               dobiva povračilo za prevoz na delo iz kraja, ki je oddaljen od mesta 150 kilometrov,
               dejansko pa živi v kraju kjer ima zaposlitev. Ker je delodajalec s tem dejstvom
               seznanjen, ga opozori, nato pa tudi odredi preverjanje morebitne zlorabe. Ta delavec
               nima prijavljenega začasnega bivališča, vsak državljan pa se lahko svobodno giba po
               državi, obstaja tisoče možnih argumentov zakaj je nekdo zjutraj odšel v službo iz
               drugega kraja kot pa mu delodajalec plačuje stroške. Postavlja se nam torej cela
               vrsta vprašanj glede izvajanja predlaganih rešitev, obenem pa možnost detektivskega
               nadzora odpira tudi možnost zlorab. To je že po definiciji možno pri vsakem
               nadzoru.</p>
               <p>V Poslanski skupini Slovenske ljudske stranke bomo predlagani zakon podprli. Ne glede
               na omenjene dileme zasleduje racionalnost, pravičnost in zakonitost, pri katerih bi
               morali biti prav javni uslužbenci največji vzgled. Hvala lepa.</p>
            </sp>
            <sp xml:id="SDZ4-Redna-26-2007-03-29.sp129">

               <speaker>PREDSEDNIK FRANCE CUKJATI:</speaker>

               <p>Hvala. Gospa Zalokar-Oražem bo predstavila stališče Poslanske skupine nepovezanih
               poslancev. Prosim.</p>
            </sp>
            <sp xml:id="SDZ4-Redna-26-2007-03-29.sp130">

               <speaker>CVETKA ZALOKAR ORAŽEM:</speaker>

               <p>Spoštovani gospod minister s sodelavko in sodelavcem, spoštovani kolegi in kolegice!
               V Poslanski skupini nepovezanih poslancev imamo v zvezi z novelo Zakona o javnih
               uslužbencih, tako kot še v nekaterih poslanskih skupinah, precejšnje dileme predvsem
               z določbo, po kateri bi lahko delodajalci tudi v javnem sektorju s pomočjo detektivov
               preverjali, ali njihovi uslužbenci morebiti ne zlorabljajo bolniške odsotnosti. Vse
               ostale spremembe niso sporne in jih podpiramo. S to spremembo pa se nam zdi, da
               vstopamo na izjemno spolzek in nevaren teren tako v zvezi z osebnimi podatki kot tudi
               s človekovimi pravicami in s pravico zasebnosti. Argument, ki je večkrat uporabljen,
               češ, da gre za izenačevanje zasebnega in javnega sektorja, nas ni prepričal. Prej bi
               morda razmišljali, da bi bilo potrebno to na nek način prenehati tudi v zasebnem
               sektorju kot pa uveljavljati tudi v javnem sektorju. Kajti pri tem, in tega ni omenil
               še nihče, se vsaj nam postavlja zares kar precej vprašanj. Prvo pa je prav gotovo
               tisto, ali ne gre pri tem za nezaupanje do strokovnosti zdravnikov, kajti nihče,
               ampak prav nihče ne dobi bolniške odsotnosti brez tega, da to predpiše zdravnik.
               Skratka v tem primeru ni glavno vprašanje nezaupanja do tistega javnega uslužbenca,
               ki morda to izkoristi, pač pa vprašanje nezaupanja do stroke, to je do medicine in do
               zdravnikov, ki to predpisujejo.</p>
               <p>Prav tako se nam zdi, da seveda to polje, ki sem rekla, da je zares spolzek teren,
               lahko pomeni, prej je bilo rečeno, s strani ministra, da je potrebno preprečevati
               zlorabe, in da ne gre za nezaupanje do teh uslužbencev, pač pa za preprečevanje
               zlorab. Kje, v katerem členu pa imamo zagotovila, da ne bo zlorabljena ta stvar na
               drugem polju, torej na polju delodajalca, na polju detektivskega nadzora. Kje pa je
               kakršnakoli varovalka, da tukaj ne bo prihajalo do zlorab. In kar nekaj takšnih
               možnosti je navedla tudi informacijska pooblaščenka, Nataša Pirc Musar, ki sicer
               meni, da je to primerna rešitev, vendar pa že sedaj opozarja na primere, ko lahko
               prihaja do zlorab in do prekoračitve pooblastil s strani detektiva. Kajti nikakor in
               nikoli ne bo mogoče pa vpogledati v tako občutljiv osebni podatek kot je zdravstveno
               stanje, kot je na primer vprašanje kakšna je diagnoza, kakšna zdravila nekdo jemlje
               in seveda tudi kakšna je terapija. In v tem smislu se postavlja vprašanje ali je
               kršitev, če se nekdo med bolniško odsotnostjo na primer sprehaja. Pri določenih
               terapijah je to popolnoma mogoče. Kako bo detektiv ugotovil, da je sprehod kršitev
               ali pa, da sprehod ni kršitev oziroma zlorabljanje bolniške odsotnosti. Morda je
               sprehod za nekatere celo, bom rekla, na nek način terapija. To pomeni, da če bo hotel
               priti do natančnega podatka, potem bo enostavno prisiljen vendarle priti še do drugih
               podatkov, tudi do podatkov kot so diagnoze, predpisana zdravila in podobno. To pa so
               seveda izjemno občutljivi osebni podatki, ki delodajalec z njimi nima kaj početi v
               večini primerov. In skrajno smešno je tudi to, da je sedaj načrtovano, da naj bi
               sicer predstojnik delavca najprej opozoril oziroma mu napovedal nadzor, potem pa bi
               se nadzor šele pričel izvrševati. Nam se zdi to na nek način smešno, zato moram reči,
               da v kolikor ta naš prvi amandma ne bo sprejet, s katerim predlagamo, da se ta zadeva
               vendarle še premisli, potem zakona ne bomo podprli.</p>
            </sp>
            <sp xml:id="SDZ4-Redna-26-2007-03-29.sp131">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-26-2007-03-29.sp132">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovani prisotni in seveda tudi vsi, ki nas spremljate. Jaz
               bom začela s stavkom, ki verjamem, da je ministru Virantu znan ali pa se mu bo zdel
               znan: "Največje bogastvo vsakega poslovnega sistema so ljudje", tudi kakovost javne
               uprave je v prvi vrsti odvisna od njenih zaposlenih, in tukaj tisto, kar je
               najpomembnejše, po moji oceni, pa verjamem da tudi ministru Virantu, vsaj takrat, ko
               govori. Ravnanje z ljudmi pri delu - pa vendar reforma, tako imenovana Virantova
               reforma, s katero je nedvomno ta minister postal pravzaprav največji reformist te
               vlade, gre vsaj v dejanjih v drugo smer. Jaz sem se sicer trudila, da bi v
               koalicijski pogodbi našla vsaj stavek o potrebi po zagotovitvi kakovostnih delovnih
               pogojev znotraj javne uprave, kar je po moji oceni, še enkrat poudarjam - prvi korak
               ali pogoj, ki bi ga moral gospod Virant upoštevati. Tudi v dejanjih, ne zgolj v
               besedah - če se je lotil projekta prijazne javne uprave. Najdem pa stavke, kot so
               "koalicija bo javno upravo razvijala, kot servis za državljane in podjetja", "celotni
               sektor mora delovati odprto in pregledno", "javnosti podatkov o stroških javne uprave
               bo dana absolutna prednost celo pred varovanje osebnih podatkov", "v 4-letnem mandatu
               bo koalicija zmanjšala število zaposlenih za najmanj 3%" in tri pikice.</p>
               <p>Minister govori eno, dela drugo. Gre za sila populistične poteze, spoštovane kolegice
               in kolegi. Minister se očitno dobro zaveda na kakšen način in katere podatke je
               potrebno lansirati v javnost. To pa je tudi vse kar ima ta država pravzaprav od
               njegove, bom rekla, velesposobnosti menedžiranja s tem sektorjem. Gre, po moji oceni,
               za pomanjkanje sodobnega, ali pa sposobnosti ter znanja, sodobnega, uspešnega
               menedžerja v tej osebi, ki vodi tako imenovano reformo javnega sektorja.</p>
               <p>Vsak nov ukrep vodi v večjo restriktivnost. Začelo se je z odpuščanjem delavcev brez
               krivdnih razlogov. Pa smo potem zaposlovali delavce brez ustrezne izobrazbe, brez
               ustreznih delovnih izkušenj, ki so bili pač blizu vodilni politiki. Delavce se je
               začelo vidno in očitno privijati in če pogledam samo v Državni zbor, kot del javnega
               sektorja, se je zaradi povečanja kontrole, tudi politične kontrole nad kadrom oziroma
               delavci, pravzaprav povečala tudi birokracija, kljub temu, da naj bi se
               zmanjšala.</p>
               <p>Pritiski in podcenjevanje delavcev sta tisti skupni imenovalec tako imenovane
               "Virantove" reforme javne uprave, to si upam trditi na tem mestu. Delavci morajo celo
               mesečno s podpisom garantirati, da ne goljufajo s potnimi stroški, kot protiutež pa
               je preprosto izguba delovnega mesta. V okviru reforme se odpravlja obvezna objava
               javnih natečajev za delovna mesta v javni upravi v časopisih oziroma v Uradnem
               listu.</p>
               <p>In da ne bom naštevala posameznih, bom rekla, nonsensov v okviru reforme, dovolite,
               da se dotaknem zgolj tiste najbolj sporne v okviru današnjega zakona. V javno upravo
               uvajamo zasebne detektive. Minister je dejal, zasebnih detektivov ne uvajamo zaradi
               nezaupanja v delavce. Upam, da tega ne bo ponovil vsaj še devetkrat, ker potem si bom
               upala trditi, da minister halucinira. Sprašujem, kajti tudi meni so všeč pravzaprav,
               pa bom zdaj s kančkom humorja govorila, predvsem angleške detektivske epizode: Ali se
               je minister Virant dobesedno preveč vživel v vlogo, ne vem, Sherlocka Holmesa ali pa
               njegov cinizem in ignoranca res ne poznata meja?</p>
               <p>Ker me čas preganja, naj samo še podkrepim tisto, kar sem dejala. Minister Virant je
               dobil tudi mednarodno negativno oceno, spoštovane kolegice in kolegi. Svetovna banka
               o reformah javne uprave, lahko beremo, opozarja, da njegovo reformo odraža
               pomanjkanje upravne kulture in etike, izrazito hierarhičen sistem sprejemanja
               odločitev, podcenjevanje pomena izobraževanja znotraj javne uprave, velik problem pa
               predstavlja tudi porast politizacije. Pa bom tu končala in nadaljevala v razpravi,
               kajti pripravili smo amandma, ki odpira to največjo katastrofo, po moji oceni, ki ne
               nazadnje prispeva tudi k večjemu "mobbingu" znotraj državne uprave.</p>
            </sp>
            <sp xml:id="SDZ4-Redna-26-2007-03-29.sp133">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-26-2007-03-29.sp134">

               <speaker>VILI REZMAN:</speaker>

               <p>Hvala lepa. Poslanska skupina DeSUS gradira svoj odnos do tega predloga zakona tako,
               da najprej podpira tisto, kar je v zakonu dobro, in sicer, kar zadeva odločbo
               Ustavnega sodišča ali usklajevanja z Zakonom o visokem šolstvu ali pa v zvezi s
               kariernim sistemom in tako naprej. Potem pridejo neka določila, do katerih imamo
               pomisleke ali pa se nam zdijo pravzaprav nepotrebna, določila o tem, kako bomo nekaj
               malega drobiža prihranili na ta način, da ne bomo več objavljali v dnevnih časopisih
               natečajev za prosta delovna mesta, pa mnogi, ki bodo pretendenti na ta delovna mesta,
               običajno berejo zlasti ta lokalna glasila. In potem pridejo tudi tisti členi, ki jih
               pa docela zavračamo, in sicer imam v mislih določila, ki govorijo o detektivih in
               slednikih v podobi javnih uslužbencev.</p>
               <p>Poslanska skupina DeSUS je ves čas, tudi v obdobju priprave tega zakona imela
               pomisleke, nasprotovala bolj ali manj glasno in lahko povem, da so dolgo nasprotovali
               tudi precej glasno tudi nekateri člani drugih koalicijskih strank. Danes vidimo, da
               ni več tako in jaz moram priznati, da ne poznam preparata, ki je vplival na spremembo
               stališč. Morebiti se bo kasneje v razpravi še pokazalo, zakaj je do tega prišlo.</p>
               <p>Mi pa nasprotujemo torej predvsem tistemu, kar govori o tem, da je potrebno uvajati
               nov način sledenja ljudem, ki so zaposleni v javni upravi, bodisi z detektivi
               privatnimi, zasebnimi. Spomnimo se, da ko smo sprejemali zakon o javnem redu in miru
               ni bilo nobene naklonjenosti, da bi kakšno koncesijo namenili zasebnim službam. In
               zatorej, da pač nismo navdušeni nad tem, da bi javni uslužbenci vzajemno spletali
               mrežo, v katero bi se sosedje, kolegi, kolegice, zaposleni na istem oddelku ali v
               isti upravi, pač ujeli kot muhe v pajčevino. Mi torej nasprotujemo temu prvemu členu
               in zato bomo nasprotovali tudi zakonu v celoti.</p>
               <p>Kaj ta zakon pravzaprav v resnici predvideva se pokaže potem, ko ugotovimo, da v
               uvodu predlagatelj zapiše, da je bil glavni razlog za predlog zakona v tem, da se
               upošteva odločba Ustavnega sodišča, pa kasneje tega sploh ne omenjajo več, recimo to
               je bil samo paravan, zato da se je nek glavni razlog, ki je manj boleč našel. Vidimo
               tudi, da se kasneje drugi razlogi, ki so stopili v ospredje, omenjajo kot neki
               dodatni razlogi, kot nekaj, kar se bojda vzporedno še pojavlja. Vidimo tudi, ko
               govorimo o načelih, da se je postavilo prvo načelo predlagateljev, najpomembnejše
               načelo varovanja zasebnosti javnih uslužbencev, ki nima nobene zveze z odločbo
               Ustavnega sodišča, ki govori o nečem povsem drugem in nima prav nobene direktne
               povezave z varovanjem zasebnosti javnih uslužbencev, samo za javne nam to pot gre.
               Tiste, na katere imamo mi vpliv določati ali bodo z nami ali ne bodo z nami.</p>
               <p>Drugo načelo je šele načelo gospodarnosti in vidimo, da "štedimo" pri objavah za
               razpise natečajev za prosta delovna mesta. Ne "šparamo" pa pri tem, ko lahko
               predstojnik določi enega ali celo več slednikov iz javnih služb, da bodo 30 dni
               spremljali nekoga in spraševali morebiti, kar je bil primer v pripravi predstavljen,
               sosede v stolpnici, ali so morebiti videli drugega soseda, ali se je zjutraj odpeljal
               s tega dvorišča ali ne. In to tako 30-krat zapored, prvega, drugega in ne vem
               katerega še dne vse, lahko tudi kdaj kaj izpusti, vendar stroškov se bo nabralo zelo
               veliko na ta način.</p>
               <p>Zato mi mislimo, da se vzpostavlja nek sistem, ki ga poznamo iz zgodovine dve in pol
               tisočletji nazaj, takrat je bil nek zelo znani kralj, ki se je imenoval Darej, ta
               Darej je imel satrape in ker satrapom tudi ni bilo mogoče zaupati, je imel še
               kraljeve oči in ušesa, ki so nadzorovale tudi satrape. Jaz se bojim, da bi prišlo do
               tega, da bi tovrstno nezaupanje in tovrstno vsenavskrižno opazovanje sicer kolegov
               vzpostavili.</p>
            </sp>
            <sp xml:id="SDZ4-Redna-26-2007-03-29.sp135">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudi Petan bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-26-2007-03-29.sp136">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Zadnja sprememba zakona o javnih
               uslužbencih je bila opravljena v letu 2005. Glavni cilj takratnih sprememb je bil
               vzpostavitev učinkovitejšega uslužbenskega sistema, ki bo omogočil kakovostno
               upravljanje kadrovskih virov in njihovo učinkovito vključevanje v izvajanje nalog
               uprave. Ne glede na dejstvo, da se osnovna načela in rešitev v sistemu javnih
               uslužbencev ne spreminjajo, pa je potrebno tudi na tem področju slediti določenim
               spremembam, ki jih prinašajo spremembe na drugih področjih, kot na primer na področju
               visokega šolstva glede študijskih programov in njihovega razvrščanja. Učinkovit
               uslužbenski sistem je permamentna naloga, zato se temu mora prilagajati tudi
               zakonodaja. Sprememba zakonodaje pa ni edini pogoj za učinkovito in prijazno javno
               upravo, je pa potreben.</p>
               <p>Novelacija zakona o javnih uslužbencih, ki je predmet obravnave, zasleduje več
               ciljev, ima več namenov, eden od teh je uskladitev z odločbo Ustavnega sodišča, ki je
               naložila zakonodajalcu, da opravi ugotovljeno neskladje odločb zakona z Ustavo
               Republike Slovenije. Prav tako tudi poenostavitev obveznosti glede objave javnega
               natečaja z določitvijo obvezne objave za organe državne uprave na spletni strani
               ministrstva, pristojnega za upravo, za ostale državne organe pa njihovih spletnih
               straneh, obstaja pa še možnost objave v Uradnem listu in tudi v dnevnem časopisju.
               Dodatno pa predlagane spremembe urejajo možnost, da se v skladu s področnimi zakoni
               določi drugačna predpisana izobrazba za nazive petega kariernega razreda, kot primer
               je možno navesti, da zakon, ki ureja področje obrambe - namreč že sedaj dopušča
               možnost, da je vojak oseba, ki ima srednjo poklicno izobrazbo. Prav tako pa zakon
               ureja možnost imenovanja v naziv tretjega kariernega razreda za javne uslužbence, ki
               opravljajo po zahtevnosti in vsebini enake naloge, vendar imajo zaradi spremembe
               sistema visokega šolstva različno stopnjo izobrazbe, in sicer višjo oziroma visoko
               strokovno. Glede na načelo, da je potrebno za enako zahtevno delo uveljaviti tudi
               enako plačilo, je predlagana manjša dopolnitev zakona, ki bo omogočila enakopravno
               obravnavo takšnih javnih uslužbencev.</p>
               <p>Predlog zakona vsebuje tudi spremembo pri predpisanih stopnjah zahtevane izobrazbe,
               ker je posledica uskladitve z zakonom, ki ureja področje visokega šolstva. Pri tem je
               potrebno upoštevati tudi načelo ali pa je potrebno zagotovitev ustrezne podlage za
               enakopravno obravnavo javnih uslužbencev, upoštevaje načelo, da je potrebno za enako
               zahtevno delo in vsebinsko istovrstno opravljanje del tudi enako plačilo. Pri tem je
               pomemben tudi sistem napredovanja. Karierni sistemi so neposredno povezani z
               napredovanjem na delovnem mestu, ki pomeni relativno periodično povišanje plače
               vsakemu javnemu uslužbencu, kar pa se povezuje z dvema pogojema: delovno dobo javnega
               uslužbenca v javnem sektorju oziroma na določenem delovnem mestu ter pridobitvijo
               ocene na podlagi sistema ocenjevanja javnega uslužbenca. Sistemi napredovanja v
               povezavi z ocenjevanjem so medsebojno primerljivi, s tem da imajo ponekod poleg
               pozitivnih tudi negativne učinke, kot na primer zadržano napredovanje za določen čas.
               V nekaterih evropskih državah je tudi tako urejeno.</p>
               <p>Prav gotovo pa je največ prahu, in to neutemeljeno, dvignil predlog, ki bi nudil
               sistemsko podlago za izvajanje nadzora in kontrole nad odsotnostjo z dela zaradi
               boleznin do 30 delovnih dni ter nadzora nad upravičenostjo izplačil stroškov prevoza
               na delo in z dela. Zadeva je prišla tako daleč, da se ob noveli tega zakona govori
               samo še o tem, kako bo se drug drugega opazovalo. Vsak nadzor je sprejet z
               nelagodjem, vendar je tako, da nadzor je potreben zaradi kršitev in zato se ga lahko
               bojijo samo kršitelji. Na ostale javne uslužbence se niti ne nanaša, zato je tudi
               vsaka skrb odveč. Pri tem pa je potrebno priznati, da kršitev s strani enega samega
               uslužbenca ustvari nelagodje in neprijetno počutje v celotnem sistemu.</p>
               <p>V Slovenski demokratski stranki bomo predlog te novele zakona podprli. Hvala.</p>
            </sp>
            <sp xml:id="SDZ4-Redna-26-2007-03-29.sp137">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bom vodil na podlagi pregleda vloženih
               amandmajev z dne 28.3.2007.</p>
               <p>V razpravo dajem 1. člen in amandma Poslanske skupine Slovenske nacionalne stranke,
               amandma Poslanske skupine Socialnih demokratov ter amandma Poslanske skupine
               nepovezanih poslancev, ki so vsebinsko enaki. Odpiram prijavo za razpravo k temu
               členu in o amandmajih. Najprej bom dal predstavniku ministrstva, ki se je tudi javil
               k razpravi.</p>
            </sp>
            <sp xml:id="SDZ4-Redna-26-2007-03-29.sp138">

               <speaker>MAG. ROMAN REP:</speaker>

               <p>Hvala. Kot je bilo tudi že v uvodu jasno povedano, s členom, ki ga želite
               amandmirati, se nikakor ne izraža nobena skepsa oziroma nezuapanje do javnih
               uslužbencev, ravno obratno. Verjetno bo treba še večkrat danes ponoviti, da v takšnem
               sistemu, kot je državna uprava, obstajajo verjetnosti, da bo prišlo do kršitev, in
               tudi v praksi se je pokazalo, da do kršitev prihaja oziroma do zlorab. S 33.a členom
               jasno postavljamo možnost, dodatni mehanizem - predstojnikom, menedžerjem seveda -,
               da lahko v teh primerih, ko razpolagajo z nekimi informacijami, to neko dejstvo tudi
               dodatno podkrepi oziroma ugotovi, ali te navedbe stojijo ali ne. Nikakor se ne moremo
               strinjati s tezo, da gre za ukrep, kot je bilo danes tukaj že predstavljeno, s
               katerim se bo nekomu sledilo mesec dni in se posegalo v človekove pravice. In da
               zakon o detektivski dejavnosti daje to podlago za poseg. Ne nazadnje se potem moramo
               vprašati, kaj je imel zakonodajalec v mislih, ko so ta zakon sprejemali, ko ga je
               sprejela neka vlada nekaj let nazaj. Se pravi, tisti, ki so ta zakon sprejeli in dali
               zakonsko podlago, zakonske okvirje za delo detektivov, se danes sprašujejo in
               polemizirajo z vsebino tega zakona in pravijo, da je to lahko instrument za zlorabo.
               Daleč od tega.</p>
               <p>Mogoče še besedo, dve okrog tega, da teza oziroma stališče, da gre za izenačitev
               položaja z gospodarstvom oziroma z javnim sektorjem. Treba je povedati, da ta možnost
               že danes velja za večji del javnega sektorja, velja za zavod, velja za agencijo itn.
               Ne velja izključno samo ne za državni organ. Torej ne gre samo za izenačitev z
               gospodarstvom, ampak gre v bistvu za postavitev na enako izhodišče konkreten javni
               sektor. Se pravi, da vključimo tudi te državne organe. Hvala.</p>
            </sp>
            <sp xml:id="SDZ4-Redna-26-2007-03-29.sp139">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Žgajner Tavš. Prosim.</p>
            </sp>
            <sp xml:id="SDZ4-Redna-26-2007-03-29.sp140">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz vsekakor bom podprla ta amandma, spoštovani. Ne nazadnje,
               slišali smo v predstavitvi stališča, pa mislim, da je bila čisto zadnja predstavitev
               enega izmed predstavnikov koalicije, največje koalicijske stranke, ki je rekel, da je
               nadzor pomemben. Ja, ampak jaz sprašujem, kakšen nadzor in do katere mere je nadzor,
               takšen nadzor v obliki zasebnih detektivov, dopusten v državni upravi. Veste, ko
               berem, pa ne boste verjeli, ampak pod to isto knjigo oziroma priročnik za javne
               menedžerje, je podpisan tudi ta človek, ki je pravzaprav avtor tega zakona, dr.
               Virant, in tam notri piše, navodila, kako biti dober menedžer. Gospod Virant, tisto,
               kar počnete vi, je v nasprotju s tistim, kar odlikuje dobrega menedžerja, in vi
               nedvomno ste menedžer javne uprave. Upam, da se strinjate s tem. Vi ste tisti. In
               veste, dovolite samo en stavek iz tega priročnika. "Kakšen vodja." Torej, "dober,
               sposoben, uspešen, novodobni, sodobni menedžer." Takšen vodja se torej "ne osredotoča
               na usmerjanje in nadzorovanje uslužbencev, temveč na spodbujanje samoiniciativnosti
               pri svojih uslužbencih in podpiranje njihovih idej." Tudi izobraževanje za uslužbence
               gre v ta kontekst, ampak vaši ukrepi in ukrepi celotne državne uprave gredo, žal, v
               drugo smer, tudi v Državnem zboru, na katerega imate vi, žal, velik oziroma prevelik
               vpliv. In ko smo danes slišali tudi v eni izmed predstavitev stališč poslanskih
               skupin, da se pravzaprav število bolniških staležev, številka, povečuje. Ja, jaz se
               strinjam s tem, ampak žal mi je, da te kolegice ni bilo na seji Odbora Državnega
               zbora za delo, družino, socialno politiko in invalide, kjer smo govorili o mobingu
               oziroma tako imenovanem psihičnem nasilju na delovnem mestu. Tudi ministra tam ni
               bilo, pa mi je žal, da ga ni bilo. Kajti tako imenovano psihično nasilje, ki mu
               botrujejo pritiski nadrejenih, ukinjanje možnosti izobraževanja, neka nenehna
               navodila, ki gredo zgolj in samo v smeri omejevanja, če hočete, tudi
               samoiniciativnosti uradnikov. Minister, upam, da bo vsaj delček tega, kar govorim,
               šlo do vašega zavedanja ali pa zavesti, če hočete. Žal mi je, da vas ni bilo na tem
               odboru, ker potem bi lahko zdaj v tem trenutku pritrdili, da takšno početje, žal, gre
               v smeri mobinga, pritiska na delavce, in da se tudi zaradi tega povečuje število
               bolniških staležev, ker se delavci izogibajo oziroma tudi zbolijo, pa resno zbolijo,
               zaradi takšnih neustreznih delovnih razmer. In žal, minister, žal moram potrditi,
               verjemite, da vem, kakšne so bile razlike od dve leti in še nekaj prej pa do danes,
               vsaj v okviru državnega zbora, ki spada v javni sektor oziroma javno upravo. Žal,
               minister, razmere se ne izboljšujejo. In če temu pravite prijazna državna uprava,
               upam, da vsaj toliko verjamete sami sebi, ne vem, da si ne boste lagali, če že
               zavajate širšo javnost.</p>
               <p>In dovolite zgolj in samo še par besed. Uzakonitev zasebnih detektivov bi bila v
               direktnem nasprotju s 13. členom Zakona o detektivski dejavnosti. Na to je, žal,
               Zakonodajno-pravna služba pozabila opozoriti. "Detektiv ne sme opravljati detektivske
               dejavnosti za domače in tuje varnostne službe in državne organe ter za politične
               stranke." Po moji oceni gre, kot sem že dejala, za še enega izmed elementov tako
               imenovanega mobing, minister.</p>
               <p>Dovolite, da zaključim ta svoj prvi del. Takšno početje, minister, je škodljivo,
               slabo, zgrešeno. Rekla bom, da vas žal, minister Virant, odlikuje toga hierarhična,
               politično nadzorovana uprava. Takšni so tudi podatki, ki prihajajo s strani
               mednarodnih institucij. Upam, da ste si prebrali te analize. Ne nazadnje, pred dnevi
               je bil objavljen tudi članek v časopisu, pod katerega se je podpisal dr. Bugarič. To
               so podatki, mednarodni podatki. In ti podatki kažejo, da gre žal reforma javne
               uprave, ki ste jo pravzaprav potihoma začeli izvajati že v prejšnjem mandatu, ko
               sicer niste bili na funkciji ministra, da gre ta vaša reforma v napačno smer, žal,
               mimo prakse, ki jo poznajo evropske razvite države na tem področju.</p>
            </sp>
            <sp xml:id="SDZ4-Redna-26-2007-03-29.sp141">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac, imate besedo.</p>
            </sp>
            <sp xml:id="SDZ4-Redna-26-2007-03-29.sp142">

               <speaker>BOŠTJAN ZAGORAC:</speaker>

               <p>Hvala za besedo, gospod predsednik. Jaz bom začel na koncu, kjer je moja kolegica
               končala. Neskladje z zakonom o detektivski dejavnosti - danes mi je uspelo na spletni
               strani Ministrstva za notranje zadeve videti, ali je že pripravljena sprememba, tako
               da bo zelo kratek čas neskladen, pa menda ne bomo spreminjali celega zakona zaradi
               tega, ker hočete zasledovati, po mojih podatkih, vi me boste popravili, dva procenta
               tistih javnih uslužbencev, ki bi naj - bi naj govorim, ne ki izkoriščajo bolniško za
               kakršnekoli namene. Med drugim, včeraj smo govorili o zasipavanju Ustavnega sodišča,
               verjetno veste, toliko ste seznanjeni, da se tudi za ta zakon predvideva ustavna
               presoja s strani sindikatov, s katerimi verjamem, da ste tako dobro usklajeni, da so
               se že danes odločili o ustavni presoji tega zakona, v kolikor bo kot takšen v takšni
               obliki šel naprej. Detektivi in pa zasledovanje - kar nekajkrat tako na odboru kot
               danes na seji sem slišal, da je to zasledovanje, sledenje in ugotavljanje dejanske
               bolezni moteče samo za tistega, ki je kršitelj. Jaz mislim, da je moteče za vsakogar,
               tudi za tistega, ki ni kršitelj pa sploh. Tistega, ki ne izkorišča bolniške - za
               repom mu bo pa hodil en detektiv, ki ga bo slikal, ne vem, tudi ko bo šel na WC, če
               bo treba. Se mi zdi malo neprimerno in se mi zdi, da za takega človeka, ki dejansko
               ne skriva ničesar, da mu boste poslali za rep detektiva, je še bolj moteče kot za
               tistega, ki nekaj skriva.</p>
               <p>Kar se tiče samega člena, ki je zdaj nastavljen tako, da v kolikor gre za zlorabo, se
               lahko najame detektiv. Če enkrat gre za zlorabo, več ne rabimo detektiva, verjemite
               mi, takrat je že zloraba in takrat je upravičena tudi izguba delovnega mesta. Še bolj
               banalno, neumno, halucinogeno je pa to, da boste tega zlobneža, ki izkorišča oziroma
               si dovoli izkoristiti bolniško za to, da ne pride v službo, prej obvestili: "Oprosti,
               dragi moj kolega, sodelavec iz javne uprave, od danes naprej te bomo pa zasledovali."
               In verjemite mi, da s pljučnico bo šel na nogometno tekmo, ker ga boste vi
               zasledovali. Pa saj takih idiotov ni. Ta se bo vrgel v posteljo, ga 14 dni ne bo ven,
               potem pa mu vi lahko dokažete, kar hočete, pa tudi delovno mesto mu vzemite, če boste
               imeli za to potem še dokaze.</p>
               <p>Niste pa razmišljali mogoče v tej smeri, da znotraj vse te silne javne uprave, tako
               izšolane, izurjene in pa prijazne, da bi od znotraj poiskali mogoče ljudi, ki bi pa
               lahko opravljali to delo, ali ste se odločili mogoče za princip, kot smo ga lahko v
               medijih zasledili, da ti bo namesto delodajalca kar detektiv prinesel domov knjižico,
               pa rekel: "Zdaj si pa izgubil delovno mesto." Je to princip, je to prijazno? Vi imate
               napisano, da gojimo prijazno javno upravo. Je to prijazno? Meni se zdi prijazno, da
               se enega takega delavca slabega povabi, se mu pove, kar je slabega naredil, kje je
               kaj zlorabljal, celo mogoče kot delodajalec, bi mu ponudil kavo, na koncu bi mu
               rekel: "Na svidenje, vidiš, zaradi teh zlorab, pač žal ne boš več tukaj zaposlen."
               Ne, vi mu boste naprtili bivšega "policaja", ki bo opravljal detektivsko dejavnost,
               da bo letal za njim v peto, šesto, sedmo, drugo nadstropje, gledal kdaj se je ulegel,
               kdaj je padel, je vzel tablete, ni vzel tablet. Jaz ne morem verjeti, da temu pravite
               "prijazna javna uprava" in ne znam si predstavljati, gospod minister, kaj bo šele
               detektiv počel, v kolikor bo doma ženska zaradi ginekoloških problemov. Hvala.</p>
            </sp>
            <sp xml:id="SDZ4-Redna-26-2007-03-29.sp143">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Darja Lavtižar Bebler. Prosim.</p>
            </sp>
            <sp xml:id="SDZ4-Redna-26-2007-03-29.sp144">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani zbor.</p>
               <p>V preteklih dneh sem nemalokrat slišala govoriti ministra Viranta, da gre zgolj za
               izenačitev s privatnim sektorjem in čemu bi bili javni uslužbenci privilegirani
               napram tistim, ki so zaposleni pri zasebne delodajalcu. Nedvomno gre na prvi pogled
               in populistično, če hočete, za seveda všečno govorjenje in minister si bo s takšno
               demagogijo gotovo nabral še kakšno politično točko. Ampak stvari vendarle niso tako
               zelo preproste.</p>
               <p>Minister tudi zatrjuje, da bo to prišlo v poštev zgolj v izjemnih primerih in kjer bo
               obstajal utemeljen sum zlorabe. Predlagatelj tega predloga ni podkrepil s kakršnokoli
               analizo dejanskih razmer, ni povedal, zakaj že obstoječi mehanizmi in možni ukrepi ne
               dajejo rezultatov, zakaj niso učinkoviti. Na primer: že zdaj obstojijo inšpekcijske
               službe, možnost uvedbe disciplinskih postopkov in tako naprej. Ne, predlagatelj uvaja
               še enega od ukrepov, ki nesorazmerno močno posegajo v zasebnost posameznikov, v tem
               primeru javnih uslužbencev. Državni sekretar nam je ravnokar zagotovil, da ne gre za
               poseganje v človekove pravice oziroma v pravico do zasebnosti. Jaz pač verjamem, da
               gre, in tudi stroka je že do sedaj povedala, da gre. Ravno tako tudi, če smo brali
               nekatere sodbe, tako Delovnega sodišča, Vrhovnega sodišča, Ustavnega sodišča, je to
               nedvomno res.</p>
               <p>Predlagatelj ne tehta med pravico do zasebnosti javnega uslužbenca in pooblastilom
               predstojnika, da lahko kontrolira delavčevo bolniško odsotnost, na primer. Ni posebej
               določeno, da je takšno pooblastilo dopustno v minimalnem obsegu oziroma v
               najnujnejšem obsegu, ki še omogoča varstvo nasprotne pravice, to je pravice do
               zasebnosti. Zato bi najmanj, kar je nujno, zakon moral določiti še dopusten določen
               čas izvajanja tovrsten čas izvajanja tovrstne kontrole.</p>
               <p>Predlagani 1. člen pravi, da predstojnik lahko sklene pisno pogodbo z detektivom ali
               njegovo organizacijo, ne glede na določbo drugega odstavka 13. člena Zakona o
               detektivski dejavnosti, ki pa seveda nasprotno določa, da detektivske dejavnosti ni
               mogoče usmeriti ali izvajati zoper državno upravo. Ali je to res tako zelo preprosto?
               Po mojem poznavanju je to povsem skregano z osnovami strokovno korektne priprave
               zakonodaje. Sprašujem se, kdo pa bo na ta način nadziral predstojnike, saj menda tudi
               oni vsi niso povsem imuni pred zlorabami, denimo, pravice do povračila stroškov
               prevoza na delo in z dela. Mimogrede, prav v zvezi z zlorabo te pravice bo
               poizvedovalna dejavnost hočeš nočeš detektiva navajala k sledenju javnega uslužbenca,
               česar pa detektiv ne sme početi, izrecno ne sme početi. Pri vseh teh možnih zlorabah
               o katerih govorimo pa bi lahko šlo, kot vemo, za kazniva dejanja goljufije, zlorabe
               uradnega položaja ali neupravičene uporabe v službi, za katera pa že itak velja, da
               so državni organi in organizacije z javnimi pooblastili dolžni naznaniti kazniva
               dejanja, za katera se storilec preganja po uradni dolžnosti. Torej, če gre za sum, da
               je javni uslužbenec storil kaznivo dejanje goljufije, zlorabe uradnega položaja, ali
               neupravičene uporabe v službi, je to v vsakem okviru treba naznaniti policiji.</p>
               <p>Če povzamem, predlagatelj uvaja zgolj nepomembne spremembe, kar zadeva uvajanje
               detektivov, ki pa seveda odpirajo celo vrsto vprašanj, tehtnih odgovorov pa tudi
               danes tukaj nismo slišali.</p>
               <p>Pa še tole bi dodala na koncu. Pri sleherni od dosedanjih novel zakona o javnih
               uslužbencih smo naleteli na namero, kako se čim lažje znebiti politično
               nekonpatibilnega javnega uslužbenca, ali kako drugače nesprejemljivega, ali kako
               vzdrževati njegovo negotovost. Ali imamo nemara tudi to pot opravka s takšnimi
               težnjami? Gre seveda zgolj za retorično vprašanje. Ampak glede na vrsto pomislekov,
               ki sem jih naštela, prebrala tudi v resni strokovni literaturi, pač takšnega 1. člena
               tega zakona ne morem podpreti. Hvala.</p>
            </sp>
            <sp xml:id="SDZ4-Redna-26-2007-03-29.sp145">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp146">

               <speaker>DR. GREGOR VIRANT:</speaker>

               <p>Hvala lepa. Samo nekaj pojasnil. Kar se tiče zaupanja, nezaupanja in nadzora, mislim,
               da je osnovna resnica, da tisti, ki nima slabe vesti in ki igra po pravilih, kot se
               temu reče, da se ne boji nikakršnega nadzora. Ne moremo reči,da je nadzor izraz
               nezaupanja. Ker če bi to veljalo, potem bi vse oblike nadzora, ki veljajo v tej
               državi, bile izraz nezaupanja do nekoga: pa bi bil to inšpekcijski nadzor, bi bil to
               carinskmi nadzor ali katerikoli drug nadzor. Vedno bi lahko prišli do tega, da bi
               rekli: Ja, poglejte jih, ne zaupajo temu, onemu, ne zaupajo podjetjem, državljanom in
               sedaj uvajajo nekakšen nadzor. Nadzor pač mora biti. Mora biti zaradi fer odnosov
               tudi v kolektivu. Kako pa, mislite, je v nekem kolektivu, kjer se govori in je neka
               javna skrivnost, da eden od 100 zaposlenih, recimo, zlorablja svojo pravico, da ima
               prijavljeno prebivališče v Kopru, recimo, vozi pa se v službo iz Ljubljane in vsako
               leto v proračun prinese okoli 3.000 evrov približno. Kako, mislite, da to izgleda?
               Kako? Tega se ne sme tolerirati. Preprosto je neetično, da se take stvari dogajajo,
               in nadzor pač mora biti. To je prva stvar.</p>
               <p>Druga stvar, glede svobode. Gospod Sajovic je iz Poslanske skupine LDS, če se ne
               motim. No, veliko je govoril o svobodi in o tem, kako ta možnost nadzora preko
               detektivskih podjetij krši svobodo, človekove pravice in svoboščine. Ja, ampak saj je
               LDS bila tista, ki je predlagala in sprejela zakon o detektivski dejavnosti, saj ga
               ni ta vlada sprejela. Zakon o detektivski dejavnosti je zakon izpred let in je bil
               sprejet v mandatu vlade, ki jo je vodila LDS, in tudi Socialni demokrati ste bili
               takrat zraven. Torej, če je problem v zakonu o detektivski dejavnosti, če je problem,
               da v tej državi poznamo neko gospodarsko dejavnost, ki jo pozna večina evropskih
               držav, ne pa vse, ne vse, potem pridite na dan s predlogom, da se ta zakon, ki ste ga
               enkrat spravili v Državnem zboru pod streho, razveljavi, da se umakne s sveta. Ne pa
               zganjati neke hipokrizije, zdaj je pa kar naenkrat ogrožena svoboda. Zdaj ste se
               spomnili na svobodo. Čigavo svobodo? Tistih, ki goljufajo? Tistih, ki zlorabljajo
               pravice? Kaj vas moti, za koga se tu zavzemate in za koga se tu borite? Ni se vam
               treba zavzemati za tisoče javnih uslužbencev, ki pošteno in korektno opravljajo svoje
               delo. Ne zavzemajte se pa za pravice tistih, ki goljufajo. To, da kršitve so, se je
               pa videlo že večkrat. Glejte, mi smo se kmalu po začetku mandata, ko so prišle na dan
               nekatere afere s ponarejenimi diplomami, lotili pregledovanja verodostojnosti diplom
               v državni upravi. Šli smo in "poskenirali", če lahko tako rečem, vse listine o
               izobrazbi. Ljudje tega niso vzeli kot neko a priori nezaupanje. Ampak ta antivirusni
               program, če lahko tako rečem, nam je navrgel 90 zlorab, 90 kršitev, 90 ponarejenih
               listin, 90 ponarejenih diplom, 90 kaznivih dejanj, če hočete, ki jih zdaj procesira
               policija, tožilstvo in tako naprej. Torej, nek majčken procent, bom rekel raje promil
               kot procent zlorab, ampak tistih ne smemo tolerirati. No, argument, da se s tem uvaja
               neka možnost, ki jo gospodarstvo že pozna, je realen. To drži, to je res, tega ne
               morete zanikati, ne samo gospodarstvo, ampak tudi kompleten javni sektor, razen javne
               uprave. Torej, nek mali segment delodajalcev tega danes ne more uporabljati v tej
               državi. Če menite, da to ogroža svobodo, ja, potem bi vas najprej najbrž moralo
               zaskrbeti za svobodo zaposlenih v zasebnem sektorju in bi morali iti v takojšnjo
               razveljavitev zakona o detektivski dejavnosti. Ampak vi ste ga sprejeli, današnja
               opozicija, ki je bila takrat v vladi, je ta zakon sprejela. In zdaj je problematičen,
               ko ga želimo uporabljati za preprečevanje zlorab v upravi.</p>
               <p>Bodite pozorni na besedilo zakona. Kot ponavadi se vzame samo tisti del, - bi rekel,
               se poskuša izkriviti vsebino zakona. Ko govori o nadzoru, pravi primarno, da ta
               nadzor opravlja predstojnik oziroma z njegove strani pooblaščeni uslužbenci. To je
               primarno, in če predstojnik oceni, da to ni smotrno, da bi bilo bolj smotrno najeti
               zunanjo pomoč, torej profesionalno pomoč, potem to stori. Kdaj, recimo?
               Predstavljajte si en majhen kolektiv 30-ih zaposlenih, kjer se za nekoga sumi, da
               zlorablja takšno pravico. Mislim, da bomo zelo težko kogarkoli od ostalih 29 prisili
               v to ali mu naložili, da to nadzira, to je neprijetno. In verjemite, da prav zato
               obstajajo profesionalne storitve, ki jih je mogoče dobiti na trgu.</p>
               <p>Predhodno opozorilo, enkrat rečete iz iste stranke, da se je treba s človekom najprej
               pogovoriti, če obstaja nek sum zlorabe, se je treba z njim pogovoriti, se usesti in
               pogovoriti, potem v naslednjem trenutku se pa smejite, kako smo nespametni, da
               tistega, ki je osumljen, najprej o teh sumih seznanimo in se z njim pogovorimo.
               Torej, najprej želite, da se pogovarjamo z zaposlenimi, na drugi strani vas pa to
               moti. Ravno temu je ta določba namenjena, da najprej seznaniš s sumom sodelavca, se z
               njim pogovoriš, razložiš, da imaš takšne in takšne informacije in mu daš možnost, da
               kršitev opusti. In nadzor, še enkrat poudarjam, je možen samo v primeru, da je podan
               sum.</p>
               <p>No, potem se je razprava spet vrnila na zgodbo, na vprašanje zakona o javnih
               uslužbencih in možnosti nekrivdnih razrešitev, takrat je opozicija strašila s kopico,
               z množico zamenjav, s kadrovskimi čistkami, cunamiji in tako naprej. Statistike so
               nam pokazale, da je bilo na podlagi tega zakona zamenjanih osem državnih uradnikov,
               osem direktorjev. In verjemite, lahko bi od primera do primera šli, pa bi vam
               dokazal, da je šlo v teh osmih primerih za to, da bi se zagotovilo boljše delovanje
               neke inštitucije in samo za to! Če samo primerjate, delovanje davčne uprave prej in
               sedaj. V redu. Zaradi novosti se tudi v kakšni stvari kaj zatakne, ampak davčna
               uprava je leta in leta pobirala od davčnih zavezancev podatke, ki jih sama že ima,
               vsi smo morali pisati davčne napovedi in seveda podatke, ki jih davkarija že ima, in
               potem so te podatke ročno vnašali v svoj informacijski sistem, kjer jih že imajo, in
               potem so nam na tej podlagi izdali davčne odločbe. Ko se je zamenjalo vodstvo davčne
               uprave, nenadoma je bilo mogoče vse poenostaviti, prej ni bilo mogoče nič
               poenostaviti, vse je bilo prezapleteno, sedaj je nenadoma mogoče to poenostaviti.
               Nenadoma je mogoče, da bomo naslednje leto davčni zavezanci dobili samo informativni
               izračun dohodnine, ne da bi imeli kakršenkoli opravek z davčno administracijo. Hočem
               reči, stvar sedaj bolje funkcionira in to je ena od teh osmih nekrivdnih zamenjav, pa
               tudi ostalih sedem bi lahko zelo podobno razložil. Se pravi, kadrovski cunami je bila
               napoved, realnost - osem zamenjanih.</p>
               <p>Potem, komu je dalo takrat prav Ustavno sodišče, smo že diskutirali, bomo verjetno
               še, ampak če jaz znam brati odločbo Ustavnega sodišča - in če kaj znam, to znam, ker
               imam tudi nekajletne izkušnje od tam - , je mogoče to odločbo brati samo tako, da je
               v osnovi dala prav vladi, ker je Ustavno sodišče takrat reklo, zamenjave na način,
               kot jih zakon predvideva, so dovoljene, niso protiustavne, le rok je treba časovno
               omejiti. Se pravi, v osnovi je ravno nasprotno, kot je rekel gospod Sajovic. Ustavno
               sodišče je dalo Vladi prav in ne pobudnikom.</p>
               <p>Nasprotje z zakonom o detektivski dejavnosti, ki ga očitate v Nacionalni stranki,
               kaže na nepoznavanje prava, bom rekel, ali pa nepoznavanje pravnega sistema.
               Specialni zakon lahko vedno uredi stvari drugače, kot jih ureja generalni zakon, in
               če preberete določbo 1. člena novela ZJU, boste prebrali, da piše "ne glede na
               določbe 13. člena zakona o detektivski dejavnosti". Tako je ta argument na zelo
               trhlih nogah, ne.</p>
               <p>Kako ta vlada ravna z javno upravo ali kako vodi, kako menedžira javno upravo, je
               verjetno eno od ključnih vprašanj. Trdim, da z javno upravo menedžiramo bistveno
               bolje, kot se je menedžiralo kdajkoli v preteklosti. Kdajkoli v preteklosti! Prvič,
               da smo začeli opozarjati na togost birokratskih postopkov, na preveč zakomplicirane
               postopke, na to, da morajo biti državni uradniki prijazni z državljani, podjetji in
               drugimi strankami v postopkih; da je ravnanje javne uprave odločilno za konkurenčnost
               gospodarstva; da se da ogromno postopkov poenostaviti. Leta in leta se je kopičila
               birokratska navlaka v predpisih in šele tam proti koncu svoje vladavine je tedanji
               predsednik dr. Drnovšek to spoznal, postavil celo na noge nekakšen antibirokratski
               program, ki je bil na idejni ravni dobro zasnovan, dobra ideja, operativno je šel
               morda malo slabše, ampak neke stvari so se že takrat premaknile, ampak ta vlada si je
               pa to postavila kot eno od osrednjih točk programa: debirokratizacija, prijazna
               uprava. Do koga - do državljanov in do podjetij; in v tem je poanta. Ravnanje z
               ljudmi pri delu je pa ključnega pomena, absolutno ključnega pomena, in z ljudmi je
               treba ravnati tako, da jih spodbujaš, da jih motiviraš, da določiš pričakovanja, kaj
               od njih pričakuješ, in da potem spremljaš, kako je to realizirano, da jim pomagaš pri
               njihovem kariernem razvoju. Vse to drži. Ampak, ali to pomeni, da ne smeš
               preprečevati zlorab? Ali to pomeni, da moraš tolerirati nepravilnosti, da moraš
               tolerirati, da eden od tisoč sodelavcev, recimo, goljufa delodajalca in svoje
               sodelavce? To pa mislim da - tega pa res ne morete pričakovati. Še eno šalo si bom
               privoščil. Zakaj gospa Žgajner Tavš nikoli ne bo Edith Piaf? ...<stage xml:id="SDZ4-Redna-26-2007-03-29.stage7">/Odgovor iz
               klopi./</stage>... <stage xml:id="SDZ4-Redna-26-2007-03-29.stage8">(Ne samo zato.)</stage> V svoji razpravi ste, mislim, da okoli 30-krat uporabili
               besedo, žal. Ste veliko obžalovali, Edith Piaf je pa rekla, ničesar ne obžalujem -
               "Je ne regre her rien." ...<stage xml:id="SDZ4-Redna-26-2007-03-29.stage9">/Nerazumljivo./</stage>...</p>
            </sp>
            <sp xml:id="SDZ4-Redna-26-2007-03-29.sp147">

               <speaker>PREDSEDNIK FRANCE CUKJATI:</speaker>

               <p>Hvala. K repliki sta se prijavila gospod Zagorac in Žgajner Tavš. Gospod Zagorac,
               izvolite.</p>
            </sp>
            <sp xml:id="SDZ4-Redna-26-2007-03-29.sp148">

               <speaker>BOŠTJAN ZAGORAC:</speaker>

               <p>Hvala za besedo. Repliko bom začel, tudi jaz z eno, mogoče ne šalo, ampak tudi
               resnico, lahko pa vzamete kot šalo: najbolj neprijazen človek dela prijazno upravo,
               državno upravo. Ampak "lex specialis", kot ste ga omenjali, še dobro, da imamo
               Ustavno sodišče, da bo ocenilo, kateri je za opravljanje detektivske dejavnosti "lex
               specialis", kateri pa je "generalis", ki določa še druge stvari, kar bi lahko
               detektivi... Ampak, pustimo! Ustavno sodišče je tisto, ki bo ugotovilo, ali sta dva
               zakona v nesoglasju ali ne.</p>
               <p>Omenjali ste zasebnike, zasebniki ne trošijo proračunskega denarja. Polnijo proračun,
               med drugim. Državna uprava pa ga samo troši, pa zelo redko polni. Vi boste najemali
               detektive zato, da boste lahko trošili proračunski denar, za katerega v zakonu tudi
               predvideli niste sredstev.</p>
               <p>Jaz sem omenil pogovor in tukaj se mogoče nisva razumela. Prijazna uprava, ko delavca
               odpušča, povabi delavca na pogovor. Mu pove, kar je naredil narobe, in takrat ga
               odpusti. Zato da bo vedel za naprej, kaj ne sme delati narobe. Tukaj sva se narobe
               razumela, zato sem takrat zahteval tudi repliko. In to se mi zdi prijazno. Dosti bolj
               prijazno, kot če nek detektivček, ponavadi imajo brke, pa tiste lepe klobuke, pride
               domov, pa reče: "Izvoli, dopuščen si, adijo, moram iti." To pa ni prav.</p>
               <p>Nadalje, primerjati carino, tukaj govorimo o bolezni, bolniški, ki si jih vsaj v
               98-ih procentih ljudje ne želijo. Vi ste pa to primerjali z enim "švercom" čez mejo,
               ki ga človek dela zavestno, redkokdaj podzavestno, ampak tisti, ki dela to
               podzavestno, je za na bolniško - pa ne zato, da mu potem pošljete detektiva "za rit",
               ampak ker je res za bolniško. In to primerjati, se mi zdi neprijazno do tistih ljudi,
               ki so pa resnično bolni. In ko govorite vi, da zakon pravi, da ko gre za zlorabo,
               samo tisti, ki zlorabljajo, bodo dobili detektiva - vi danes hočete meni povedati,
               kdo zlorablja bolniško? Ko bo predstojnik ugotovil, da nekdo zlorablja, se bo odločil
               ali bo poslal detektiva - saj to je neumnost! A sum, ko bo sumil, se pravi, lahko
               neutemeljeno sumi in bo detektiv zasledoval mene, ki bom resnično bolan, ampak to ne
               bo neprijetno, to bo fer, pošteno in pa dobro. Ja, kdo se zdaj tukaj iz koga norca
               dela? Mislim, da minister vi iz cele javne uprave. Hvala.</p>
            </sp>
            <sp xml:id="SDZ4-Redna-26-2007-03-29.sp149">

               <speaker>PREDSEDNIK FRANCE CUKJATI:</speaker>

               <p>Hvala. Še replika gospe Žgajner Tavš.</p>
            </sp>
            <sp xml:id="SDZ4-Redna-26-2007-03-29.sp150">

               <speaker>BARBARA ŽGAJNER TAVŠ:</speaker>

               <p>Hvala lepa. Veste minister, tudi med besedico "žal" in besedico "obžalovanje", vsaj v
               pomenu teh dveh besed, je velika razlika. Jaz upam, da dojamete to razliko in tudi
               razliko, če bi rekla "obžalujem" kakšno svoje početje, pa ga ne, niti svojega
               predhodnega izvajanja ne obžalujem, ker je bilo korektno in verjemite, da temelji na
               trdnih dejstvih. Bojim pa se, da boste vi nekoč obžalovali to vašo arogantno - ali
               pa, če hočete, nastope s pridihom cinizma ali s ščepcem humorja. In verjamem, da ste
               ščepec humorja, žal črnega humorja, dali tudi v ta zakon.</p>
               <p>In, ko ste se tako širokoustili, kako je vse dobro in kako pravzaprav skrbite za
               celotno upravo, za delavce v javni upravi, dovolite - pa da ne boste rekli, da si
               zoper v Nacionalni stranki izmišljamo, ker nimamo pojma o pravu - bom prebrala.
               Verjamem, da ste tudi vi, če pa niste, je pa toliko slabše za vas. "Ne samo, da je ta
               zakon v tem delu, ko govorimo o zasebnih detektivih, pa o tem je bilo že govora na
               odboru, v nasprotju z ustavo, saj povsem neomejeno širi možnost nadzora nad
               uradnikovim privatnim življenjem, temveč tudi kaže na zgrešen, avtoritativen odnos do
               uradnika v javni upravi". In naprej: "Še nobena reforma javne uprave, ki bi temeljila
               na ustrahovanju in podcenjevanju uradnikov, ni spela." In to so, spoštovani gospod
               Virant, pravzaprav besede, ki izhajajo iz nedavne analize Svetovne banke o reformah
               javne uprave. In tudi Slovenija je tukaj noter. Izpostavljena.</p>
            </sp>
            <sp xml:id="SDZ4-Redna-26-2007-03-29.sp151">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman.</p>
            </sp>
            <sp xml:id="SDZ4-Redna-26-2007-03-29.sp152">

               <speaker>VILI REZMAN:</speaker>

               <p>Bolj ko gospod Virant argumentira in brani ta zakon, bolj sem jaz prepričan, da moram
               podpreti amandma in zakon zavračati. In bom vesel, ko bo spet govoril in sem skorajda
               prepričan, da me bo z vsako mislijo potrjeval v pravilnost tega, da je treba zakon
               zavrniti. Ne zakon zaradi zakona, ampak zakon zaradi določil, ki govorijo o tem
               sledništvu, ki govori o teh detektivih, ki jih nekateri, kar lep del je takšnih
               poslancev - prej, preden je prišlo do obravnavanja, pa nas je bilo še precej več, ker
               je tudi koalicijskih bilo kar precej - , torej kar lepo število nas je takšnih, ki to
               zavračamo. Ne cilja, kar bi se nam rado podtaknilo, mi cilj razumemo. Cilj je, da se
               obvladajo, da se omejijo morebitne zlorabe, in jaz nisem slišal nikogar, ki bi bil
               zoper to. Zavračamo pa sredstva, ki se nam ponujajo. Ta sredstva niso sredstva, ki bi
               jih mi rade volje sprejeli. Kar nekaj je bilo tudi tehtnih razlogov za to že
               navedenih, da bi lahko bil pomislek vreden globljega razmisleka, morebiti tudi pri
               gospodu ministru.</p>
               <p>Nadzor se pretirano povečuje. Sankcije so pravzaprav iz koraka v korak bližje vsakemu
               izmed nas in represija je - po moji sodbi, že prišla do meje, ki najbrž ni več
               dopustna - če bo vse to sprejeto in če bo tisto, kar zakon omogoča, tudi v resnici
               potem realizirano. Mislim, da bi bilo bolj prav, kot da se minister tukaj predstavlja
               za preroka zaupanja, da pove, da ni zaupanja. V to so nas preprečevali ves čas, ko
               smo zakon pripravljali. Naj povem brez zadrega sedaj, nisem imel tega namena, ampak
               me prav vlečete za besede, da se je ves čas govorilo o tem, da ne da gre samo za neke
               "eksemplare" posebne, tu in tam koga, ki bi kaj izigral, ampak gre za masovne
               zlorabe; in to zlasti v tistih službah, v policiji, v državi, ki bi jim najbolj
               morali zaupati. Zelo pogosto so bili omenjeni policisti in vojska in javni
               uslužbenci, ki morajo vlivati zaupanje ljudem. In vse javne ankete kažejo, da ljudje
               njim bolj zaupajo kot vladi in poslancem. Mi smo itak na dnu, kar se zaupanja tiče.
               In če bomo mi to vzpostavili, kar se tukaj sedaj predlaga, da bomo eden za drugim
               ogledovali, ali smo stopili prav ali ne, ali smo 100% prav izkoristili, ne vem,
               bolniški stalež, potem bom vzpostavili sistem vsesplošnega nezaupanja in nič ne bo
               treba v srednji vek, da bi brali Tomasa Hopsa, tukaj bomo imeli tisto, čemur se reče
               "homo homini lupus". Tukaj bodo ljudje eden zoper drugega! Tudi če ne bodo dokazali,
               da je nekdo zlorabljal, bo ta sum že čisto dovolj, ko bodo ljudje v istem oddelku
               gledali eden na drugega in rekli: "Aha, če je dim, je bil tudi ogenj. Nekaj pa že
               mora biti na tem. Tega je treba paziti in tega bomo potem segregirali, tega bomo
               potem izločali, ta bo potem socialno izključen." To se bo kumuliralo. Jaz si ne znam
               tega predstavljati drugače. Tudi si tega ne znam predstavljati, kako bo tudi
               predstojnik svoje sodelavce nagovarjal, naj zalezujejo eden drugega. Jaz namerno
               uporabljam bolj trde izraze, ampak za to pravzaprav tukaj gre. Jaz tega zagotovo ne
               bom počel. Ne vem, kako me bo potem minister Virant potem kaznoval, ker dvomim, da ne
               bo sankcije, ker ne bom tega počel, kar mi zakon nalaga. Jaz ne bom skušal spreti
               mojih sodelavk in sodelavcev. Jaz jim pa res zaupam in zato ker jim zaupam, skušam na
               drugačen način, z drugimi sredstvi z njimi sodelovati in tako, da bom tudi sam zmeraj
               v skušnjavi, ali ne bi morebiti nekoga, ki ni pravi, po moji sodbi, pa vendarle dal
               preveriti. To možnost zakon daje. Piše, da na osnovi neke določene informacije. Kaj
               je to določena informacija, razen drugega kot popolna nedoločenost? Reči določena
               informacija je skoraj enako kot popolna nedoločenost. In si kar izmislim, kako bom
               nekoga dal opazovati, kako bom za nekom pošiljal nekoga, ki bo zbiral informacije. Ne
               zgolj jaz, vsa poslanska skupina DeSUS bo glasovala za ta amandma in proti
               zakonu.</p>
            </sp>
            <sp xml:id="SDZ4-Redna-26-2007-03-29.sp153">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-26-2007-03-29.sp154">

               <speaker>DR. GREGOR VIRANT:</speaker>

               <p>Najprej moram odreagirati na tisto precej nekorektno prikazovanje diskusij iz
               koalicijskih usklajevanj. Iz mojih ust niste slišali, da bi kdajkoli govoril o
               masovnih zlorabah na tem področjih v upravi, ampak sem ravno nasprotno ves čas
               govoril, da je tega malo, da govorimo o peščici pri 30 in toliko tisoč ljudeh, ki so
               zaposleni v upravi, da gre za zlorabo v peščici primerov. Ves čas to poudarjam. In če
               rečem to javno, da sem prepričan, da so praktično vsi zaposleni v upravi korektno
               prijavili, od kod se vozijo, in da ne zlorabljajo bolniške in da gre za peščico
               primerov. Če to "urbi et orbi" tukaj povem, potem najbrž s tem izražam neko zaupanje
               v ljudi. Seveda pa še enkrat poudarjam, to pa ne pomeni, da ne bomo vedno preganjali
               in sankcionirali prav tiste peščice, ki to zlorabljajo. Recimo, 90 ljudi, ki so
               ponaredili diplome, to je pa vedno treba iskati. In če mi kdo danes pove, kako boš
               drugače ugotovil to zlorabo, če bo do takih informacij ali sumov prišlo, kot da gre
               nekdo pogledati, ali se oseba dejansko vozi iz Kopra ali se ne vozi, ali se morda
               vozi iz Ljubljane, potem pa povejte, kako bi se to dalo drugače narediti ali pa se
               pogovoriti, recimo, tam z nekom, ki tam stanuje, in ugotoviti, od kje se dejansko
               nekdo vozi. Saj detektiv, tudi v primeru, ko bi se uporabile storitve detektivske
               agencije, saj detektiv nima nič večjih pooblastil, nič večjih možnosti kot uslužbenec
               javne uprave. Saj ne more, saj nima pravice tajnega sledenja ali prisluškovanja
               telefonu ali kaj takega. Naš zakon o detektivski dejavnosti, kolikor ga jaz poznam in
               ga dobro poznam, sem ga v zadnjem času temeljito prebral, bi si upal reči, da
               detektivom ne daje pooblastil, ki bi pomenila neko poseganje v zasebnost. Če tega ne
               zlorabljajo, da se razumemo, ampak zlorabi lahko pa, poseže pa lahko v zasebnost
               vsakdo na tem svetu, v zasebnost drugega. Tako da res, če menite, da je z zakonom o
               detektivski dejavnosti, kaj narobe, da preveč posega v svobodo, potem se boste morali
               tudi v opoziciji krepko posuti s pepelom, zakaj ste ta zakon nekoč spravili skozi
               vlado in parlament, in ga razveljaviti in se opravičiti javnosti, ker ste posegali v
               svobodo. Jaz sem prepričan, da ta zakon ne posega v zasebnost, če ga natančno
               prebereš. Če se ga spoštuje, ne posega v zasebnost in z njim ni kakšnega večjega
               problema.</p>
               <p>Torej, jaz mislim, da se iz te teme, iz teh določb dela absolutno prevelik cirkus, da
               se jih poskuša, tako kot ponavadi, predstavljati z najbolj črnega zornega kota, da se
               poskuša podtikati neke namene, ki jih definitivno nimamo, in če bo treba, bom še
               stokrat ponovil: ljudem v javni upravi zaupamo, zlorabe in kršitve pa bomo odkrivali
               in preprečevali.</p>
            </sp>
            <sp xml:id="SDZ4-Redna-26-2007-03-29.sp155">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Drobnič.</p>
            </sp>
            <sp xml:id="SDZ4-Redna-26-2007-03-29.sp156">

               <speaker>MAG. JANEZ DROBNIČ:</speaker>

               <p>Hvala lepa za besedo. Lepo pozdravljeni, minister s svojimi sodelavci, kolegice in
               kolegi. Ja, dalo se je iz teh razprav razbrati, da vsi nekako čutimo, da problem v
               zvezi s koriščenjem bolniških ali zlorabo bolniških ali s prevozi na delo so. S tem
               se tudi jaz strinjam. Je pa vprašanje, ali smo izbrali pravi instrument, da bi to
               odpravili. To je zdaj vprašanje v tem državnem zboru. Ali imamo tudi druge
               instrumente, s katerimi bi bolje posegali v to, ne da bi se nevarno približali
               poseganju v zasebno sfero. Navedel vam bom predloge, ki bi lahko bili uporabljeni,
               kjer bi dosegli dobre učinke. Namreč, s poseganjem v zasebno sfero oziroma
               nadzorovanjem uslužbencev se dotikamo tudi tistega vprašanja mobbinga, kar je v
               zadnjem času - in kolegica poslanka je to omenila - to je zasledovanje, nadzorovanje,
               ustrahovanje, sledenje, pa še kaj drugega, kar je seveda namenjeno nekim dobrim
               namenom, se pa lahko hitro izrodi in tudi poruši zaupanje med sodelavci, tako da se
               doseže negativen učinek.</p>
               <p>Kako je s tem bivanjem? Kje biva? A veste, zdaj so to termini v tej državi, kjer
               nekje bivaš, kjer nekje stanuješ, pa kjer nekje spiš, pa kjer se voziš. In zdaj bomo
               mi to nadzorovali - kje kdo spi, kje kdo biva ali kje... Zapletli se bomo v nemogoče.
               Tisti, ki bodo želeli to zlorabljati, bodo to naredili. Prijavili se bodo na najbolj
               možno oddaljeno lokacijo in nekaj počeli vmes, morda kje drugje prespali, polovico
               tu, polovico tam. Namreč, ravno pri policiji in pri vojski se je ugotovilo, da
               nekateri zaslužijo s prevozi več kot s plačo. Namreč, ta prevoz je pravzaprav
               najbolje plačan, bolje kot samo delo. Ali ni to zanimivo? Ali imajo v drugih državah
               kaj podobnega? Nimajo teh problemov. Lepo vas prosim! Dvignite plače za toliko,
               pavšal, potem naj si pa ljudje uredijo svoje prevoze in bivanja, kjer želijo, po
               lastni presoji, pa ne bodo nikogar motili. To naredite!</p>
               <p>Kaj je v zvezi z nadzorovanjem, ali je kdo na bolniški ali ni na bolniški. To je
               problem zdravnikov, ne pa problem pacientov. Je bilo malo namignjeno, kaj je s
               psihonevrozo, nevrozo, psihozo, če jo imaš. Ali mislite, da tem priporočajo, da so
               doma? Ne, da se sprehajajo! Potem bo pa detektiv prišel, pa bo rekel, veste kaj, tale
               se je pa sprehajal, in zapletli se boste v nemogoče pripetljaje. In to ni dobro. Če
               je kdo, je kršil zdravnik. In nadzorujte zdravnike, ali oni zlorabljajo ta institut,
               zato ker se ne poglobijo, zato ker je enostavno ali zato ker imajo neke povezave, da
               to počno. Tu pa imajo težave s predstojniki. Ko se obrnejo na zdravniške konzilije,
               zdravnike ali kaj podobnega, ne dobijo nič odgovora, zdravnik samega sebe zaščiti.
               Pravi, ja, jaz sem mu napisal bolniško zato, ker sem pač sumil, da bi nekaj bilo.
               Oprosti, ti moraš za tako dejanje odgovarjati, zlati če imaš dobro plačo. Če menedžer
               odgovarja, če preddelavec odgovarja, če delavec odgovarja, potem naj tudi zdravnik
               odgovarja za to. Ne pa delavca, ni treba delavca nadzorovati. Če je pa on slučajno
               bolan, pa ima to bolezen in bi moral doma počivati, vi ga ne boste privezali, da ne
               bo zlorabljal. Lahko, da bo šel ven, delal v svojo škodo. Takoj pomislimo na to, kaj
               če bo on delal na gradbišču; v redu, morda bo zlorabljal. Kaj pa tisti, ki imajo delo
               na daljavo in tisti ponavadi najbolj zaslužijo, advokati in tako naprej. Ne, advokati
               niso na bolniški, ampak so pravniki in ostali, ki se lahko ukvarjajo z veliko bolj
               donosnimi dejavnostmi - so na bolniški in nekaj naredijo, napišejo - recimo kolumno,
               ko si na bolniški pa napišeš kolumno in ti prinese toliko in toliko. Kako boste pa
               tukaj naredili?</p>
               <p>Torej, nadzorujte zdravnike, pavšal dvignite glede teh prevozov in ne boste nič
               sledili. Če pa želite nadzorovati, potem pa ne uveljavljajta detektivov. Zdaj imamo
               sodobnejše načine - čipe. Čipe namestite, to je obveznost v službi, in potem preko
               satelita boste spremljali in boste videli vse: kje se pojavljajo, kje hodijo in potem
               to je tajno sledenje, spravite v tajne škatle, samo potem ne smete pač ustanoviti
               neke komisije in jih potem poslati, da bo te tajnosti odkrila. Torej to je to.</p>
               <p>Poseganje v zasebno sfero. Treba je pogledati kaj je neustrezno obnašanje, kaj ga
               generira in kaj ga odpravlja; pravi vzrok tega, kar je. To je najbolj enostavna,
               prikladna rešitev, ki ste jo našli. Sam menim, da ni najboljša. Ostali dve, ki sem
               vam ju predlagal, sta boljši, sta boljši! Da ne boste rekli, da kritiziram zato, ker
               nekaj ni v redu. Vam predlagam rešitev. In tako imajo tudi drugod. Če pa bo potrebno
               detektive in to. Oziroma, rad bi še povedal, če smo v zasebni sferi uvedli možnost
               detektivske dejavnosti za takšne namene, da bomo to nadzorovali, pa smatramo, po
               trdni presoji, da to ni v redu, potem ne prenašamo teh modelov še na javno sfero. Ni
               nič posvečeno za to in ni nič izenačevanje v slabem kakšen dober korak naprej. Dajmo
               narediti izenačevanje v dobrem. To so te moje pripombe. Problem bolniških in prevozov
               in tako imenovanih zlorab, formalnih in neformalnih; ta problem pa je, s tem se pa z
               vami povsem strinjam.</p>
            </sp>
            <sp xml:id="SDZ4-Redna-26-2007-03-29.sp157">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Drobnič. Besedo ima poslanec Miran Potrč. Izvolite.</p>
            </sp>
            <sp xml:id="SDZ4-Redna-26-2007-03-29.sp158">

               <speaker>MIRAN POTRČ:</speaker>

               <p>Hvala lepa. Jaz mislim, da je ena od slabosti pripravljanja naše zakonodaje, da po
               pripravljenem predlogu mislimo, da ga moramo braniti za vsako ceno in z vsemi
               argumenti, ki kdaj pa kdaj tudi to niso. In da ni koristno, da morda dobronamerni pa
               kdaj tudi zlonamerni kritiki prisluhnemo in vidimo, ali naj bi sedli, razmislili in
               morda nekoliko korigirali odločitev. To, o čemer danes govorimo, je zame tipičen
               takšen primer. Gospod minister nam očita, da zganjamo velik pomp okoli določb, ki so
               predlagane. Res, morda ga zganjamo, toda kdor je poslušal ministra, tudi on zganja
               velik pomp okoli določb, ki so predlagane. Misli, da bo na ta način rešil pomemben
               del državnega proračuna, nezakonitosti, zlorab in podobnega, in ne sprejema, da bo
               kolateralna škoda zaradi takšnega ravnanja, na katero mi opozarjamo, to so medosebni
               odnosi, to je možnost zlorab, to je možnost poseganja v zasebno sfero, to je
               spodbujanje prijav medsebojnih, to je tudi najemanje detektivov po prosti presoji
               predstojnika, ker po prosti presoji sedaj o tem odloča sam oziroma določi, poveri
               nekomu drugemu ali najame detektiva. Vse to ni pripravljen slišati niti z eno samo
               besedo. Mislim, da to ni dobro.</p>
               <p>Pri tem mnogokrat sem že imel priložnost in čast ministra poslušati, ko je
               argumentiral svoje predloge in moram reči, da to zna delati in da je sposoben
               retorik. Moram pa reči, da zelo rad pri tem tudi kakšno reč potvori in je ne prikaže
               kot čisto resnico in da tu in tam rad kakšno stvar tudi komu od nas podtakne. Tako
               nam želi podtakniti, da smo mi za to, da zagovarjamo lenobe, da zagovarjamo tiste, ki
               kršijo zakone, da bi radi zlorabe v proračunu. Zakaj? Ali je to korektno in pošteno
               do nas, ki smo opozorili na to, da predlagane rešitve enostavno niso idealne in da bi
               o njih bilo vredno razmišljati, tudi poznavajoč in na podlagi dejstev, ki jih
               poznamo, glede odnosov v javni upravi. Ljudje se bojijo za svoj položaj. Mobbing, ki
               je bil omenjen, je prisoten, tudi v javni upravi. Prisoten je tudi drugod, samo
               verjetno lažje vplivamo neposredno na odnose v javni upravi, ki so sestavni del konec
               koncev tudi našega dela v tem državnem zboru, v vladi in še marsikje, kot pa v
               zasebnem sektorju.</p>
               <p>Tako mislim, da bi bilo vredno, gospod minister, predstavniki vlade, razmišljati, ne
               pa se zopet vračati na to, kaj se je dogajalo pred letom, dvema, petimi leti. Gospod
               minister očita tudi moji stranki, da smo bili v vladi. Ja. Bili smo v vladi, v kateri
               je bil tudi on. Državni sekretar je bil, odgovoren za posle, o katerih danes
               govorimo; in to dober državni sekretar, da bo slišal mojo pohvalo. Samo ne vem, zakaj
               tega danes noče priznati in zakaj komu drugemu očita, če je skupaj z njim deloval za
               to, da bi se javna uprava tudi modernizirala in da bi postala takšna, kot je v 1.
               člen načel zakona o javni upravi tudi sam zapisal in jih zagovarjal. Mislim, da so to
               čisto brez potrebe poceni kritike, jih ne kaže uporabljati pri resnem zakonu.</p>
               <p>In povedal bom še nekaj, kar lahko štejete kot demagogijo, je pa primer, ki je tudi
               mogoč. V sredstvih javnega obveščanja, pa ni važno, kje, da jih ne bom poimenoval in
               delal reklamo, smo slišali za primer, kako lahko preko sledenja pride do nemogočega
               položaja in krivic posameznika. Bil je na bolniški, šel je obiskati bolno mater, kot
               invalid, bil je zasleden, prijavljen, odpuščen - nima možnosti prejemati nadomestila,
               premlad je, da bi šel v pokoj, in pred tem, kaj se bo z njim eksistenčno dogodilo. Za
               to ne krivim detektiva, da ne bi kdo narobe razumel, detektivi opravljajo svojo
               dolžnost in je tisto, kar mu je bilo naročeno, prijavil, ampak krivim tiste, ki je
               bil toliko nečloveški, da ni znal ločiti ene, druge, tretje razloge, povode in
               posledice in je bil pripravljen to storiti, kar smo bili obveščeni, da naj bi bila
               resnica. Dajmo tudi o tem razmisliti in oceniti, ali so ukrepi, ki jih predlagamo,
               sorazmerni s tistimi, tako kot gospod minister govori, posamičnimi primeri, ki bi jih
               rad s tako pomembnimi rešitvami v tem zakonu razrešil. Jaz osebno verjamem, da bi
               mnoge teh posamičnih primerov rešil tudi razgovor, rešilo medsebojno zaupanje med
               predstojnikom in podrejenim, rešili ustrezni medsebojni odnosi in da za to ni
               potreben detektiv in preko njega potem ugotavljanje krivde na podlagi proste presoje,
               ki je lahko tudi posledica boljših ali slabših odnosov do posameznega podrejenega, ki
               so tudi z marsičem, z marsikaterimi razlogi, ki so na strani krivde predstojnika, ne
               pa podrejenega lahko prisotni. Jaz tega predloga ne bom podprl in če bo postal
               vsebina zakona, tudi zakona ne, čeprav sem povedal, da so druge rešitve lahko čisto
               potrebne. Hvala.</p>
            </sp>
            <sp xml:id="SDZ4-Redna-26-2007-03-29.sp159">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Ker vidim, da je še vedno želja po razpravi, odpiram nov krog. Prosim
               za prijave. Imamo devet prijavljenih poslancev. Besedo ima poslanec Boštjan Zagorac.
               Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp160">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Sam se moram tudi dregniti v tisto, kar je
               pred menoj že omenil kolega Potrč. In to je očitek, da ščitimo tiste, ki zlorabljajo
               in ki hlinijo svojo bolezen. Govorim o statističnih podatkih, ki jih imam, gre za 2%.
               Tudi če najamete vojsko pa oklepnike 8x8, verjemite, da teh 2% bo vedno ostalo, z
               detektivi ali pa brez. Ampak daleč od tega, ščitimo tiste, ki jim vi hočete naprtiti,
               da hlinijo bolezen, in ščititi in z represijo gojiti prijazno upravo in s pištolo
               loviti nekoga, ki naj bi hlinil bolezen, je bolno, jaz drugače ne morem reči, ampak
               to je bolno. Ker vemo, da detektivi nosijo tudi orožje, ne samo fotoaparata. Zanimivo
               je tudi to, da se tako na veliko favorizira detektive, da se ne daje več ta
               pristojnost, bom rekel, tudi predstojnikom ali predstojnikom ali pa samo
               predstojnikom. Zakaj rabimo detektive? Sicer je to zelo donosen posel, pa me zanima,
               če ima vlada mogoče v mislih, pa ustanavlja kakšno svojo detektivsko agencijo. Mogoče
               se bo imenovala Petek, Nedelja - kakorkoli pač. In ostali poslanci, ki boste
               glasovali o amandmajih, pa saj ne verjamete kot poslanci ali kot ljudje, da to, kar
               bomo danes izglasovali, da je to prav. Mogoče je tudi žena ali mož od koga izmed vas
               zaposlen v javni upravi, pa menda si ja ne boste dovolili, da mu bo kdo sledil.
               Toliko pa zaupate svojemu partnerju, da veste, da ne hlini bolezni; pa pri tem mogoče
               še ugotovili kakšne druge nevšečnosti, ki vam ne bodo po godu, pa bo zaradi tega
               nastala cela, pa ne bom rekel "štala", ampak zanimiva zgodba doma v družinskem
               razmerju, ker bo detektiv streljal za vašo ženo ali možem, ampak kot ljudje si tega
               enostavno ne morete dovoliti. Razen, kot sem že prej dejal, če ne bodo nekateri, ali
               nekatere vladne strukture, ali nekateri partnerji vladnih poslancev ali poslank
               izvzeti iz tega sledenja; da oni pa ne bodo spadali v tisti sum, ki je bil omenjen,
               da nekdo hlini bolezen. Jaz sem še vedno prepričan, da je treba ljudi v javni upravi
               in tudi drugod motivirati za to, da jim ne bo treba doma ostajati, tisti, ki imajo pa
               to željo, da so vedno bolni in jim ni za delati, njih pa - tista 2%, kot sem rekel -
               tudi z detektivi in z vojsko ne bo nikoli možno odstraniti z določenega delovnega
               okolja. Hvala.</p>
            </sp>
            <sp xml:id="SDZ4-Redna-26-2007-03-29.sp161">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Vili Rezman.</p>
            </sp>
            <sp xml:id="SDZ4-Redna-26-2007-03-29.sp162">

               <speaker>VILI REZMAN:</speaker>

               <p>Minister je pogrešal drugačne predloge. Bili so, na primer LDS-v v zvezi z
               inšpekcijo, jaz bi ga podprl, pa nimam nobenih ljubezenskih razmer z LDS. Minister je
               govoril o tem, da gre za izjemno redke primere; nad tako izjemno redke primere se ne
               gre z zakonom. Minister je govoril o abscenci, abscenca se rešuje z analizo vzrokov
               in z odpravo vzrokov in ne z detektivi in z javnimi sledniki. Mi se ne bojimo
               nadzora, bojimo se zlorabe nadzora.</p>
            </sp>
            <sp xml:id="SDZ4-Redna-26-2007-03-29.sp163">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Milan Cvikl.</p>
            </sp>
            <sp xml:id="SDZ4-Redna-26-2007-03-29.sp164">

               <speaker>MAG. MILAN M. CVIKL:</speaker>

               <p>Hvala lepa, predsedujoči. Lep pozdrav vsem! To je zelo zanimiva diskusija. Ta
               diskusija je zanimiva zato, ker kaže z obrazložitvami ministra, kako in kam daleč je
               padla ta vlada. Načeloma je možno zagotoviti učinkovitost, transparentnost in
               zakonitost dela katerekoli organizacije z dvema načinoma vodenja. Zakaj sem omenil
               transparentnost, učinkovitost in zakonitost? Zato, ker so to razlogi zaradi katerih
               vlada pravi, da je treba po skrajšanem postopku tako pomembno spremeniti zakon o
               javnih uslužbencih. Jaz mislim, da temu ni tako, da to ni potrebno narediti in da je
               treba ta amandma zavrniti.</p>
               <p>Zakaj je potrebno zavrniti z amandmajem to, kar predlaga vlada? Obstajata dva načina
               vodenja: eden je vodenje z zgledom, drugi pa je vodenje s palicami in korenčki.
               Korenčkov zaradi znanih omejitev, ne bom tukaj razglabljal o vsem, kar počnete v
               plačni politiki, seveda, že dolgo tega ni v javni upravi. Ta vlada pa s predlogom, da
               bo sedaj uporabljala palico, vnaprej pove, da ni več sposobna voditi z zgledom. In
               jaz se s tem strinjam. Res je, ta vlada ne more voditi javnih uslužbencev z zgledom.
               Zakaj ne? Ker je prvi korak te vlade bil politično podrediti javne uslužbence. Gospod
               minister je odšel. Upam, da to kje posluša. Ker se mora vprašati, zelo dobro,da on
               tukaj razlaga, kako je vse dobro v slovenski javni upravi, naenkrat sedaj v teh dveh
               letih in pol, kar je on minister, prej ko je bil pa državni sekretar, odgovoren za
               približno ista vprašanja, pa ni bilo dobro. Ampak analize mednarodnih institucij
               kažejo, da je učinkovitost slovenske države padla s 56. na 61. mesto v času mandata
               te vlade, tudi in v povezavi s tem, da imamo sedaj politično kompatibilne javne
               uslužbence. In ker ti politično kompatibilni javni uslužbenci navkljub vsemu ostajajo
               na nekaterih pozicijah, in ker ni več korenčkov, je potrebno uporabiti palice. To je
               današnja zgodba.</p>
               <p>Strinjam se z bivšim ministrom Drobničem. S popolnoma napačnim instrumentom, s
               popolnoma napačno palico skušate rešiti tako imenovani problem bolnišk v javni upravi
               in tako imenovani problem tega, da ljudje niso dovolj dobro nagrajeni in imamo
               mehanizme tako imenovanih nepavšalov, ampak plačevanja po prevoženih kilometrih in se
               dogaja v neto prihodkih posameznikov, kar se dogaja. In zdaj reči, da boste zato
               uporabljali zasebne detektive, ker je to zlorabljeno v zasebnem sektorju, je pa višek
               sprenevedanja. Ne vem, koga prepričujete. Koga prepričujete, da je to prava metoda za
               vodenje v javnem sektorju? Zelo zanimivo je, da vlada ni uspela narediti
               primerjalnega pregleda - ker ga ni mogoče narediti. Ker takšnega primerjalnega
               pregleda ni mogoče narediti. Še več, vlada je celo kasneje lepo povedala, da še
               posebej v državah, kot so skandinavske, ne poznajo niti ureditve zasebnih detektivov.
               Ampak to je zdaj že druga zgodba. Če ta vlada smatra, da zasebni detektivi niso prava
               rešitev, dve leti in pol vladate, pridite z zakonom in jih ukinite! Reči pa, to je
               slaba rešitev, ampak to slabo rešitev bomo uporabljali zato, da rešujemo problem.
               Podrejanje javnih uslužbencev je pa izkazovanje nesposobnosti te vlade, da ne zna
               voditi z zgledom in da bo vodila državo s palicami. Državo se vodi s palicami v
               avtoritativnem sistemu.</p>
               <p>Sam bom seveda amandma, ki je predlagan, in to je, da se 1. člen črta, podprl. In
               upam, da tudi glede na današnjo razpravo, ker slišim veliko koalicijskih poslancev,
               da bodo vendarle ljudje dojeli, da če želijo imeti partnerstvo v Sloveniji,
               potrebuješ partnerstvo s svojimi podrejenimi najprej. Voditi jih moraš z zgledom, ne
               s palicami, če že korenčkov nimaš. In to je zgodba današnjega popoldneva. Gospoda
               ministra, ki se mu zdi to smešno, bi rad spomnil, da je še nekaj let nazaj govoril
               nekaj popolnoma drugega. In ne vem, od kod mu je padla ta ideja. Hvala lepa.</p>
            </sp>
            <sp xml:id="SDZ4-Redna-26-2007-03-29.sp165">

               <speaker>PODPREDSEDNIK SAŠO PEČE:</speaker>

               <p>Hvala tudi vam na vsebinskem prispevku. Besedo pa dajem poslancu Bojanu Starmanu.
               Izvolite.</p>
            </sp>
            <sp xml:id="SDZ4-Redna-26-2007-03-29.sp166">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Vse skupaj prav lepo pozdravljam! Bom
               kratek. Pri tem zakonu oziroma pri tovrstnem nadzoru se mi poraja vprašanje
               smiselnosti takega nadzora. Dejstvo je, da dolgoletna praksa, ki jo imam predvsem s
               področja delovnih sodišč, ki so odločala, govori, da kdorkoli je bil zaradi
               kakršnegakoli prekrška v podjetju suspendiran oziroma odstranjen z delovnega mesta,
               je izgubil službo, bil degradiran ali kakorkoli že, če ne na prvi, pa na drugi
               stopnji ali na neki višji stopnji je bilo vedno dosojeno v prid delavcu. Ne glede na
               to, kakšne posledice, kakšne krivde je imel. Zato je nepotrebno to delo, ker bomo
               samo zatrpali sodišča, praktično se bodo primeri vlekli 8, 10 let, potem pa bodo
               padale sodbe, ki bodo še dodatno povečale stroške države, ker bo plačevala delavce za
               nazaj, jih morala sprejeti v službo. Jaz iz svoje prakse ne poznam primera, mogoče
               sem spremljal samo takšne, ki so bili taki, da bi bila kakršna koliko obsodba,
               dosodba v takšnih primerih v korist delodajalca, ki je v tem primeru tudi država.
               Zato res ne vem... Mislim, da bi bilo potrebno poiskati oziroma doseči spoštovanje
               reda in delovnih dolžnosti in obveznosti na načine, ki so za to normalni, predvideni,
               brez kakršnih posebnih ukrepov oziroma detektivskega sledenja ali kakorkoli. Tu res
               ne vidim velikih učinkov, vidim pa veliko brezpotrebne škode oziroma razburjenja.
               Zato sprašujem seveda in smatram, da bi bilo mogoče pametno ta način dopolniti
               oziroma spremeniti. Hvala.</p>
            </sp>
            <sp xml:id="SDZ4-Redna-26-2007-03-29.sp167">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Pavle Gantar. Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp168">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Torej v zadnjem času se mi zdi, se soočamo - ali
               vsaj jaz opažam, mogoče sem bolj dojemljiv za to - , da se nekako ti periodični
               izbruhi samohvale ministra Viranta pojavljajo čedalje pogosteje in da bolj, kot se
               pogosto pojavljajo, bolj so brez razloga.</p>
               <p>Ni gospod minister Virant izumil ideje prijazne uprave, niti ne ideje kompetentne
               uprave, kaj šele e-uprave. Zato seveda se mi zdi, da bi bilo vendarle dobro, če na
               polovici mandata in nekaj čez, premisli, kaj je bilo storjeno in kaj ni bilo
               storjenega. Ne vem, kdaj bo imel čas, se mu zahvaljujem, da je prišel, kdaj bo imel
               čas, da bi mu mogoče le v neki diskusiji, odprti in prijateljski, pojasnil, da mogoče
               vendarle na model nekoliko modificirane vebrovske birokratske organizacije javne
               uprave ni mogoče učinkovito aplicirati nekaterih, ne vseh, načel in principov
               modernega upravljanja z viri, resursi in redkimi dobrinami, kot so pravne in druge
               ureditve. Žal ne, ampak mogoče bova kdaj, ko bova oba razrešena vseh funkcij, imela o
               tem razpravljati.</p>
               <p>Ni mi potrebno, nimam časa oziroma nima priložnosti, da bi razpravljal o tem, da je
               ena izmed pomembnih rešitev problema javne uprave v tem, da se mogoče nekatere
               dejavnosti in funkcije javne uprave z javnimi pooblastili prenesejo na za to
               usposobljene, odgovorne institucije, ki v imenu in za račun javne uprave ali pa tudi
               uporabnikov teh storitev opravljajo to delo. Nekaj tega je bilo narejenega. Nekaj od
               tega je bilo narejenega ne preveč dobro. Ena izmed zadev, ki se je spomnite, je bila
               ta, da smo na notarje prenesli nekatera, tudi rutinska, čeprav ne povsem rutinska
               opravila v zvezi overavljanjem in podobnimi zadevami. To je tipičen prenos javnih
               pooblastil na neko strukturo, ki je izven te javne uprave. Res je, napaka ni bila v
               prenosu, napaka je bila v tem, da nismo dobro zregulirali, koliko smejo računati,
               kako smejo računati in kakšne so njihove pristojnosti po posameznih predpisih in
               podobno. Zato, namesto da bi storili to, smo pravzaprav nazaj na upravne enote
               prenesli dejavnost overovljena in podobnih zadev in nazaj prinesli v funkcije,
               namesto da bi jih mogoče pustili tam, boljše zregulirali in dosegli nek napredek na
               tem. Mislim, da lahko javno upravo razbremenimo, seveda s spremembami predpisov, ki
               zahtevajo manj regulacije in seveda hkrati s tem, da določena opravila prenesemo
               izven samega sistema javne oziroma v ožjem smislu tudi državne uprave. O tem z
               ministrom nisva imela priložnosti razpravljati, ampak nekoč mogoče nekoč bova.</p>
               <p>Seveda, primer davčne uprave. Jaz moram reči, da je ideja, da je končna faza
               elektronske informacijsko podprte davčne uprave, ko vi dobite domov ali preko
               internega ali s pismom, predizpolnjeno davčno napoved, seveda trend in cilj in smo ga
               zagovarjali že pred tem, že pred to vlado, to mora minister Gregor Virant vedeti. Res
               pa je, da so nekdanji nekateri uradniki na DURS-u to možnost precej močno zavračali.
               Ampak jasno je, da je šel trend v to smer. In na davčni upravi danes, spoštovani
               minister Virant, skorajda nič ne gre tako, kot bi moralo iti, na žalost. Jaz vam
               lahko primer, imam svoj majhen primer, nepomemben za davčno upravo, malo bolj za
               mene, ker gre za moj denar seveda, ampak nič posebnega. Danes se rešujejo, se
               ukvarjajo z enostavnim problemom iz leta prejšnje davčne napovedi in že morajo delati
               na novih zadevah in tako naprej. Jaz tu pa tam pokličem, ne upam si obremenjevati
               davčnih uslužbenk, ker vem, da so obremenjene bi rekel, in da so v narekovaju, če bi
               uporabil znameniti film, ime filma Almodovarja "Na robu živčnega zloma". Ker so
               preobremenjene in ker vem, da jih "zasuvajo" s tekočimi zadevami in bodo že mogoče
               tisti moj mali problem nekoč rešile. Ne, ne gre za to. Več kot to menim, menim, da
               danes davčna uprava, vprašanje, če dobro ve, koliko vseh davkov mora pobrati in če to
               znajo res dobro preveriti. Ampak to ni problem tega direktorja, problem je tega, da
               se ne zavedate zadosti dobro in zadosti jasno, da je problem davčne uprave
               informatizacija, da je problem davčne uprave v tem, čemur se reče zaledni
               informacijski sistemi, baze podatkov, povezovanje, tako imenovanih Back office. In če
               nimate Back offica, ne se hvaliti s prej izpolnjenimi davčnimi napovedmi, ker boste
               morali še več storiti za to, da bo stvar funkcionirala. In bojim se in upam,
               pričakujem v dobro, bi rekel, države in v škodo tistih, ki morajo plačevati davke, da
               veste, kaj počenjate. To je mimogrede okoli tega.</p>
               <p>Kar zadeva ta zakon, bi rekel naslednje, gospod minister, tukaj moram poudariti
               uvodoma, da se s tem, kar je kolega poslanec Drobnič povedal, popolnoma strinjam.
               Temu dodajam seveda nekaj lastnih opažanj, in sicer da absentizem v javni oziroma
               državni upravi je problem, obstaja. Vsi, ki smo delali v tej upravi, vemo, da
               obstaja, in vemo, da je od organa do organa različne, od sektorja do sektorja
               različen. Zato bi bilo dobro - in na to sem vas opozoril že na odboru za notranje
               zadeve - , da bi bilo dobro, če bi nam dali pregled tega absentizma po, recimo,
               ministrstvih, zakaj je v nekaterih ministrstvih tega več, zakaj je v nekaterih
               oddelkih ali službah tega več. Kje so razlogi, kako ocenjujete razloge in zakaj
               prihaja do njega? Prav gotovo je, recimo, v nekaterih inšpekcijskih službah tega
               absentizma veliko. Prav gotovo je tam, kjer so uslužbenke in uslužbenci včasih,
               poznam te razmere, soočeni, recimo, z neizvršljivimi zahtevami nadrejenih, je eden
               izmed možnih beg tudi begov k absentizmu. Tam, kjer so soočeni s politično samovoljo,
               da morajo nekaj ukreniti, četudi jih strokovna in legalistična etika zavezuje, da
               tega ne storijo in podobno, tam se absentizem zelo močno pojavlja. In zato je analiza
               vzrokov absentizma boljša in njihovo odpravljanje je bolj pomembno od tega, ali
               uvedemo detektive ali ne detektive.</p>
               <p>Očitali ste nam, da je ena od prejšnjih vlad, ni važno katera, jaz sem bil v vseh
               prejšnjih tako rekoč, uvedla zakona o detektivih, in da je to naše lastno maslo in da
               naj to spremenimo, če želimo. Jaz bi rekel - jaz se s tem sicer nisem ukvarjal - ,
               ampak na osnovi izkušenj in tega, kar vem, bi rekel, da je bila zelo modra odločitev,
               da se je reklo, da se detektivska dejavnost ne sme nanašati na državne organe. Imeli
               smo en primer, kjer je prišlo do, recimo, nehotenega, hotenega zasledovanja enega od
               uslužbencev, ki je nekaj delal drugače, kot bi nekdo od klientov mislil.
               Predpostavljate si, da imate velike in mogočne kliente, "developerje", z veliko
               denarja, ki, recimo, želijo sforsirati neko določeno odločitev, recimo na področju
               prostora, in da s pomočjo detektivskih metod razkrijejo nekaj osebnih lastnosti
               kakšnega uradnika in je to lahko predmet izsiljevanja in pritiskanja. Te osebne
               lastnosti so lahko popolnoma nepomembne z vidika primera. Zato je prav, da smo
               prepovedali, da bi se detektivska dejavnost lahko nanašala na dejavnost in odločanje
               in ukrepanje državnih organov in tisti, ki bo to hotel spreminjati, bo naletel na
               odpor vsaj s strani mene.</p>
               <p>In druga zadeva je ta, da menim - sami ste rekli, da na nek način ta detektiv ne bo
               imel večjih pooblastil, kot jih imajo uslužbenci javne uprave. Torej lahko to
               dejansko dela za tistih nekaj, za tisto peščico, za katero so rekli, peščico, lahko
               to opravi generalni sekretar, po pooblastilu šef kadrovske službe, kadrovski
               uslužbenci v kadrovskih oddelkih. To je pač delo, ki prihaja z njimi. Če ste
               generalni sekretar na ministrstvu, to ni funkcija, v kateri bi lahko ugajali vsem. To
               je pač tako. Ali pa šef kadrovske službe ali pa nekdo v upravnem nadzorstvu, v
               inšpekciji. Menim pa, da je zelo slabo spustiti detektivsko dejavnost za takšen ali
               drugačen primer nad javne uslužbence iz razlogov, ki sem jih navedel, ker upravljajo
               z zadevami, ki so lahko še kako v privatnem interesu velikih, mogočnih klientov - ne
               malih, da se razume. In zato menim, da glede na obseg pojava, ki ga imamo, bi bilo
               potrebno ta pojav analizirati, iti na odpravljanje vzrokov, kolikor se da, popolnoma
               ne, in angažirati tiste službe na ministrstvih in oddelkih, ki so strokovne, ki to
               delajo, da odpravljajo tiste anomalije, ki se bodo pojavljale - vedno se bodo, toda
               vedno se je tudi treba boriti proti njim. Zato menim in se strinjam z vsemi tistimi,
               ki menijo, da je treba ta 1. člen črtati in da naj ne odpiramo in ne kličemo vraga,
               če smem tako reči, v javno upravo. Hvala lepa.</p>
            </sp>
            <sp xml:id="SDZ4-Redna-26-2007-03-29.sp169">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In dovolite mi, da se tudi sam pridružim vaši zahvali, da se nam je
               gospod minister Virant ponovno pridružil ob obravnavi njegove ideje in njegovega
               zakona. Mi pa nadaljujemo z razpravo. Besedo ima poslanec Geza Džuban. Izvolite,
               prosim.</p>
            </sp>
            <sp xml:id="SDZ4-Redna-26-2007-03-29.sp170">

               <speaker>GEZA DŽUBAN:</speaker>

               <p>Hvala lepa, gospod podpredsednik. Jaz sem med tistimi, ki so pogosto kritični tudi
               sami do sebe in do svojih kolegov in bi rekel, da je v tej hiši pogosto kar nekaj
               razprav, ki so do kraja neproduktivne. Vendar ta razprava, ki se zdaj odvija v tej
               dvorani, se mi zdi, da je izredno pomembna in da je in da bo produktivna z različnih
               vidikov do javnosti, morda tudi do tiste, ki je v začetku ploskala tej rešitvi, ki je
               v 1. členu tega zakona, do prepričevanja do nas med seboj, želel pa bi, da bi
               predvsem bila produktivna do vas, gospod minister. In ni treba, da tokrat upoštevate
               sugestije opozicijskih poslancev, pač pa sugestijo enega od vaših, iz stranke
               poslanca, ki je rekel, da je za razmisliti, da bi določilo 1. člena preoblikovali. In
               v tej smeri vam ves čas kolegi dopovedujejo in bom morda to jaz tudi na kratko
               počel.</p>
               <p>Tisti, ki se spomnimo prejšnjih koalicij in prejšnjih vlad, lahko rečemo, da takšno
               določilo v tisti koaliciji slučajno ne bi spravili skozi ta parlament. Namreč, takrat
               se je glasovalo dostikrat bolj svobodno in amandma, ki je pred nami, bi bil mimogrede
               podprt z dvotretjinsko podporo. Tudi danes po razpravi sodeč, če bodo kolegi ostali
               na svojih nogah in z ozirom na razpravo, ki je bila, ocenjujem, da bo ta amandma k 1.
               členu podprt in boste morali potem vsebino tako ali drugače k 1. členu preoblikovati,
               in upajmo, da bo ta razprava imela vpliv na novo vsebino tega člena. Govoril sem o
               javnosti. Če smo spremljali javnomnenjske raziskave, se je dejansko dogajalo to, da
               so ljudje ploskali rešitvi, kako bo zdaj država nadzirala v državi zaposlene, pri
               tistih, ki jim dobro gre. Morda je res to, da gre marsikateremU bolje kot
               gospodarstvu. Najprej naj rečem to, ali moramo slabe rešitve v gospodarstvu, ker
               pogosto se ljudem čudne zgodbe dogajajo, res prenašati tudi v državno upravo. In če
               so ljudje pogosto tam preplašeni ali prestrašeni, ni treba, da so še tukaj. In tisti,
               ki so v začetku ploskali tem rešitvam, morda tudi zdaj, ko nas poslušajo, če nas
               poslušajo ali pa če jim razložimo, kaj se lahko zgodi tudi njim ali pa njihovim,
               potem se zamislijo in ne ploskajo več in morda tudi teh rešitev ne podpirajo. In
               upam, da bo tako tudi danes v tej dvorani.</p>
               <p>Na eni strani je zelo enotno mnenje, da podpiramo neke rešitve iz tega zakona. Večina
               razprave je usmerjena na nadzor glede bolniške do 30 dni in prevozov na delo. Ne bi
               želel ponavljati zgodb, ki se lahko zgodijo. Pač pa je eden od kolegov zelo dobro
               usmeril zadevo, da ga skrbi ne samo nadzor, način nadzora in potem preoblikovanje
               zgodb ljudi, ki so na bolniški, in da jim omejimo gibanje kot nekim zaprtim zajcem
               ali premočenim mačkam, da se pa ne smejo gibati izven prostora bivanja in tako dalje;
               ali da, ne vem, če si prijavljen v Slovenskih Konjicah, da slučajno pa ne smeš priti
               v službo iz Ljubljane, da si ostal tukaj zaradi, ne vem, snežnih razmer, motenj v
               prometu in tako dalje. In nas skrbi predvsem zloraba nadzora. Da nadzor spremenimo v
               neko zlorabo na različne načine, ki so bili tu zelo dobro navedeni, tako daleč, da so
               kolegi omenjali: nadzor - da, ampak tisto, kar je dopuščeno meni, ni dopuščeno tebi.
               Imamo lep latinski rek, ki bi ga verjetno natančno znal kolega Moge povedati, sam si
               ne upam, ker se bom verjetno vmes zmotil. Z ozirom na to in na sankcije, ki lahko
               sledijo, in da marsikomu zagrenimo na tak način življenje, morda ni odveč, če se malo
               ponižamo in vas zaprosimo: razmislite. Tudi zaradi sugestij vaših strankarskih
               kolegov ali pa koalicijskih, ki so vas opozorili, premislimo še enkrat in poskušajmo
               zadevo preoblikovati. Hvala lepa.</p>
            </sp>
            <sp xml:id="SDZ4-Redna-26-2007-03-29.sp171">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Ljubo Germič. Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp172">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Kolegice in kolegi! Sam se bom v razpravi
               pridružil tistim, ki imajo pomisleke o rešitvi, ki jo prinašate v imenu vlade vi
               gospod minister, da se uvajajo določeni ukrepi nadzora nad zlorabami odsotnosti z
               dela ali opravičevanje nadomestil za prevozne stroške. Tukaj bi vas, gospod minister,
               opozoril na dejstvo,da je predlagatelj tega zakona vlada. Ampak ne morem mimo
               občutka, da je vlada podprla ta zakon zelo enostransko z enega vidika. Kajti mislim,
               da je bilo pri obravnavi na vladi zaznati odsotnost pomembnih pomislekov ministrstva
               za zdravje, ki bi morali opozarjati na to, da danes v Sloveniji tudi po ocenah
               Ministrstva za zdravje ne razpolagamo s podatki, ki bi opredeljevali razsežnosti
               pojava psihičnega nasilja na delovnem mestu. In v tem kontekstu obžalujem, gospod
               minister, da niste prisostvovali razpravi ali pa se mogoče pozanimali o vsebini
               razprave, ki je bila opravljena na Odboru za delo, družino in socialne zadeve, ki so
               resno opozarjali na probleme psihičnega nasilja, katerega pa v Sloveniji obravnavamo
               pravzaprav brez jasnih podatkov o obsegu tega nasilja.</p>
               <p>Tukaj bi vas, gospod minister, opozoril na zelo pomembne ugotovitve strokovnjakov, ki
               govorijo o tem in se oglašajo, da se je treba v Sloveniji resno lotiti problema
               psihičnega nasilja na delovnem mestu, saj gre za sistematično slabo ravnanje - torej,
               poudarjam sistematično slabo ravnanje s podrejenimi, kolegi ali nadrejenimi, ki
               lahko, če se takšno sistematično ravnanje izvaja kontinuirano, povzroča žrtvam
               bistvene bistvene posledice. Mi teh podatkov v Sloveniji nimamo, ampak nas
               vsakodnevna praksa opozarja, da je obseg takšnega ravnanja že zelo velik. Ocene v
               tujini govorijo o tem, da je takšnega obsega 10, 20%, ocene za Slovenijo pa so, da je
               takšnega ravnanja celo več. Ko gledam na eni strani ocene ministrstva za zdravje, ki
               govori o tem, da bo poseglo v pravice vezane na odsotnost z dela, torej v pravice,
               bolniških odsotnosti seveda skrbi ravnanje tega ministrstva, in seveda potem vlade v
               celoti, da pa vzrokov za to, da se nam dogajajo bolniške odsotnosti, ne odpravlja in
               jih zelo lahkomiselno niti ne želi spremljati. V tem kontekstu, gospod minister, vas
               seveda opozarjam na to, kar že sami govorite, da bi ponovno razmislili; če govorite o
               tem, da je zlorab malo, hkrati pa z zakonom uvajate besedilo, ki govori o tem, da
               naj, če bo izražen sum, ki bo seveda realen sum - kajti sum lahko nastane tako in je
               lahko predmet zlorabe - , bo ugotavljan znotraj kolektiva javnih uslužbencev. Ali
               mislite, da bo vredno početi ugotavljanje in preprečevanje teh zlorab na način, da
               boste znotraj kolektivov pravzaprav ustvarjali v okviru preiskav pogovore, ki bodo
               zahtevali od sokolegov izražanje mnenj enega proti drugim? Kajti sum je lahko
               "osnovan", lahko pa je tudi zlorabljen in o tem je bilo danes že veliko govora. In če
               govorimo v tem kontekstu mobbinga, ki se nam pojavlja kot zelo resen problem in potem
               tudi načenja zdravje in velikokrat je lahko tudi razlog, da iz razloga, ki ga ni,
               nekdo postane v tej presiji tudi tisti, ki bo lahko zaradi tega odšel na bolniško
               odsotnost. In tukaj danes nisem slišal razprave, ki bi govorila o tem, seveda razen
               vaše, gospod minister, ki bi govorila o tem, da bodo ukrepi, ki jih vi tukaj
               predlagate, obravnavali vsa ta vprašanja, na katera vas poskušamo iz različnih
               poslanskih skupin danes tukaj opozarjati. Če je zelo enostaven cilj doseganja
               preprečevanja zlorab lahko možno doseči z enostavnim ukrepom sledenja in preiskovanja
               teh zlorab, pri čemer pa zanemarjate širino vsega ostalega, kar lahko takšen ukrep
               prinese, se mi zdi ravnanje te vlade v tej točki vsaj neodgovorno. In predlagamo, da
               v podporo razmislekom razmislite tudi vi, ali ne bi bilo smiselno upoštevati vse
               pomisleke, ki so danes tukaj ponovno postavljeni pred vas, in da bi - tako kot vi
               govorite - uspešno upravljanje z javno upravo bilo dokazano tudi z dejanji.</p>
               <p>Dovolite nam, glede na to, da se mi srečujemo kot uporabniki storitev te javne
               uprave, da imamo mogoče tudi drugačno mnenje, kot ga imate vi. Jaz vas lahko razumem,
               da lahko predstavljate slovenski javnosti stanje, ki ga mogoče v realnem življenju le
               ni mogoče tako podpirati, in da ob tem s svojimi ukrepi ustvarjate zaupanje do ljudi,
               ki jim je v odnosu med vami kot ministrom, odgovornim za to področje, in med
               njihovimi ravnanji, ki so v vsakem dnevu v kontaktu z uporabniki, da recimo
               premislimo o tej rešitvi. In da bi bilo v tem primeru, glede na to, da je bilo na
               mizi kar nekaj rešitev, ki bi bile lahko dopolnilo k besedilu, ki ga vi predlagate,
               da s črtanjem tega člena premislimo o tem, da bodo rešitve, ki bodo sprejete, ne
               škodile tistemu namenu, za katerega pa je danes tu bilo pravzaprav tudi enotno
               rečeno, da se naj ukrepa proti zlorabam in da se naj ti ukrepi izvedejo na ta način,
               da ne bodo prinašali na drugi strani bistvenih negativnih učinkov. Hvala lepa.</p>
            </sp>
            <sp xml:id="SDZ4-Redna-26-2007-03-29.sp173">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo dajem poslancu Rudolfu Petanu. Izvolite.</p>
            </sp>
            <sp xml:id="SDZ4-Redna-26-2007-03-29.sp174">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, spoštovani! Danes smo slišali
               že ogromno stvari. Lahko rečem, da smo s primeri nekatere stvari pripeljali do
               absurda. Pogovarjali smo se o takih stvareh, kaj vse bi lahko bilo, če bi bilo v
               nekem skrajnem primeru možno. Tako je prav, da še tudi sam nekaj dodam k temu.</p>
               <p>Zanimivo je to, da bi želeli, recimo, izjemo pri tem, da bi bila velika krivica in
               velika nedemokratičnost, če bi javne uslužbence nadzirali, za vse ostale delavce -
               poudarek je na vseh ostalih, zato ker tudi javni uslužbenci so delavci, tako da se
               razumemo, takšna delitev, da niso bili delavci, je bila včasih -, za vse ostale
               delavce po Sloveniji, Evropi in po svetu pa velja, da se jih pač nadzira. Tako pač
               je. Ampak to je krivica, zato ker morajo biti izjeme. V vsakem sistemu morajo biti
               izjeme in verjetno bi tudi tu morale biti izjeme, da teh pa ne bi smeli - nas se tudi
               ne bi smelo nadzirati, ne? Se pravi, po tej logiki bi bilo treba vsak nadzor ukiniti
               - ne?</p>
               <p>Sam zastopam drugo stališče, da bi bilo treba zlorabe ukiniti ali pa vsaj omejiti,
               ker ukiniti jih verjetno ne bo mogoče. In zdaj bom dal en primer. Imamo 100 ljudi in
               od teh je 99 skoraj idealnih, eden ga pa "biksa". Vsi vemo, da je tisti eden bolj
               dojemljiv za vse ostale s svojim ravnanjem, da se bo prej tistih 99 nalezlo njegovih
               slabih navad, kot pa da se bo ta spremenil. Ampak to ne pomeni, da ga moramo pustiti
               pri miru, temveč ga moramo skušati prepričati, da ne dela prav. Da ne bosta potem
               nastala dva iz tistega, pa trije pa štirje, pa bodo počasi vsi delali, pa bodo kršili
               - ne vem - zakonodajo, pravila ali pa dajali slab zgled. Ker to ni samo to, da greš v
               službo, pa pri tem mogoče daš več kilometrine, tu so tudi druge stvari, ki dajejo
               slab zgled, ampak to je eden od teh, ki jih je pač treba omejevati. Prepričan sem, da
               je tistih 99 veliko slabše volje, zato ker vidijo enega, ki se iz njih norca dela -
               in kdo izpade bedak? Tistih 99, ki se držijo pravil in delajo vse tako, kot je treba!
               V tem je problem. V tem je ravno velik problem.</p>
               <p>Že prej sem v imenu poslanske skupine dejal, da je vsak nadzor neprijeten, to je
               dejstvo. Ampak tako pač je, življenje je tako urejeno, da imamo kar naprej kup
               nadzorov, takšnih ali drugačnih. Celo življenje nas to spremlja. Ampak dobro, za koga
               je to bolj problematično? Za tistega, ki bi rad neka osnovna pravila, ali zakon, ali
               karkoli kršilo, delal drugače, kot veljajo splošna pravila, kot velja zakon, za tiste
               je to problem.</p>
               <p>Če je policist na cesti, to ni problem za tistega, ki se drži vseh prometnih
               predpisov, ampak za tistega, ki - dobro, če vozi več, kot je dovoljeno, pa je radar,
               za tistega je problem, za ostale ni nobenega problema. Za tiste je celo dobrodošlo,
               ki se držijo pravil, da je tudi policist na cesti, da ne pride divjak, pa tebi naredi
               problem, pa imaš ti nesrečo, če si se držal predpisov. V tem je problem.</p>
               <p>In govoriti o tem, da se da stvar tudi drugače rešiti na splošno, to ni nič drugega
               kot izgovor, da se nič ne reši, ali če mi nič ne ustreza, ali pa če sem proti nečemu,
               potem pač rečem: "Dobro, to se da drugače rešiti, ti pa reši, kakor želiš. Ko boš dal
               pa drugo rešitev, bom jaz rekel, da se to da drugače rešiti." Takšni smo ljudje in to
               tako je. In glede na to, da je bilo danes uporabljeno ogromno skrajnosti. Slučaji, za
               katere ne vem, ali se sploh lahko zgodijo, teoretično so možni, v življenju pa mogoče
               bolj redko, pa bom še mogoče jaz dal kakšen tak primer. Pa bom začel pri primeru, ki
               ga je minister podal. Mislim, da so v državni upravi našli 90 takšnih, ki so
               ponaredili diplomo. Se pravi, med 30.000 so jih našli 90. Pa kaj je to 90, to ni nič,
               to se sploh ne splača! Ampak, gremo gledati drugače. 90 si je tako ali drugače
               ponaredilo diplomo, so se izdajali, da so nekaj več, so za to prejemali plačo,
               ostalih 30.000 državnih uslužbencev je pa moralo biti bedakov, pa so morali
               diplomirati na šoli, zato da so dobili isti status pa isto plačo. Zdaj pa ne vem, kaj
               je zdaj bolj normalno, ali tistih 90, ki so si stvari naredili lagodneje, ali tistih
               30.000, ki so normalno dobili diplomo po naravni poti. In zdaj se bom vprašal, kdo je
               zdaj kriv: država, ali neki minister, ali kdorkoli pač, ki je odredil takrat, ko so
               našli prvega, ki je ponaredil diplomo. Verjetno se je problem začel takrat, ko so
               našli direktorja Slovenskih železnic, ki ni imel diplome, zdaj ne vem, jo zdaj ima
               ali ne, to me ne zanima, ampak takrat se spomnim, da se je problem problematiziral in
               izpostavil...<stage xml:id="SDZ4-Redna-26-2007-03-29.stage10">/Oglašanje iz klopi./</stage>.. Dobro, iz Slovenskih železnic bom rekel,
               popravljam, tako da ne bo kaj narobe. Takrat je nastal problem in skozi sistem
               preverjanja je šlo 30.000 ljudi, zdaj pa lahko rečemo, to je krivica za tistih
               30.000, ki so vse normalno - ampak dobro, vsak je prinesel tisti svoj papir, tisto
               svoje potrdilo, da je opravil tisto predpisano izobrazbo, za katero se je izdajal, in
               za tiste ni bilo nobenega problema razen, da je moral poiskati tisti papir, to je bil
               edini problem. Če sprejmemo to logiko, potem ne bi smeli tega sistema preveriti, če
               imajo vsi predpisano izobrazbo, takšno, za kakršno so "se izdajali". In to je zdaj
               bila krivica za vse. Ne bi smeli preverjati. Zato bi jaz tudi zadevo malo ironiziral,
               pa bi rekel, da je minister naredil veliko napako, ko je šel preverjati, ali imajo
               vsi diplome. Jaz mislim, da bi bilo boljše po tej logiki, če bi minister rekel, da
               naj se vsak tak, ki nima diplome, naj se javi, pa bo dobil višjo plačo. To bi bil
               zelo primeren način, eden drugih ne bi obremenjevali in jaz sem prepričan, da bi se
               jih veliko javilo. Ampak, ker smo rekli, da je pa še nekaj trdovratnih, pa se jih
               mogoče nekaj ne bi javilo, pa bi minister naredil naslednjo stopnjo; tisti, ki se pa
               zdaj niste javili, boste pa, če se boste javili, boste dobili priznano to stopnjo
               izobrazbe, za katero ste se izdajali. Nobene preverke ne bi bilo, korenček bi bil
               zelo velik, nobene palice ne bi bilo. In jaz sem prepričan, da bi se jih kar - mogoče
               bi se celo vsi javili, ampak nisem ravno prepričan. Jaz bi lahko tako nadaljeval, še
               večji korenček, ki bi bil tako velik, da bi bil že kar krompir, bi bila beneficirana
               doba za tiste. O tem smo danes govorili, takšnega primere smo danes marsikdaj dajali.
               Jaz ne rečem, da določeni pomisleki o tem nadzoru niso upravičeni, seveda so tudi,
               ampak vsak nadzor je neprijeten. Ampak za tistega, ki se nekako spozabi, to pač je
               tako. In podobno je tudi pri kilometrini. Kdo mislite, da je pri teh nepravilnostih,
               bom rekel, izpadel čuden, da ne bom rekel kar bedak? Ja, tisti, ki so se tega držali,
               pa so se jim oni smejali! Takšnih primerov je veliko. Zdaj jih spet ni množično,
               ampak so in ljudje to čutijo. In potem rečejo, kako se nam lahko zdaj smeji v brk,
               nam, bedakom, ki se držimo sistema in vse prijavimo tako, kot je potrebno. To je
               problem. Če bi bil samo tisti denar, verjetno ni toliko problem. Tisto verjetno ne bi
               šlo.</p>
               <p>Glede zlorabe nadzora. Seveda, povsod lahko pride do zlorabe, saj tudi to, kar
               obravnavajo, je v bistvu zloraba. In vsem nam je jasno, da je treba to tudi
               nadzirati. Ker če bi bilo to tako, da lahko pride do zlorabe nadzora, potem bi morali
               vsak nadzor ukiniti, pa bom zopet ironiziral in bi rekel: vso policijo moramo
               ukiniti, vso davčno upravo moramo ukiniti, ker to je vse v bistvu nadzor, pa še
               povsod drugje imamo nadzor. Pa verjetno to ni tako. Se pravi, nek nadzor mora biti in
               povsod lahko pride do zlorab in zato je pač treba skrbeti za to, da ne bo prišlo do
               zlorab. Se pravi, verjetno nek nadzor mora biti, in jaz se zavedam, da ta moja
               razprava je bila mogoče malo čudna, ampak ni bila nič bolj čudna od nekaterih
               primerov, ki sem jih prej poslušal, in to me je ravno navdalo, da sem se odločil, da
               bom na tak način razpravljal, drugače se ne bi. Drugače bi razpravljal drugače, tako
               kot sem v imenu poslanske skupine. Ampak ne misliti, da tisti, ki ste pred menoj
               razpravljali, tisto pa je bilo na vrhunskem nivoju, v istem smislu je bilo. Zato sem
               se odločil, da bom tako razpravljal. Seveda, zadeva ni tako črno-bela, kot smo jo
               tukaj prikazovali, eni zelo črno, drugi pa zelo barvito, ampak je verjetno življenje
               tako, da imamo cel spekter, celo mavrico. Zato pa je potreben nadzor in tudi tak
               nadzor, ki je tukaj predpisan ali možen, če velja, spet bom uporabil izraz, za vse
               ostale delavce, razen za državno upravo, javne uslužbence, potem verjetno ni nekaj
               takega, kar bi bilo za "postaviti na pranger" in sesuti. Se pravi, če za ene velja po
               celem svetu, ne vem, zakaj za druge tak sistem ne bi bil možen. In v tem kontekstu
               sem razmišljal in upam, da sem sedaj razložil, zakaj sem tako razpravljal. Jaz bom
               seveda takšen predlog podprl. Hvala lepa.</p>
            </sp>
            <sp xml:id="SDZ4-Redna-26-2007-03-29.sp175">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Janez Drobnič. Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp176">

               <speaker>MAG. JANEZ DROBNIČ:</speaker>

               <p>Sedaj govorimo o sistemu, ki bi omogočal te potencialne zlorabe ali nepravilnosti ali
               pa nelogičnosti, ki se dogajajo, da bi se odpravile. Vendar pa se moramo vprašati,
               kateri so tisti instrumenti, ki bodo resnično pripeljali do najboljših rešitev. Saj,
               v celoti te argumentacija ni moč zavreči. Saj se lahko tudi ozremo po drugih
               državah.</p>
               <p>Tisti predlog, ki sem ga prej omenil, nekako v takšnem smislu imajo tud druge države
               urejene in ni potrebno nadzora, kar se tiče prevoza. Sploh ni potrebno, je nesmiseln,
               ga ni. Pač, ker imamo nek sistem povračil, ki je neustrezen, potem takoj nastopijo
               težave pri bivališču, kje si in kako dejansko uporabljaš to. Dokler smo imeli še v
               prejšnjem sistemu eno bivališče pa drugačen sistem, je ta zadeva še "štimala", sedaj
               pa "ne štima" več. Ja, od kod se vozi. Saj imamo mogoče drug način, da striktno
               zahtevamo od uslužbencev, uradnikov, da na koncu meseca predložijo karte, ali mesečno
               ali vsakdanjo. Seveda boste rekli, nekje pa ni javnega prevoza. Ni javnega prevoza,
               moraš imeti kilometrino. Tudi na drug način se da to preverjati. Ampak tista rešitev,
               ki sem jo prej omenil, odpravlja vse potrebe po takšnem nadzorovanju. Poglejte, imeli
               boste pač potem vse v redu. Formalno. Dejansko bo šlo pa za tiste probleme, kot ste
               jih že sami, gospod minister, omenjali: v vaših vrstah, v vrstah policistov, v vrstah
               vojakov, kje pravzaprav živijo, kje bivajo in kje stanujejo, kje spijo. Strahotno bo
               težko ugotoviti. Nekateri so tri dni tukaj, dva dni tam - kako boste to urejali? Si
               težko predstavljam, kako bodo detektivi to spremljali. Ja, to so konkretna vprašanja,
               na katere boste naleteli v praksi.</p>
               <p>Pri nadzoru bolniške, sem pa že poudaril. Nekatere bolezni imajo takšno etiologijo,
               da ravno tisto, kar najbolj pričakujete, da bo ležal v postelji, to ni zdravljenje.
               Naleteli boste na težave, definitivno. In kaj bo tisti detektiv naredil? Zato se
               postavlja vprašanje ali je to... Saj omenjate v skrajnem primeru. Jaz govorim
               pravzaprav o sistemu, ki bi moral biti in v okviru usklajevanja zakona o delovnih
               razmerjih so bile te rešitve nakazane, ki bi odpravile potrebo po vsem tem, o čemer
               sedaj razpravljamo, in bi torej morali takrat razmišljati o teh stvareh. To je potem
               rešitev. Vi ste pravzaprav zapleten v neko dogajanje, katerega izvor je nekje drugje,
               in rešujete oziroma gasite požar. Izvor je pa drugje. In to z mehanizmi, ki bi
               utegnili biti neučinkoviti, dragi in se postavlja vprašanje tudi možnosti zlorab. Se
               postavljajo. Je pa seveda od predstojnika odvisno, kako bo to delal, ali bo
               uporabljal racionalno, zakonito, in pa da ne bo še kaj drugega zraven. Ko
               nadzorujete, veste, se vedno še kaj drugega nadzoruje slučajno, zaradi tega ker
               nadzorniki imajo to žilico, da opravijo še kakšen posel zraven, dodaten.</p>
            </sp>
            <sp xml:id="SDZ4-Redna-26-2007-03-29.sp177">

               <speaker>PODPREDSEDNIK SAŠO PEČE:</speaker>

               <p>Najlepša hvala. In ta krog zaključuje minister Virant.</p>
            </sp>
            <sp xml:id="SDZ4-Redna-26-2007-03-29.sp178">

               <speaker>DR. GREGOR VIRANT:</speaker>

               <p>Nekaj sugestij je bilo, kako bi lahko nadzor uredili na drug način. Mi smo se s tem
               zelo veliko ukvarjali. Veliko smo sedeli s strokovnjaki, sodelavci, ki se s tem
               področjem ukvarjajo in smo iskali rešitev, kako bi zagotovili nadzor, zlasti v zvezi
               s prevoznimi stroški, ki jih je vlada na novo uredila, ker so v prejšnjih letih šli v
               nebo in je stvar postala javnofinančno neobvladljiva. Veliko smo razmišljali, vendar
               moram reči, da rešitve, ki bi bila alternativa temu, da se nadzor opravi znotraj, da
               torej nadzor opravi ministrstvo ali pa drug upravni organ sam, torej delodajalec,
               nismo našli. Rešitev, ki je bila ponujena preko amandmaja na odboru,da bi to nadzira
               inšpekcija, se nam zdi resnično neprimerna. A sedaj bo nekdo - prvič, delovna
               inšpekcija je za kaj takšnega gotovo neustrezna. Delovna inšpekcija varuje pravice
               zaposlenih in ni za to, da bi odkrivala njihove zlorabe. Po naravi stvari se delovna
               inšpekcija ukvarja z zlorabami s strani delodajalca. Kakšna druga inšpekcija? V redu,
               morda bi lahko za to zaposlili človeka ali dva v inšpekciji na Ministrstvu za javno
               upravo - ampak, kako bi bilo pa boljše? Da bi eno ministrstvo, recimo, Ministrstvo za
               javno upravo preko svoje inšpekcije kontroliralo zlorabe vse povsod po javni upravi
               in da bi nekdo od zunaj reševal notranje probleme posameznih organizacij? Mislim,
               meni se je zdela ta ideja popolnoma zgrešena. In tako ideja za idejo, ki so padala ne
               mizo; torej, od ideje do ideje smo šli in nekako druge rešitve nismo našli. Jaz sem
               še danes prepričan, da druga rešitve ni, kot da zlorabe iščemo z notranjimi
               mehanizmi, torej da zadeve uredimo v organu in tako kot pri vseh drugih zadevah tudi
               tukaj izjemoma oziroma če je to smotrno posežemo po tako imenovanem "outsorsingu",
               torej po zunanji strokovni pomoči. To je, kar se tega tiče. Drugič: Ves čas se mi
               zdi, pri mnogih debatah o zakonskih spremembah na področju javne uprave, se postavlja
               to konceptualno vprašanje. Koliko naj vlada uporabi svoje mehanizme, svoje vzvode za
               to, da ureja upravo, da uvaja red v upravi, da preprečuje zlorabe in da izboljšuje
               storitve in upravo približuje uporabniku - torej državljanu in podjetjem? Tu sta pač
               dva pristopa; en pristop je, da se vlada potegne nazaj in da reče: "Mi v principu
               menimo, da uprava dela dobro" to je stroka, vse, kar počne uprava, je strokovno,
               torej pustimo to pri miru." Drugi koncept pa je, da vlada odgovorno vzame svoja
               pooblastila in vzvode, ki jih ima in aktivno, aktivno poskuša izboljševati upravo. In
               to je koncept, ki ga ta vlada zasleduje. Rezultati so tudi merljivi, se jih da
               dokazati, se jih da preizkusiti, zaradi mene greste lahko vprašat obrtno zbornico,
               lahko greste vprašat ljudi, ki prihajajo overjati, recimo, podpise, na upravno enot,
               ne pa k notarju, kjer je to najmanj 5-krat dražje, lahko vprašate tiste, ki so
               podaljšali prometno dovoljenje preko interneta, lahko greste vprašat tiste, ki se
               lahko danes, mladoporočenci poročajo tudi v drugih prostorih, ne samo tam, kjer je
               državna uprava odredila, ampak da jim dajemo nekaj svobode in lahko bi naštel kakšnih
               100 primerov takšnih poenostavitev. Mi smo se pač odločili, da gremo aktivno v
               izboljšave in bomo to delali še naprej do konca mandata.</p>
               <p>Za odpoved delovnega razmerja je seveda potrebno ugotoviti kršitev, ki ima težje
               posledic, torej hudo kršitev delovnega razmerja, jo dokazati in če delodajalec
               odpoved izda ne da bi to dokazal in ne da bi bile podane takšne kršitve, bo seveda
               takšna odpoved padla. Mi imamo komisijo za pritožbe, ki odloča na drugi stopnji,
               profesionalno, ki tudi delodajalce v upravi ščiti pred tem, da bi jim padale zadeve
               na Delovnem sodišču. V upravi zelo malo zadev, odločitev delodajalcev pade na
               Upravnem sodišču, še posebej po ustanovitvi te komisije za pritožbe po zakonu o
               javnih uslužbencih. Torej je cel kup varovalk, da ne bi kar tako počez šikanirali in
               odpuščali ljudi.</p>
               <p>Veliko od tega, kar je bilo danes rečeno v razpravi, tudi s strani nasprotnikov te
               rešitve, seveda drži. Veliko izrečenih ugotovitev drži, vendar iz njih ne sledi
               sklep, da bi ta rešitev ne bila primerna. Jaz se, recimo, strinjam s tistimi, ki
               pravijo, da je problem absentizma, zlasti bolniških odsotnosti, večplasten, da je
               tudi povezan z mobbingom, da je tudi povezan z morda preveč benevolentnim izdajanjem
               bolniških odsotnosti s strani zdravstvenega sistema. Z vsem tem se jaz strinjam. Ne
               vidim problema enoplastno in ne trdim da ga s tem zakonom dokončno rešujemo. Še
               zdaleč ne! Pač pa s tem zakonom samo omogočamo, da se odkrivajo in preprečujejo
               zlorabe. In če hočete, dam dva primera: bi omenil primer nekoga, ki je na bolniški pa
               ga, recimo "zalotimo", v narekovajih, na sprehodu. Ja, seveda to ne pomeni nujno
               kršitve pravice do bolniške. Kdo pa to pravi? Odvisno od tipa bolezni najbrž - kajne?
               Če je priglasil bolniško zaradi tega, ker ima noge polomljene, potem najbrž je
               zloraba, če ga bomo našli na sprehodu. V mnogih primerih pa to ni zloraba. Če pa je
               nekdo priglasil bolniško zaradi, ne vem, visoke vročine in viroze, potem se ga pa
               najde, kako sodi nogometno tekmo, kar je bil primer pred časom v enem od organov
               državne uprave, to pa najbrž je zloraba. In o teh danes govorimo.</p>
            </sp>
            <sp xml:id="SDZ4-Redna-26-2007-03-29.sp179">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiramo nov postopek za prijave. Prosim, izvolite. Ponovno imamo 9
               prijavljenih razpravljavcev. Prvi ima besedo poslanec Stanislav Brenčič.
               Izvolite.</p>
            </sp>
            <sp xml:id="SDZ4-Redna-26-2007-03-29.sp180">

               <speaker>STANISLAV BRENČIČ:</speaker>

               <p>Hvala lepa. No, s predmetno vsebino, ki jo prinaša novi 33.a člen Zakona o javnih
               uslužbencih, sem se v zadnjem času nekoliko bolj srečeval, ko smo pripravljali vse
               potrebno, da bi z dobrim namenom opravili sejo, ki je nosila naslov Vprašanje
               psihičnega nasilja na delovnem mestu. In skozi nekatera spoznanja sem ugotovil, da je
               tudi v javni upravi - pa ne samo - tudi realni sektor bolj poznam. V javni upravi še
               kako prisotno dejstvo, da je vedno manj sodelavcev med zaposlenimi, temveč ostajajo
               nadrejeni in podrejeni. In ta odnos postaja v nekaterih okoljih že tako obremenjujoč
               za prenekaterega zaposlenega, kjer je njegovo delo morda za tip človeka, kakršen je
               po svoji notranjosti, stresno.</p>
               <p>Ko pa se pri takem zaposlenem pojavi še dodatna muka, ko ga njegov predpostavljeni,
               nadrejeni, začne morda tudi zaradi določene hibe, ki jo ima, še dodatno
               obremenjevati, to pripelje navsezadnje do nekega cilja, h kateremu se zateče ta
               zaposleni. To pa je seveda k zdravniku in vstop v bolniški stalež. Tako kot je
               zastavljen nov 33.a člen, sem trdno prepričan, da se bo ta relacija
               nadrejeni-podrejeni še stopnjevala. Tudi potem nad določenim zaposlenim, ko je ta v
               bolniški, bo ta roka nekega zlorabljanja predstojniške funkcije segala za njim tudi v
               bolniško. In prej, ko slej se bo takšen primer končal na sodišču. Jaz sem trdno
               prepričan. Zato mislim, da bi bilo treba ta pristop zastaviti nekoliko bolj
               prediskutirano. Jaz sem za to, da se zmanjšujejo zlorabe, ki so prisotne, predvsem pa
               skozi dogovor, katerega naj se vsebinsko opredeli v Zakonu o delovnih razmerjih. Ta
               vstop v sistem javnih uslužbencev s takim ciljem, s takim namenom, kot ga 33a. člen
               zdaj zastavlja, sem prepričan - da bo kontraproduktiven in naj končam.</p>
               <p>Zadnje občutje - lahko da ga imam samo jaz takšnega - v tej hiši je takšno, da iz
               prenekaterega zaposlenega v tej hiši nasmeh iz obraza gre, odhaja. Lahko da to sodim
               jaz, ampak čutim, pristop nekaterih nadrejenih v tej hiši ni dober. In v kolikor bomo
               oblikovali zasledovanje odpravljanja zlorab na takšni podlagi, kot je 33a. člen, se
               bojim, da se bo ta moj občutek še bolj potrjeval. Jaz nisem za to. Mislim, da je
               treba to krepko predelati. In bi rekel, če želimo doseči cilj, ga moramo zastaviti
               nekoliko drugače v smislu sodelavcev, v smislu partnerjev, nestrmoločnice, nadrejeni,
               podrejeni. To gre proč od nekega želenega cilja po uspehu na tem področju. Hvala.
               Tako, da jaz tega, ta amandma prav gotovo podpiram. Lahko se čudno sliši, ampak
               mislim, da ne sodi v situacijo, ki nastaja vsak dan za nekoga, že kar kritično.</p>
            </sp>
            <sp xml:id="SDZ4-Redna-26-2007-03-29.sp181">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Aleš Gulič.</p>
            </sp>
            <sp xml:id="SDZ4-Redna-26-2007-03-29.sp182">

               <speaker>ALEŠ GULIČ:</speaker>

               <p>Spoštovani gospod predsedujoči, cenjene kolegice in kolegi!</p>
               <p>Seveda ta amandma je treba podpreti iz vrste razlogov. Namreč, Ministrstvo za javno
               upravo ocenjuje, da bi bilo treba pač nadzorovati ljudi, ki imajo do 30 dni staleža
               in da naj bi bil ta nadzor kakovosten in pa primerljiv. Kaj seveda to pomeni, ni
               nikjer razvidno.</p>
               <p>Ampak tudi baza, osnova tega je na nek način izmišljena, saj kakšnih podatkov o tem
               ni na voljo. O številu kršitev, o tem kakšne so te kršitve, da ne govorimo o tem,
               zakaj so kršitve. Mnogi kolegi ste opozorili že na vrsto zadev, ki so povezane seveda
               z delom v državni upravi, z odnosi, z različnimi možnostmi, od tega, kako se odnosi
               razvijajo od nadlegovanja in posledično bega v bolniški stalež, do preobremenitev in
               tako dalje. To bi bilo najbrž tisto, kar bi bilo treba raziskati. In seveda potem
               odpravljati vzroke za to, da ljudje odhajajo v bolniški stalež.</p>
               <p>Druga stvar je pa še bolj pravzaprav zoprna. To je detektivsko spremljanje in
               vohljanje, nagovarjanje sosedov za to, da dajejo podatke, trojni V <stage xml:id="SDZ4-Redna-26-2007-03-29.stage11">(vsak vsakomur
               vohun)</stage>. To so zadeve, ki smo jih pravzaprav že enkrat imeli in smo se silno otepali
               tega, najprej na tiho, potem na glas.</p>
               <p>Spomnite se 70. in 80-ih let prejšnjega stoletja. Spomnite se pravzaprav tudi tega,
               da je bil to eden od vzrokov in povodov za to, da se je Slovenija hotela in odločila
               drugače. To so stvari, ki jih sedaj ponovno uvajamo zato, ker je nekomu - ne vem -
               ali mu je dolgčas in potem piše take zadeve ali se mu zdi, da mora opravičiti svojo
               plačo, svojo službo.</p>
               <p>Jaz vam povem, da je bolje, da ničesar ne počnete. Bo bolj koristno za vas in za
               ljudi. In seveda, če gospod minister hoče, da nekdo reče, da to ni dobro. Se pravi,
               da bi bil zadnji sklep, da to ni primerno in da ni dobro, ga bom pa jaz povedal. To
               kar ponuja ta sprememba, ni dobro in ni prav. In zato je prav, da se ta amandma
               sprejme. V takem primeru bo potem smiselno sprejemati tudi zakon sam. Hvala lepa.
            </p>
            </sp>
            <sp xml:id="SDZ4-Redna-26-2007-03-29.sp183">

               <speaker>PODPREDSEDNIK SAŠO PEČE:</speaker>

               <p>Hvala tudi vam, kolega Gulič. Besedo ima mag. Potrata. Izvolite.</p>
            </sp>
            <sp xml:id="SDZ4-Redna-26-2007-03-29.sp184">

               <speaker>MAG. MAJDA POTRATA:</speaker>

               <p>Hvala za besedo. Izreči moram vso podporo temu amandmaju, ki predvideva črtanje
               člena, ki je po moje poguben z več zornih kotov. Ampak preden se začnem ukvarjati s
               členom, moram vendarle reagirati na izjavni stavek gospoda ministra, ki ga žal ta hip
               ni, ki pa se je glasil takole: "Kdor ima čisto vest, se ne boji nadzora." Jaz se
               bojim nadzora. Pa to ni vprašanje vesti sedaj s tem zvezano. Bojim se nadzora zaradi
               tega, ker je nadzor lahko tudi zlorabljen. Ker je od tega, kdo opravlja nadzor, s
               kakšnim namenom ga opravlja, v kakšnem obsegu ga opravlja, odvisno, ali se je tega
               nadzora treba bati ali ne.</p>
               <p>Če se nam nadzora ni treba bati, zakaj smo potem v Državnem zboru sprejeli celo vrsto
               odločb oziroma zakonov, določb, sprememb zakonov, ki minimalizirajo nadzor, ki je pa
               nujno potreben s stališča smotrne porabe javnih sredstev in še marsičesa drugega, da
               ne naštevam vsega tistega, če je ta stavek izjavni stavek in ga je mogoče absolutno
               razumeti?</p>
               <p>Tudi ne morem sprejeti tistega tolmačenja, ki je bilo izrečeno malo prej, češ
               ponarejene diplome so sprožile preverbo diplom. Šlo je za enkraten ukrep. Ni šlo za
               spremembo zakona, mi pa zdaj spreminjamo zakon.</p>
               <p>Govora je o zaupanju, da moramo zaupati, da ta nadzor ne bo zlorabljen, da je dobro.
               Ja, zakaj pa ne bi obrnili zadeve in gradili na medsebojnem zaupanju med zaposlenimi,
               o katerem je bilo prej tudi govora? Dandanes je veliko govora o čustveni inteligenci,
               ki jo morajo premoči tisti, ki naj bi dobro vodili večje enote, kjer imajo opraviti z
               ljudmi zato, da ne bi bilo tistega, kar postaja pojav, s katerim se vse pogosteje
               soočamo. To pa je razvrednotenje človeka, psihično nasilje nad zaposlenimi. Vidite,
               tu zdaj prihajam ravno k temu.</p>
               <p>Ta člen naravnost to vpeljuje, ker prvi odstavek govori o tem, da bo predstojnik
               odredil neke ukrepe takrat, ko bo dobil neko informacijo, kjer bodo razlogi za sum.
               To se pravi, že tako ali tako je radovednost izredno velika in današnji mediji nam to
               radovednost samo še razvijajo, pa tudi domišljijo o tem tako, da to k dobrim
               medčloveškim odnosom ne bo prispevalo. Posebej še, če je res to, kar minister
               zatrjuje, da so zlorabe pravzaprav zelo majhen del.</p>
               <p>Kolikšen del so? Kakšni so tudi vzroki za to? Se ne sprašujemo, zdaj pa, če bi namreč
               želeli, da bi bila ta državna, javna uprava res učinkovita, prijazna do uporabnikov,
               če naj bi skrbeli za višjo kakovost, mislim, da imajo predstojniki dovolj
               inštrumentov, da lahko to dosežejo. In ne bi bilo treba zaposlenim bežati v
               absentizem, o katerem je bilo že govora. Analize absentizma pa ni. In če govorimo o
               učinkovitosti in racionalni porabi sredstev, potem zagovarjam ukrepe, ki so dobro
               naravnani, ki poznajo cilj. Tega pa lahko poznajo samo takrat, če so utemeljeni v
               analizah in teh žal nimamo.</p>
               <p>Govorila sem o tem, kako bomo spodbudili opazovanje in tudi zbiranje informacij.</p>
               <p>Ampak mene dosti bolj skrbi v tem členu drugi odstavek. Predstojnik namreč lahko
               pooblasti javnega uslužbenca, da ta lahko zbira informacije. In drugi odstavek govori
               o tem, kaj pooblaščeni javni uslužbenec lahko dela. Ampak nič ni govora o tem, ali je
               ta pooblaščeni javni uslužbenec za to delo, ki ga opravlja, za zbiranje informacij,
               posebej nameščen oziroma zaposlen, ali kateremu javnemu uslužbencu bo v opisu del in
               nalog zapisano tudi to, kaj naj počne v skladu s predlaganim členom.</p>
               <p>To je cela vrsta stvari, na katere vam jaz ne znam odgovoriti in na katere si lahko
               odgovorim, da so mogoče zapisane naravnost tako zato, da se bo lahko predstojnik
               odločil za zunanji nadzor, za detektivsko izvedbo nadzora nad zlorabami iz prvega
               odstavka tega člena.</p>
               <p>Jaz ne morem prevzeti nase tistega namigovanja, ki je bilo na začetku, da kdor ima
               čisto vest, se nadzora ne boji. Torej vsi mi, ki se temu členu upiramo, nimamo čiste
               vesti ali pa smo še bolj pokvarjeni in podpiramo zlorabe.</p>
               <p>Mene silno veseli, da smo danes slišali od enega naših kolegov zelo velik premik v
               pogledu na razreševanje zlorab. Ko smo govorili o dodeljevanju socialnih pomoči in
               transferjev, smo izhajali skorajda iz predpostavke, da so vsi brezposelni lenuhi in
               tisti, ki se okoriščajo s socialnimi pomočmi. In smo na podlagi tistega nekatere
               ukrepe sprejemali. Zdaj na podlagi nekaterih zlorab spreminjamo zakon.</p>
               <p>No, ampak danes je bilo pa vendarle mogoče slišati tudi predloge v drugo smer, da se
               dajmo vprašati: Kje so razlogi za to? Jaz sem, oprostite, tudi v Državnem zboru kot
               izvoljena poslanka dobila neko napotilo, po katerem morajo o meni javljati,
               kolikokrat pridem v Državni zbor. In to za primer, ko vendar ne dobim nobenih
               posebnih potnih stroškov zato, ker imam službeno stanovanje. Jaz imam čisto vest
               zaradi tega. Lahko dokažem, kolikokrat sem v Državnem zboru. Nekatere celo moti. Pa
               mislijo, da sem preveč na svojem delovnem mestu. Ampak zakaj je treba zbirati podatke
               in poročati o tem, če imetniki službenega stanovanja imamo tako ali tako pravico do
               enkratne povrnitve potnih stroškov? Ampak na to vas opozarjam zaradi tega, ker je v
               tistem dopisu in v ukrepih, ki so v tem Državnem zboru, moč zaslediti celo vrsto
               ukrepov, ki kažejo na zaostren nadzor nad zaposlenimi v Državnem zboru.</p>
               <p>In jaz ne vem, kje se bo to končalo. In nimajo vsi ukrepi opravičila, o večji
               racionalnosti, da ne govorim o tem, da mogoče kdo celo govori o zlorabah. Kaj pa
               tiste zlorabe, ki so očitne in jih je delodajalec celo v kamero izrekel in jih ni
               skrival, da je nalašč odredil detektivski nadzor, zato, ker je vedel, da ima bolni
               invalidni delavec, ki je izgorel na delovnem mestu, nadvse bolno ženo in da jo gre
               obiskati?</p>
               <p>Povedal je to, da je to vedel. Pa ni bil samo ta delavec, ampak so bili še trije
               drugi, katere se je želel delodajalec znebiti, zato ker mu povzročajo prevelike
               stroške. A o teh zlorabah, pa ne bomo govorili? In zaradi tega, ker je možno z
               detektivi v zasebnem sektorju nadzirati, delavci bomo slabe navade in slabe prakse od
               tam prenašali v državno upravo. Oprostite, jaz nekaterih stvari res ne razumem. Ne
               razumem še zlasti zaradi tega ne, ker ta Vlada pripravlja tudi nek drug predlog
               zakona, v katerem pa je mogoče brati še dosti drugačne rešitve, ki nimajo nobenih
               časovnih omejitev o tem, koliko časa je ta nadzor možen, ki govori sicer o nadzoru
               delavcev, ki so na bolniški, govori o nadzoru porabe potnih stroškov in za druge
               primere.</p>
               <p>Kaj so tisti drugi primeri nadzora? Pa ne vem, jaz imam bujno domišljijo in si lahko
               marsikaj predstavljam, kaj bi tisti drugi primeri lahko bili. Jaz mislim, da bi vsak,
               ki hoče imeti učinkovito upravo, ki hoče imeti prijazno upravo, moral iskati ukrepe,
               ki so usmerjeni k temu, da se bodo zaposleni na svojem delovnem mestu dobro
               počutili.</p>
               <p>Ali je gospod minister Virant kdaj prisluhnil izkušnjam tistih zaposlenih v zadnjem
               letu pred upokojitvijo, kakšnih pritiskov so deležni, zato da niti slučajno ne
               razmišljajo o tem, kako bi skušali z delodajalcem doseči dogovor za to, da tudi po
               izpolnjenem enem pogoju za upokojitev mogoče sklenejo še, ali lahko še za določen
               čas, da si kakšen bonus za pokojnino dobijo, še nadaljujejo svoje delo?</p>
               <p>Jaz bi vam kot poslanka in kot predsednica Komisije za peticije, človekove pravice in
               enake možnosti lahko govorila o stiskah tistih ljudi, ki se s takimi izkušnjami
               obračajo na nas, ampak je minister Virant rekel, da to bo konsenzualni dogovor. Ni
               konsenzualnega dogovora v takih primerih. Po čim hitrejši in krajši poti do
               upokojitve. Opozarjali pa smo na veliko fluktuacijo delovne sile v državni upravi o
               bolniški, mobbingu je bilo veliko govora. Jaz upam, da minister Virant res ne
               verjame, da je samo 7 oziroma 8 uslužbencev zamenjalo delo ali bilo razrešenih, saj
               verjetno ne verjame, da so vsi drugi pa iz osebnih razlogov prostovoljno odhajali ali
               pa so dobivali ponudbe, ki se jim ni bilo mogoče upreti. Hvala.</p>
            </sp>
            <sp xml:id="SDZ4-Redna-26-2007-03-29.sp185">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Geza Džuban.</p>
            </sp>
            <sp xml:id="SDZ4-Redna-26-2007-03-29.sp186">

               <speaker>GEZA DŽUBAN:</speaker>

               <p>Hvala lepa. Prijavil sem se iz dveh razlogov. Eden je ta, da še enkrat rečem, da
               nobenega od razpravljavcev v tej dvorani nisem slišal, da bi nasprotoval nadzoru. In
               nikomur ni do tega, da bi nekdo drug delal namesto kogarkoli in da bi zaposlovali
               zaradi neupravičenih bolnišk kogarkoli za določen ali nedoločen čas.</p>
               <p>Pač pa govorimo izključno v tej smeri, da se stvari ne bi zlorabljale, posebej v
               primerih, če bi najemali detektivsko službo. Vsak pameten vodja, če bo lahko po
               zakonu to storil, bo najel detektiva, ki bo imel čim višjo storilnost, kar pomeni, da
               bo oblikoval čim več zgodb, da bo vedno in znova najet, da bo ta posel počel in čim
               več ljudi spravil v postopek, kot pač sledi.</p>
               <p>Drugo je, žal, živimo v času, ko beremo v časopisu ali kje drugje, ko se za določene
               ljudi ve vsak trenutek vsako uro, minuto kje si bil, s kom si bil, na katerem kraju
               in kdo je bil v drugem prostoru in tako dalje. In da se tudi ta služba ne bi
               zlorabljala v podobne namene.</p>
               <p>Drugi razlog, da sem se ponovno oglasil, je, ko je kolega Petan rekel: "Ne pomešajmo
               korenček in krompir." Argumenti, ki so proti temu amandmaju, se točno to dogaja, da
               mešamo korenček in krompir. Jaz bom sedaj malo botanično agronomsko rekel: "Korenček
               je lahko samo korenček. Za človeško prehrano je manjši, za živalsko večji. Botanično
               oziroma oblikovno je lahko tudi pesa, nikoli krompir."</p>
               <p>Zakaj sem to rekel? Ta člen, ta amandma nima nobene veze z diplomami. In to je
               pomešal kolega Petan in žal tudi gospod minister. Jaz mislim, da ga ni med tistimi,
               ki imamo diplome ali pa ki jih nimajo in jih nikoli imeli, da bi kdorkoli imel
               neupravičeno diplomo. Ampak zgodba se rešuje povsem drugje in ne v tem zakonu,
               slučajno ne v tem členu in ne s tem amandmajem. Bodimo dosledni in korektni in
               obravnavajmo stvari takšne, kot so pred nami.</p>
               <p>In da zaključim. Tokrat bom pa jaz zelo presenečen, če ta amandma ne bo sprejet.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp187">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Ljubo Germič. Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp188">

               <speaker>LJUBO GERMIČ:</speaker>

               <p>Hvala lepa za besedo. Ko se takole srečujem z ljudmi, govorijo o tem, kako je težko
               prenašati nekako psihične pritiske, ki jih doživlja na delovnem mestu. Ne samo, da
               zaradi obremenitev narave dela, ampak zaradi odnosov, ki vladajo v določenih
               kolektivih. In seveda si želijo, da bi čim prej dosegli tista leta, ko bodo lahko
               odšli v pokoj in si nekako zagotovili psihično razbremenjeno obdobje življenja.
               Seveda to skrbi.</p>
               <p>In o tem sem jaz razpravljal skozi vsebino tega člena, kajti poenostavljati stvari in
               reči, da je predstojniku in dati predstojniku nekako v prosto presojo, da bo on
               ocenil, da ima informacijo, na podlagi katere so podani razlogi za sum. O katerih
               ljudeh, s katerimi kvalifikacijami govorimo, da bo on ocenil, da sedaj pa razpolaga z
               informacijo, ki pa je sum in na kakšen način bo vrednotil nadaljevanje ravnanja na
               podlagi te informacije.</p>
               <p>Ali je dobronamerna, zlonamerna, realna, nerealna? O posledicah, ki pa jih bo
               povzročil s tem, da bo nadaljeval neke postopke ali pa sprožil neke postopke, sem vam
               pa prej poskušal govoriti in govorimo vam pravzaprav razpravljavci tukaj kar nekaj
               ur. In če lahko gospod minister reče, da je v okviru EPP-ja za to vlado, da je bilo
               kar nekaj ukrepov izvršenih. Recimo, tudi pri vozniškem dovoljenju ali kjerkoli, je
               mogoče temu res reči, da je to merljivo. Ampak jaz govorim, da danes sprejmemo
               ukrepe, ki jih ni mogoče tako enostavno meriti s tako enostavnimi operativnimi
               okrepi. O tem danes tukaj predstavniki vlade ne želite slišati opozoril. Kajti,
               govorimo o tem, da bo odpoved delovnega razmerja možno braniti pred ukrepi na
               sodišču. Ampak jaz govorim o vseh teh postopkih vmes. Od tega, ko bo vzpostavljena
               informacija o sumu, pa do tega, da bo recimo prišlo do tega ukrepa odpovedi delovnega
               razmerja. Kdo danes razmišlja o teh posledicah v okviru zagotavljanja prijazne
               državne uprave? Ali res verjamete, da je recimo nekdo, ki zlorablja, 99-ih v redu
               zaposlenih ali pa od 99-ih enega, ki zlorablja, da ne bi recimo pri ugotavljanju te
               zlorabe z iskanjem informacij po kolektivu pravzaprav ustvarili to, da bo ustvarjen
               sum drug do drugega in da na ta način ne bo možno uveljavljati skupnega. Jaz mislim
               skupno sprejetega načela prijazne javne uprave. Kdo bo še dal kakšno informacijo v
               smislu od tega, kdo se bo želel s kom sploh pogovarjati, če bo na njega avtomatsko
               padel sum, da je recimo lahko o nekom povedal neko informacijo, ki je lahko potem
               recimo razlog za preiskavo ali za nadzor proti nekomu, ki je lahko zlorabljena?</p>
               <p>In povejte mi: Kakšna bo odgovornost in kakšni so ukrepi, če se bo ugotavljalo, da
               pravzaprav bo ta recimo dobronameren ukrep za preprečevanje zlorab uporabljen ravno v
               drugo smer? Ali veste, koliko je simpatij in antipatij med sodelavci? In če bo vsaka
               antipatija in če ji k temu dodamo našo značilno navado "žlehtnobe" podkrepljena s
               tem, bomo vedno našli nekoga, ki bo rekel: "Hop, ta se mi pa zdi, da bi lahko na tej
               točki bil." In seveda potem, ko bo vpogled v zapisnike in ko se bo temu omogočilo
               pogledati, kdo je sodeloval v teh postopkih, si pa res ne predstavljam, tudi če bo
               sum, tudi če bo sum zavrnjen in nedokazan, kako prijetni bodo pa potem delovni odnosi
               v takšnem kolektivu?</p>
               <p>Ne govorim o tem, da bi lahko zlorabe šle celo tako daleč, kar je bilo danes rečeno -
               v zlorabo v politične namene. Ne govorim o tem. Kajti za mene se to zdi pravzaprav
               nedopusten, nemogoč dogodek. Govorim o normalnih situacijah, ki se bodo dogajale na
               podlagi takšnih možnosti, ki jih ta člen predlaga.</p>
               <p>Razmislite o teh posledicah. Kajti, če izhajamo iz tega, da je treba v Sloveniji
               graditi odprto družbo, da bomo imeli res možnosti ustvarjati in svobodno govoriti o
               idejah in razlikah med nami, seveda potem ne ustvarjajte popolnoma drugačne podobe v
               slovenski družbi, ki pravzaprav skozi ukrepe nadzora, ki gredo zelo daleč, ki dajejo
               pooblastila, ki bodo lahko zelo nepredvideno nadzirana. V tem primeru seveda dajmo
               narediti nek postanek pri razmisleku in podpreti amandma, da črtamo ta člen. To bi
               prav gotovo omogočili.</p>
            </sp>
            <sp xml:id="SDZ4-Redna-26-2007-03-29.sp189">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi se je javil tudi državni sekretar mag. Rep. Izvolite.</p>
            </sp>
            <sp xml:id="SDZ4-Redna-26-2007-03-29.sp190">

               <speaker>MAG. ROMAN REP:</speaker>

               <p>Hvala predsedujoči. Spoštovane poslanke, poslanci.</p>
               <p>Rad bi samo dal drugačen zorni kot tej dilemi - prosta presoja predstojnika, ko se bo
               odločal za ta možen ukrep. Gre za mehanizem tako, kot je bilo danes že rečeno. Ko
               pride do nekih informacij, da bi prišlo lahko do zlorabe, da jih ima predstojnik tudi
               možnost preveriti, preden se odloči za neke nadaljnje korake. Če se sprašujemo o
               prosti presoji predstojnika in pa možnih posledicah, potem se bi seveda morali tudi
               vprašati: Kako je pa potem s prosto presojo predstojnika oziroma o njegovih
               odločitvah, ko se pa ravno odloči za disciplinski ukrep in ko nekoga pooblasti, da ta
               disciplinski ukrep izpelje in disciplinski ukrep pa ima lahko izjemno hude
               posledice?</p>
               <p>Ne nazadnje tudi prenehanje delovnega razmerja. Seveda predstojnik je tisti, ki to
               možnost ima. Zato je predstojnik, zato je menedžer in mora biti seveda sposoben
               presojati odločitve in mora imeti tudi seveda argumente za takšne ukrepe. In danes
               seveda govorimo o eni obveznih umestnih faz. Preden se bo odločil za tisto najhujšo -
               se pravi - uvedbo disciplinskega postopka, bo imel sedaj možnost preveriti neke
               navedbe, ali držijo ali ne.</p>
               <p>In seveda v samem členu so seveda dani tudi - bom rekel - varovalo oziroma mehanizmi.
               Sami ste že omenjali seznanitve z nekim dejstvom, preden se sploh odloči za
               kakršnokoli potezo. Torej, pogovor je začetek. In seveda po nekem pogovoru, če bi se
               s temi kršitvami nadaljevalo, seveda, stečejo vsi ostali možni mehanizmi. In glede
               dileme - spoštovane poslanke - glede pooblastila v drugem odstavku.</p>
               <p>Seveda, ne gre za javne uslužbence, ki bi imeli to zapisano oziroma bodo imeli to
               zapisano v opisu del in nalog, kajti potem seveda ne bi rabili pooblastila za to.
               Predstojnik bo tisti, ki bo presodil neko okoliščino in se odločil, ali bo pooblastil
               nekoga ali ne. Ta mehanizem to možnost seveda ima na podlagi 25. člena Zakona o
               javnih uslužbencih in seveda odvisno od kolektiva, odvisno od situacije bo seveda
               presodil, kdo bo ta lahko. Če bo pa seveda to racionalnejše, bolj smotrno, se bo pa
               seveda lahko odločil tudi za tisto možnost, o kateri danes teče največ besed. Hvala.
            </p>
            </sp>
            <sp xml:id="SDZ4-Redna-26-2007-03-29.sp191">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Replika, poslanka Potrata, izvolite.</p>
            </sp>
            <sp xml:id="SDZ4-Redna-26-2007-03-29.sp192">

               <speaker>MAG. MAJDA POTRATA:</speaker>

               <p>Hvala, gospod državni sekretar. Veste, še ena stvar me v zvezi s pooblaščenim javnim
               uslužbencem, ki bo lahko zbiral informacije, skrbi. Kaj če ta pooblaščeni javni
               uslužbenec ne želi biti pooblaščen za dejavnost, ki mu jo predstojnik naloži? In
               nikjer ni nobenega varovala za to, da se njemu ne bo kaj zgodilo.</p>
            </sp>
            <sp xml:id="SDZ4-Redna-26-2007-03-29.sp193">

               <speaker>PODPREDSEDNIK SAŠO PEČE:</speaker>

               <p>Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp194">

               <speaker>MAG. ROMAN REP:</speaker>

               <p>Kratek odgovor. 94. člen Zakona o javnih uslužbencih ima ta mehanizem in to varovalo,
               če neki eventualno pooblaščeni javni uslužbenec ne bi želel tega storiti, ima vse
               možnosti, da tega seveda ne naredi. Saj se tudi sicer lahko sreča v svojem
               vsakodnevnem življenju, vsakodnevnem delu s kakšno nalogo, ki je ne bo želel opraviti
               iz takšnih ali drugačnih okoliščin. Zato je tudi ta mehanizem dan v zakon, da se
               takšna naloga lahko tudi odkloni.</p>
            </sp>
            <sp xml:id="SDZ4-Redna-26-2007-03-29.sp195">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo na podlagi s seznama prijavljenih. Besedo ima poslanec
               Mitja Ljubeljšek. Izvolite, prosim.</p>
            </sp>
            <sp xml:id="SDZ4-Redna-26-2007-03-29.sp196">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani zbor! Glede na to, da je bilo kar nekaj
               ur razprave ravno o tem določilu že na matičnem delovnem telesu, da je že nekaj ur
               tudi na današnji seji, bom še sam pristavil svoj piskrček k tej razpravi, da bo malo
               daljša. V razpravi, iz katere se dela iz muhe slona. Pa bom povedal najprej, zakaj.
               Predlaganega amandmaja ne bom podprl. Zaradi same razprave dobivam občutek in je moje
               videnje, da različno gledamo na to problematiko oziroma na to določilo. Predlagatelji
               amandmaja menijo, da je to določilo, namen tega določila za nadzor in kontrolo
               zlorabe odsotnosti z dela oziroma zlorabe bolniške in zlorabe uveljavljanja potnih
               stroškov, da je to poseganje v zasebnost, da žali posameznikovo dostojanstvo, da je
               nadzor nepotreben, da je nestrokovno nesprejemljiv, da se bo zlorabil in tako
               dalje.</p>
               <p>In drugi med temi, ki sem tudi jaz, ki smo prepričani, da je namen določila,
               kakorkoli ga beremo, da se zmanjša odsotnost z dela in zmanjša izplačilo stroškov za
               prevoz na delo in iz dela na račun tistih, ki neupravičeno zlorabljajo bolniško
               odsotnost do 30 dni in nepošteno uveljavljajo stroške prevozov. In rezultat, če bo,
               bo to, da se zaščiti tiste javne uslužbence, večino, ki so vestni, ki vestno
               izpolnjujejo svoje delovne obveznosti in morajo na račun odsotnosti tistih, ki
               zlorabljajo bolniško odsotnost, opraviti tudi njihovo delo, ker delo mora biti
               opravljeno.</p>
               <p>In to sigurno ni motivacija za njih. To ni motivacija, da morajo opravljati za delo
               nekoga, ki ga ni in ki to zlorablja. In drugo, da se tudi prihrani en del
               davkoplačevalskega denarja, ki se izplačuje za zlorabo uveljavljanja izplačil za
               prevoz na delo in z dela. Ali kdo lahko zatrdi, da se te zlorabe ne dogajajo? To je
               bilo tudi rečeno. Noben ne nasprotuje temu. Od nikogar pa nisem slišal, kako to
               preprečiti.</p>
               <p>Zloraba. Vsak, ki ima pooblastilo, lahko svoja pooblastila zlorablja. Vsak vodja,
               vsak župan. Nekaj županov je tukaj, tudi poslancev. Lahko zlorabljajo svoja
               pooblastila in tudi kakšen zlorablja. Tudi minister lahko zlorablja svoja
               pooblastila, sodnik lahko zlorablja svoja pooblastila. Vsak, ki ima pooblastilo, ga
               lahko zlorabi. In tudi nadzor se lahko zlorabi, ampak ne moremo to posploševati. Ne
               moremo posploševati.</p>
               <p>V današnji razpravi govorimo. To sploh sprašujemo. Z nadzorom se bo zlorabilo. Vsak
               javni uslužbenec bo imel za vratom detektiva. Detektivov bo zmanjkalo! Lepo vas
               prosim! In da se lahko, ponavljam, lahko to piše, izvaja nadzor, je potrebno jasno
               tudi imeti zakonsko podlago. In to določilo daje to zakonsko podlago, da se lahko, ne
               da se mora in da se bo, ampak se bo lahko, če bo predstojnik tako presodil. To je
               bistvo. In lahko bo tudi kakšen predstojnik to zlorabil. Jaz tega ne zanikam. Tukaj
               vidim bistvo tega določila.</p>
               <p>Spoštovani kolega Rezman je rekel: "To določilo mi nalaga nadzor." Ne, ne nalaga mu,
               ampak bo lahko kot župan uporabil v določenem primeru tudi nadzor nad kakšnim svojim
               uslužbencem, mu pa ne nalaga.</p>
               <p>In se moramo res vprašati, ali želimo preprečiti zlorabe posameznikov na račun vseh
               ostalih večinskih, 98% števila javnih uslužbencev, ki so vestni in pošteni in morajo
               opravljati tudi delo za te odsotne, ali pa želimo z neko všečno politično retoriko
               iz, bi rekel, muhe delati slona?</p>
               <p>Pa da bom še bolj konkreten. Iz populistične politične razprave, ki sem jo včasih
               poslušal na moji levi strani, ki se je sedaj preselila na mojo desno stran, strašiti
               javne uslužbence, ker tako zastraševanje in taka razprava se lahko zelo hitro tudi
               prime posameznih ljudi.</p>
               <p>Bilo je tudi govora, da ne zaupamo zdravnikom. Tudi zdravniki so samo ljudje in se
               zmotijo. Iz svoje lastne prakse vam povem. Je bil sodelavec, ki je rekel, da ima
               počeno ključnico. Bil je povit, bil je na bolniški, pa ga je slučajno televizijska
               kamera ujela, ker je bil določen prenos, da opravlja neko delo, ki ga s počeno
               ključnico ne bi mogel opravljati. Zdravnik se je zmotil. In po kratkem postopku ni
               bil več moj sodelavec. Sam gledam na ta problem zlorab odsotnosti na račun bolniške
               iz svoje, bi rekel, tudi delovne prakse in tudi s temi očmi.</p>
               <p>Ne vem, zakaj ne primerjati javnega sektorja z javno upravo. In če omeniš javni
               sektor, je to bogokletno v tej hiši, bogokletno. Ja, kaj pa je razlika? Razlika med
               tem pa je, da je javni sektor vržen pod konkurenco. In konkurenca ga sili, da se tudi
               na tem področju najbolj optimizira.</p>
               <p>Ne boste verjeli, da so podjetja, kjer so imeli 12, 15% odsotnost, pa je današnja
               odsotnost padla pod 5%. Ampak eden od ukrepov, bom povedal, ki ne nosi velikih
               učinkov, je tudi nadzor. Pa daleč od tega, da je ta najpomembnejši. Je zelo
               minimalen, predvsem pa ima psihološki značaj. In tu je tista moja povezava, privatni
               sektor in javni sektor. Kaj je problem javne uprave? Problem je, da je edina, da je v
               tej Sloveniji monopolist, da nima konkurence, da je nič ne sili, da se spreminja, da
               se optimizira. To je problem te javne uprave, da je to "tok sistem".</p>
               <p>In da ne bom izpadel. Ne vem, preveč grob, veliko kolegov razpravljavcev izhaja ravno
               iz javne uprave. In vsaka sprememba, ki se dela in tudi predhodne novele v javni
               upravi so zmeraj naletele na odpor. Zmeraj so naletele na odpor. In ko dregneš v ta
               tabu, v katerega posega minister, ki je zadolžen za javno upravo, doživlja kritike.
               Doživlja kritike. Vendar z vztrajnostjo premika te zadeve na bolje. In je prav
               tako.</p>
               <p>Jaz ne kritiziram javnih uslužbencev, da ne bom napačno razumljen. Javni uslužbenci
               so dobri delavci, odlični delavci tudi vmes. Imate pa tudi "krivinaše" kot povsod.
               Kritiziram sistem, v katerem tej javni uslužbenci delajo. Ta se mora spreminjati. Ta
               se mora modernizirati. Ta mora postati fleksibilen, ekonomičen, optimalen.
               Prilagajati se mora uporabnikom. To so državljani in državljanke, ne pa da se
               državljani in državljanke prilagajajo temu sistemu. To je bistvo. In tukaj sta ta
               vlada in minister Virant veliko tudi naredila.</p>
               <p>Menim, da to določilo, 33.a člen uvaja neko mehko metodo nadzora. Odpira, govori
               lahko v primeru, če se za to odloči, s tem, da se poprej tudi pogovori in opozori
               posameznika.</p>
               <p>Zdaj pa bom povedal še iz lastnih izkušenj, da nadziranje ne prinese bistvenih
               učinkov. Lahko za posameznika, v globalu pa ni bistvenih učinkov. In v sodobni
               organizaciji dela, katera se uvaja tudi v javno upravo, so poznane druge metode,
               drugi prijemi, med katerimi je nadzor samo en od ukrepov in teh metod, teh ukrepov ne
               moreš predpisati v zakonu, ne moreš predpisati v zakonu. To je stvar vodenja. Nosilci
               morajo biti menedžerji, morajo biti predstojniki, morajo biti vsi hierarhični vodje.
               Za to pa so potrebna znanja vodenja, ustvarjanja, predvsem, pozitivne klime,
               motiviranja, timskega dela. Veliko pa doprinese tudi pogovor med predstojnikom in
               delavcem, ki je prišel z bolniške, da se zanima. Pogovor z zdravnikom, pogovor s
               socialnim delavcem, sociologom in tako naprej in tako naprej. Metode so znane in
               mislim, da znana slovenska podjetja, uspešna podjetja, ki konkurirajo v razvitem
               svetu, se lahko tam tudi kaj naučimo. Predstojnik, ki bo gradil svoje delo na
               zmanjšanju odsotnosti z dela, z nadzorom, pa tudi recimo z detektivi, z inšpekcijami,
               ni moder predstojnik. Vam rečem, da je nesposoben vodja in da ga je treba po hitrem
               postopku zamenjati. Moder predstojnik bo nadzor uporabil za izjemne posamične primere
               in zlorabe, za katero navadno delovno okolje oziroma sodelavci zelo dobro vedo in jih
               to, da nekdo zlorablja, demotivira in jih tudi nervira. In moder predstojnik mora v
               takem slučaju tudi ukrepati. Zato bojazen vlagateljev amandmaja, da je nadzor
               nesprejemljiv, da je žaljiv, da je nepotreben, da se bo zlorabil. Mislim, da je
               neopravičeno in sam tega amandmaja tudi ne bom podprl. Hvala lepa.</p>
            </sp>
            <sp xml:id="SDZ4-Redna-26-2007-03-29.sp197">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Barbara Žgajner Tavš. Izvolite.</p>
            </sp>
            <sp xml:id="SDZ4-Redna-26-2007-03-29.sp198">

               <speaker>BARBARA ŽGAJNER TAVŠ:</speaker>

               <p>Hvala lepa. Veste, z zasebnimi detektivi, spoštovani kolegi, ali pa kolega, se pač ne
               ščiti delavcev. Pa kdo vam je to rekel? Ne se hecati! Nenazadnje, omenili ste
               psihološki značaj. Ja, kaj pa je uvedba zasebnih detektivov v javni sektor drugega
               kot psihološki značaj zasebnih detektivov, psihološki značaj na delavce. To je
               grožnja, pritisk, nič drugega. To pa je, žal, vnašanje v javno upravo negotovost,
               strah in nekritično poslušnost. To pa je slabo za celoten sistem javne uprave, v prvi
               vrsti pa za vsakega posameznega delavce, ki bo, hočeš nočeš, pod to grožnjo. To je
               psihološki učinek ravnanja ali pa takega zakona.</p>
            </sp>
            <sp xml:id="SDZ4-Redna-26-2007-03-29.sp199">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-26-2007-03-29.sp200">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Najprej se zahvaljujem spoštovanemu kolegu
               Petanu za solidarnost, ki jo je izrazil v svojem govoru in prilagodil razpravo vsem
               devetim poslancem pred njim in upam na enako solidarnost tudi, ko bomo glasovali o
               amandmaju in seveda bom podprl amandmaje zaradi svojega čuta do solidarnosti. O
               javnih uslužbencih govorimo zato, ker je naslov zakona Zakon o javnih uslužbencih. V
               kolikor se bojite, da se kaj prenese na civilno sfero, pričakujem ravno gospoda
               Petana, da bo predlagal zakon, ki bo prepovedoval detektive v civilni sferi. 30 tisoč
               zaposlenih, 90 ponarejenih diplom. Jaz vam povem, če bi bili detektiv, če bi že
               takrat imeli detektive, bi jih bilo, ne vem, po vašem prepričanju 25 tisoč. Ampak,
               tudi če bi bila še ena več, bi poleg teh ljudi, ki so ponarejali diplome, morali
               leteti še vsi šefi kadrovske, ker tega niso ugotovili prej. In če grem še naprej.
               Mehke metode, mehki prijemi. Človek s pištolo lovi bolnika. To je mehki prijem. Ja,
               kako pa zgleda trdi? 8x8 za bolnikom ali kako zgleda trdi prijem? Potem še, kaj še
               lahko damo bazuko detektivu, da ga bo lovil? Pa saj ne verjamem, kaj govorite. To so
               nebuloze in neumnosti.</p>
            </sp>
            <sp xml:id="SDZ4-Redna-26-2007-03-29.sp201">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Borut Sajovic. Izvolite.</p>
            </sp>
            <sp xml:id="SDZ4-Redna-26-2007-03-29.sp202">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj lep pozdrav. Moram reči zelo zanimiva in zabavna razprava, pa
               bi k tej razpravi dal še svoje. Prej nisem hotel replicirati gospodu ministru, očitno
               ga je predstavitev stališča Poslanske skupine Liberalne demokracije Slovenije kar
               nekoliko zmedla. Vendar naj pa k tem iztočnicam dodam še nekaj stališč. Očitno, če
               sem poslušal kolege, potem je stanje v državni upravi tako slabo, da pričakujem, da
               bo nekdo iz pozicije vložil tako interpelacijo zoper ministra, ker ljudje očitno
               množično obolevajo, blefirajo in se lažejo pri prevozih na delo. Ampak na drugi
               strani pa poslušam ministra, ki pravi, da tega problema praktično sploh ni. In zdaj
               je postal eden najpomembnejših problemov v tej državi in eno od področij, ki ga je
               treba zakonsko urediti, ravno to, kako bomo nadzirali z detektivi javne uslužbence.
               Jaz mislim, da je problem približno tako banalen, kot da bomo zaradi enega obolelega
               drevesa posekali cel gozd. To se dogaja. Minister govori neke velike in fantastične
               številke, koliko bomo prihranili. Ja, prihranili bomo po tistem sistemu "ma, moramo
               prihraniti 100 evrov, pa naj nastane kolikor hoče, pa če je tega desetkrat
               toliko".</p>
               <p>S tem se jaz enostavno težko strinjam in zanimivo na tapeti je bil tudi Zakon o
               detektivski dejavnosti. Seveda, to je očitno ena izmed kardinalnih napak prejšnje
               vlade. Seveda, mene v prejšnjem mandatu in pri prejšnji oblasti ni bilo. Ampak jaz
               mislim, gospod minister, da ste bili vi takrat zraven. Ko sem popoldne pregledoval
               magnetograme, nisem zasledil razprave, da ste kot državni sekretar kaj protestirali
               proti temu Zakonu o detektivski dejavnosti. Takrat vam je bil očitno všeč, danes pa
               je z njim vse narobe. Jaz predlagam, da boste na Vladi hitro vložili neko spremembo,
               da to zadevo rešimo, ampak da se bomo bolj resno. Bilo je pa nekaj resnih in dobrih.
               Razprava, takšna kot, recimo, gospoda poslanca Drobniča. To je pogled za naprej. Te
               zadeve se ne rešuje z detektivi, z nadzorom, ki bodo v vsakem dnevnem času kukali v
               spalnico, pač pa z drugimi metodami. To je tista prava pot naprej. Zato predlagam, da
               ta amandma k 1. členu sprejmemo. Zakon, ki v celoti potem niti ne bo tako slab, če ne
               bo teh skrajnosti. Popravimo pa bo. Hvala lepa.</p>
            </sp>
            <sp xml:id="SDZ4-Redna-26-2007-03-29.sp203">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Odpiram ponovni krog za razpravo. Prosim za prijave. Hvala. Besedo
               ima poslanec Zvonko Černač. Izvolite.</p>
            </sp>
            <sp xml:id="SDZ4-Redna-26-2007-03-29.sp204">

               <speaker>ZVONKO ČERNAČ:</speaker>

               <p>Hvala lepa. Saj sem bil v dilemi, ali bi se oglasil ali ne, ker mislim, da je
               situacija že malo tragikomična. Ko sem začel to zadevo brati, sem bil presenečen, ker
               sem bil prepričan, da je to že zdaj mogoče, da je v javnem sektorju mogoč nadzor nad
               izvrševanjem teh stvari. Zakaj sem bil v to prepričan?</p>
               <p>Vam bom povedal dva konkretna primera. Oba sta se zgodila v času neke druge vlade, ne
               te zdaj. V času vlade, ki je bila očitno bolj liberalna, bolj odprta, bolj
               demokratična, ni tako stiskala ljudi za vrat, kot želite zdaj to pripisati sedanji
               vladi. In v času tiste tako imenovane demokratične vlade, ki je bila sicer navzven
               res taka, z ukrepi, ki jih je sprejemala, pa daleč od tega, se je zgodil primer pred
               enajstimi leti, ko je nekega bivšega direktorja nekega javnega zavoda tretji dan
               bolniške obiskal detektiv in ga prišel pogledat, kako se počuti na bolniški. Potrkal
               je na vrata, naredil zapisnik. Zapisal, da se pač ta bivši direktor slabo počuti, in
               je odšel. To je prvi primer.</p>
               <p>Normalno, da je ta človek, ki je tega detektiva takrat poslal, zlorabil pooblastila,
               ki jih je imel. In zaradi tega tudi ni mogel biti dolgo časa uspešen direktor. Zelo
               hitro je naravna selekcija naredila svoje. Ampak iz tega primera ne smemo
               posploševati potem za vse zadeve. Ne smemo zaradi enega suhega drevesa posekati
               gozda. Mislim, da bi bila to napaka. To bi bila napaka.</p>
               <p>Drugi primer je pa v kontra smeri. Tam je šlo pa za javnega uslužbenca, ki je bil do
               kakšnega leta nazaj zaposlen v enem izmed represivnih ministrstev. Več mesecev, kar
               nekaj let je bil na bolniški. Istočasno pa je hodil v privatno firmo, kjer je bil
               direktor, pa še v nekaj nadzornih svetih, pa se mu las na glavi ni skrivil.</p>
               <p>Zakaj je bilo to mogoče? Ali je bilo to normalno? V enem primeru je prišlo do zlorabe
               pooblastil, v drugem primeru pa tisti, ki so bili dolžni stvari nadzirati in delovati
               v dobro države, tega pooblastila niso uporabljali. Pa je zaradi tega primerno, da
               spreminjamo regulativo tam, kjer mora biti omogočen nadzor? Problem je do 30 dni. Kaj
               pa nad 30, ko Zavod za zdravstveno zavarovanje kontrolira? Ali je potem tudi njihov
               nadzor nepotreben in neumesten? Ker mi govorimo samo do 30 dni. Nad 30 smo pa kar
               pozabili, kot da tega obdobja ni, ker že zdaj imamo ta pooblastila v zakonu in vemo,
               da se ta nadzor izvaja. To je en del te zgodbe. Ker mislim, da zadevi posvečamo
               preveliko pozornost in gledamo samo z enega vidika.</p>
               <p>In tisto, kar sem jaz začutil danes v tej razpravi, je en zelo velik strah nad tem,
               da bodo predstojniki oziroma tisti, ki so jim dana določena pooblastila, ta
               pooblastila zlorabljali. In ne vem, zakaj in iz česa ta strah izvira. Nesporno je, da
               je nemogoče preprečiti, da ne bi prišlo do zlorab. To je nemogoče preprečiti. Nikoli
               ne bo 100% deloval sistem na tak način, da tisti, ki neko pooblastilo ima, da ga ne
               bo kdaj skušnjava privedla do tega, da ga ne bi zlorabil. Tega se ne da narediti. To
               je jasno. Ampak zaradi enega promila primerov vseh ostalih 99 ne bi rešili, ne bi
               zagotovili možnosti, da se rešujejo na tak način, pa tudi če bo določba postala samo
               kot prevencija. Pri čemer se mi zadeva niti ne zdi tako pomembna in bistvena, da bi
               bila deležna nekaj ur današnje razprave.</p>
               <p>Mislim, da je v tej državi dosti več drugih primerov in problemov, o katerih bi
               veljalo govoriti. Vsak vodilni uslužbenec v javnem sektorju v javni upravi, ki dela
               dobro, ki želi delati učinkovito, želi, da so njegovi sodelavci motivirani. In tisti,
               ki pristopa na tak način, ki zna spodbujati te ljudi, da dajo največ od sebe, bo
               uspešen in s tem bo uspešna cela država. In tak mora imeti možnost, da nekomu, ki se
               v ta kolektiv ne vklopi, reče: "Oprosti, mesto tukaj ni zato, da se bomo ukvarjali z
               nekimi problemi, ki niso naši problemi. Najdi si raje mesto nekje drugje, tako ali
               drugače."</p>
               <p>Kajti mislim, da se moramo počasi navaditi, da delovna mesta le niso zabetonirana in
               da so vrata navzven kadarkoli odprta. Vsak prostovoljno od nas vstopa v ta razmerja.
               Nikogar se v nič ne sili. In takrat ko v to vstopamo, je prav, da se seznanimo, pod
               kakšnimi pravili vstopamo in kaj se nam bo zgodilo, če se teh pravil ne bomo
               držali.</p>
               <p>Jaz osebno samo ne vidim, ne vem, ali je potrebno pisati te stvari v zakon ali se jih
               da urediti na drugačen način. Drugače pa mislim, da imamo prevelike strahove pri tej
               zadevi, prevelike. Lahko jih primerjam s tistimi strahovi, če se boste spomnili, ko
               je šlo za spremembo zakona, o kateri ste nekateri danes že govorili. In ko se je
               govorilo, mislim, da je bilo rečeno kadrovski cunami, da bodo stotine, nekateri so
               rekli tisoči zaposlenih na podlagi te novele, ki smo jo takrat sprejeli, bilo
               odslovljenih oziroma odpuščenih. Enkrat sem to že povedal in danes bom povedal
               ponovno tudi, če mi kdo zameri. Zaradi tega, ker ne delajo dobro, jih je bilo premalo
               zamenjanih. Še vedno je nekaj ljudi, na odgovornih mestih v tem javnem sektorju, za
               katere moram tukaj javno povedati, da ne delajo dobro in bi bilo prav, da bi njihova
               mesta prevzeli tisti, ki so pripravljeni in voljni delati dobro. Tako je.</p>
               <p>Saj tudi v podjetju je na enak način. Vsak, ki stopi v neko razmerje, se mora
               zavedati, da mora dati maksimalno od sebe, drugače je bolje, da ga tam ni. Pa brez
               velikih strahov in brez velikih bojazni o tem. Tako, da jaz mislim, da se strahovi,
               ki so bili danes izpostavljeni v taki meri, kot je bilo rečeno, ne bodo uresničili in
               da ne gre za tako pomembno novelo, kot ji nekateri pripisujete. Konec koncev gre za
               ta razmerja, ki trajajo do 30 dni. Dosti težja so tam, kjer te stvari nadzira zavod
               za zdravstveno zavarovanje, kjer pa so problemi verjetno dosti bolj globoki, pa se o
               tem danes nihče, vsaj jaz nisem zasledil, se opravičujem, če je kdo to izpostavil,
               ker sem poslušal v pisarni, s tem ni ukvarjal. Hvala lepa.</p>
            </sp>
            <sp xml:id="SDZ4-Redna-26-2007-03-29.sp205">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Alojz Sok.</p>
            </sp>
            <sp xml:id="SDZ4-Redna-26-2007-03-29.sp206">

               <speaker>ALOJZ SOK:</speaker>

               <p>Hvala za besedo spoštovani predsedujoči. Kolegice poslanke in poslanci! Ko že nekaj
               ur poslušam to razpravo, bi lahko rekel, da gre za dobro razpravo o ne preveč
               pomembni stvari v naši družbi in da gre tukaj seveda bolj za ustvarjanje nekega
               viharja v kozarcu.</p>
               <p>Lahko pa se spomnimo seveda nekih časov, nekega obdobja, ki smo ga imeli v tej
               državi, ko so ljudje na veliko manjkali z dela. Jaz vem, ko je bilo potrebno
               opravljati kakšno opravilo na kmetijah in tako naprej, pa so vzeli bolniško in so
               ostali doma za nekaj dni, postorili tisto in šli v službo in se nihče zaradi tega ni
               sekiral. Prišli smo pač do neke situacije, ko se je socialistični sistem, za katerega
               še danes nekateri trdijo, da je bil uspešen, zaradi svoje uspešnosti sesul sam vase.
               Čez noč je propadel, ker smo pač gospodarili tako, kot smo gospodarili. Potem smo
               dobili nek nov družbeni red. To, o čemer se danes pogovarjamo, je v gospodarskem
               sektorju že dolgo uveljavljeno. Ne vem sicer, če je to izdelano v nekih podrobnostih,
               če je sistem, takšen kot funkcionira, pošten, pravičen, pravilen, ampak obstaja.</p>
               <p>Se pravi, s to novelo danes se ga samo še širi na nek drugi segment, ki pa je vedno,
               se pravi, področje negospodarstva, ki pa je vedno bilo v tej državi v nekako
               privilegiranem položaju napram gospodarstvu. V negospodarstvu so bile plače vedno
               višje, delovna mesta zagarantirana, plača tudi vsak mesec ob določenem času, kar pa
               seveda za gospodarstvo ne velja.</p>
               <p>Tam je situacija povsem druga. Če delavci na delovnem mestu ne ustvarijo zadosti, če
               ni ustvarjene nove vrednosti, potem se zgodi, da se delo izgubi ali pa ni plače in
               tako naprej. In ne vem, kaj si danes mislijo vsi tisti, ki delajo na tekočih trakovih
               vsak dan, o tej naši razpravi, tukaj, ko nas poslušajo. Saj konec koncev bi verjetno
               bilo prav, da bi tudi nas poslance, pa župane in tako naprej nekdo včasih malo
               ponadziral in pogledal, kje smo, ko bi morali biti tukaj v tej hiši, ali pa
               zagovarjati, pač delati v interesu te države. Jaz moram osebno reči, da kar se tiče
               spremembe tega, ne vidim nekega velikega problema.</p>
               <p>Res pa je problem lahko tehnične narave. To, kar je tudi govoril moj poslanski kolega
               mag. Drobnič, kako to potem v praksi izvajate. Seveda se vsako stvar da zlorabljati.
               Nihče ni pred tem imun in nikoli ne bomo dobili nekega sistema, ki bi bil do
               potankosti popoln. Meni se zdi, da je verjetno ta zloraba največkrat, če gre za
               "zlorabo", povezana z nekimi situacijam. Sam se spomnim nekega obdobja, ko sem delal
               v državni upravi, žena pa že takrat v podjetju, kjer si ni mogla privoščiti bolniške.
               Ker so bili majhni otroci, so bili bolni, sem to bolniško nekako koristil jaz in
               potem mi je enkrat šef na delovnem mestu rekel: "Veš, če bi imel možnost, bi pa malo
               preveril, zakaj tolikokrat bolniška." Saj mi je bilo težko, ampak ni bilo druge
               možnosti. Otrok je bolan, moral sem imeti bolniško. In če se je ta angina ponavljala
               iz meseca v mesec, je potem to trajalo. Nisem nikoli imel bolniško za sebe. Tako, da
               to je lahko problem mater, recimo, na delovnem mestu in bi morali na to zadevo
               gledati z nekoliko več občutka.</p>
               <p>Res pa je, to se pa strinjam in to je vedno bilo in bo, da nekateri to situacijo
               izkoriščajo. Potem se tisti, ki dobro delajo, ki trdo delajo, počutijo v neki
               nelagodni situaciji, ko vidijo, da nekdo res lahko tako izkorišča to neko možnost.
               Tako, da sistem bi moral temeljiti oziroma imeti cilj, te zadeve iz družbe nekako
               izkoreninjati. Nikoli ne bo popolnoma. Vendar se tega lotevati z neko mero sočutja,
               občutka pravzaprav z neko strpnostjo.</p>
               <p>In še eno zadevo bi rad povedal, ki jo tukaj večkrat slišim. Gospe Potrate ni, je
               odšla, ko smo spreminjali Zakon o delovnih razmerjih in smo spremenili oziroma uvedli
               pogoj, da mora nekdo, ki je nezaposlen, vzeti tudi ponujeno delovno mesto z nižjo
               izobrazbeno stopnjo, smo tukaj poslušali s strani strank leve provinience enake
               debate kot danes. Nihče ni govoril, gospa Potrata, če boste v magnetogramu to
               prebrali ali pa če me slišite, da so to lenuhi. To ste se izmislili vi in ste to nam
               polagali v usta in s tem ste nekako hoteli argumentirati svoje nasprotovanje. Res
               nihče ni govoril. Poglejte, zelo težko je, če je človek brez dela. Meni se zdi, da je
               to najtežja zadeva, ki je v neki družbi. In ko se to spremeni, lahko ugotovimo, da se
               je stopnja nezaposlenosti začela manjšati. In zato je bila tudi uveljavljena ta
               sprememba, ki ste ji takrat zelo zelo močno nasprotovali. Jaz se strinjam z
               ugotovitvijo gospe Potrate, ki je rekla, da ima včasih zelo bujno domišljijo. Torej
               tudi takrat jo je imela in na takšen način še danes poskušajo nekateri te zadeve v
               javnosti prezentirati.</p>
               <p>Da zaključim. Če bi zadeva v praksi resnično funkcionirala tako, kot je zamišljena,
               potem ne vidim v tej spremembi zakona nobenega bavbava. Če pa bi šlo za to, da to
               nekdo zlorablja, pa seveda je tudi možno nekako soočiti s tem in predvideti, da bi to
               bilo možno sredstvo zlorabe. V nekaterih primerih pa bi se nekdo hotel, recimo,
               nekoga na takšen ali pa drugačen način na delovnem mestu znebiti. Hvala lepa.</p>
            </sp>
            <sp xml:id="SDZ4-Redna-26-2007-03-29.sp207">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Franc Pukšič. Izvolite.</p>
            </sp>
            <sp xml:id="SDZ4-Redna-26-2007-03-29.sp208">

               <speaker>FRANC PUKŠIČ:</speaker>

               <p>Hvala lepa predsedujoči. Kolegice in kolegi, predstavniki vlade, lep pozdrav!</p>
               <p>Glede na izkušnje, svoje, ki jih imam, tako v javni upravi, tako tudi v gospodarstvu,
               kjer sem tako ali drugače vodil, bil predpostavljeni, lahko rečem, da nikoli ni bilo
               potrebno posegati po tako drastičnih ukrepih. Ampak se mi zdi bistveno bolj pomembno,
               kakšen je odnos delodajalca oziroma predpostavljenega do skupine, kateri je nadrejen.
               Že samo dejstvo, ko se z njimi srečaš zjutraj ali v tovarni ali v pisarni in prideš z
               ustnicami navzdol, mrkega pogleda, brez pozdrava, dobro jutro ali pa drugače, dobro
               jutro z nasmeškom, kako ste kaj, želim vam lep dan, da bomo uspešni itd., je zelo
               pomembno ali pa bistvenega pomena za počutje teh ljudi v službi in za njihovo
               angažiranost, za njihovo aktivnost, za njihovo delavnost in tudi za to, ali bodo med
               svojim delovnim časom razmišljali o tem, kaj narediti, kako narediti, da bi se
               izmaknili temu, iskali bolniško ali kaj podobnega. Ali z drugimi besedami povedano.
               Če se uslužbenci ali v podjetju ali v javni upravi, kjerkoli že, zjutraj, ko vstanejo
               in rečejo "joj, zopet v službo" ali pa rečejo "fino, nov dan", z veseljem gredo v
               službo, je seveda najpomembnejše. Zato se mi zdi pomembno ali najpomembneje, da bi
               ustvarjali stimulativne in prijetne pogoje za delavce v gospodarstvu ali
               negospodarstvu. Da so ti pogoji stimulativni in dobri, je seveda sigurno odvisno od
               tega, kakšno pripadnost posameznik čuti v temu kolektivu. Seveda je to odvisno tudi
               od vsega ostalega, kot so: plače, tudi druge možnosti, ki jih pač ima, izobraževanje,
               izpopolnjevanje, napredovanje in tako dalje.</p>
               <p>Če se ustavimo pri plačah, namerno se bom tu ustavil. Glede na to, da smo v EU, imamo
               v glavnem stroške, bencin, stanarino, obleko, prehrano in tako dalje, avtomobil, v
               glavnem evropske cene. Kjerkoli že kupimo eno ali drugo, je v glavnem primerljivo.
               Plače niso ali pa še zdaleč niso. Zato se mi zdi ta del v tem amandmaju, ko govori o
               stroških prevoza na delo in izkoriščanja tega, bom rekel, malo preveč strogo
               zapisan.</p>
               <p>Če vzamemo v obzir, da ta del,drugi del prvega odstavka tega amandmaja tangira
               pravzaprav samo tiste delavce, ki se vozijo na delo iz perifernih območij v urbana
               naselja, ker živijo nekje daleč in tako dalje. V glavnem ta ne tangira tistih, ki
               lahko uporabljajo lokalni prevoz v urbanih naseljih. Treba je vzeti v vid tudi to, da
               so ti ljudje dve, tri, štiri, pet ur mogoče dnevno več na poti in odsotni od doma,
               kjer imajo za opraviti tudi, mame, žene, kakorkoli, še vse tisto, kar pač pritiče
               nežnejšemu spolu. Da so izpostavljene tudi toliko in toliko več in vsak dan prometu
               in nezgodam, ki so žal prevelike, daleč prevelike na naših cestah. To je seveda tudi
               dejstvo. In če so na način dva ali trije se vozili skupaj ali pa kdaj pa kdaj tudi
               prespali pri kakšnem kolegu v urbanem delu in na ta način privarčevali kakšen tolar
               oziroma na ta način dvignili svoj socialni standard za vse ostalo, se mi ravno ne zdi
               najbolj bogokletno. Na ta način, kolegice in kolegi, nekateri, ki ste takrat bili v
               vladi, ste me obsojali, ko sem tu za govornico povedal, sem pomagal tudi študentom,
               da niso plačevali študentskih domov in so stanovali v poslanskem stanovanju Franca
               Pukšiča brezplačno. Tisti, ki so grdo hoteli za te študente, so govorili, da so
               plačevali, ne vem kaj, daleč od tega, seveda, ne. Ker ne bi potem sam o tem govoril
               in sem ponosen na to, da sem lahko kdaj komu pomagal.</p>
            </sp>
            <sp xml:id="SDZ4-Redna-26-2007-03-29.sp209">

               <speaker>PODPREDSEDNIK SAŠO PEČE:</speaker>

               <p>Kolega Pukšič, jaz dovoljujem sicer zelo široko razpravo, ampak le malo pa ste preveč
               zašli. Prosim, če se držite vsebine amandmaja ali pa vsaj vsebine zakona. Hvala.</p>
            </sp>
            <sp xml:id="SDZ4-Redna-26-2007-03-29.sp210">

               <speaker>FRANC PUKŠIČ:</speaker>

               <p>Gospod predsedujoči, če bi vi amandma prečitali, bi vedeli, da se držim vsebine
               amandmaja in očitno tega niste imeli časa narediti...</p>
            </sp>
            <sp xml:id="SDZ4-Redna-26-2007-03-29.sp211">

               <speaker>PODPREDSEDNIK SAŠO PEČE:</speaker>

               <p>Kolega Pukšič, vi ste nejavni uslužbenec...</p>
            </sp>
            <sp xml:id="SDZ4-Redna-26-2007-03-29.sp212">

               <speaker>FRANC PUKŠIČ:</speaker>

               <p>... obveznosti, ki jih imate, seveda verjamem, da je veliko...</p>
            </sp>
            <sp xml:id="SDZ4-Redna-26-2007-03-29.sp213">

               <speaker>PODPREDSEDNIK SAŠO PEČE:</speaker>

               <p>... v amandmaju niste nikjer navedli...</p>
            </sp>
            <sp xml:id="SDZ4-Redna-26-2007-03-29.sp214">

               <speaker>FRANC PUKŠIČ:</speaker>

               <p>... ampak pustite me, da govorim, ker govorim o amandmaju...</p>
            </sp>
            <sp xml:id="SDZ4-Redna-26-2007-03-29.sp215">

               <speaker>PODPREDSEDNIK SAŠO PEČE:</speaker>

               <p>Kolega Pukšič!</p>
            </sp>
            <sp xml:id="SDZ4-Redna-26-2007-03-29.sp216">

               <speaker>FRANC PUKŠIČ:</speaker>

               <p>... in govorim o prevozih na delo...</p>
            </sp>
            <sp xml:id="SDZ4-Redna-26-2007-03-29.sp217">

               <speaker>PODPREDSEDNIK SAŠO PEČE:</speaker>

               <p>To bom ocenil jaz...</p>
            </sp>
            <sp xml:id="SDZ4-Redna-26-2007-03-29.sp218">

               <speaker>FRANC PUKŠIČ:</speaker>

               <p>... z dela, pooblastili in tako dalje uslužbencev. Skratka, govorim o tem.</p>
               <p>V drugem odstavku me nekoliko skrbi tisti del, ko pravi, da bo pooblaščeni javni
               uslužbenec lahko zbiral informacije tudi od tretje osebe. Ostalo je nekako
               sprejemljivo, ampak od tretje osebe, da bomo imeli na nekem listku zapisane
               registrske številke, ko bomo seveda vedeli, kdo so vse tisti inšpektorji ali možni,
               ki nas bodo kontrolirali, tako kot imamo sedaj v avtomobilu zapisane registrske
               številke avtomobilov, policije, ko se vozijo po cesti in ali so za nami, nam sledijo
               ali ne. Torej, okoli teh tretjih oseb se mi zdi nekoliko pregrobo. Strinjam se z
               Vlado. Strinjam se z ministrom, da je potrebno nekatere stvari, ko se ugotovijo, da
               so anomalije, sankcionirati, definitivno in to zelo jasno brez pardona. S tem se
               strinjam. Ne pa zadeve tako posplošiti. Namreč, govorim to, kar so mi povedali
               ljudje, neko splošno klimo strahu, pa čeprav se strinjam s tistimi razpravljavci, ki
               so rekli, da seveda ta zakon oziroma ta amandma ne prinaša torej toliko strahu, kot o
               njem govorimo. Verjamem, da ne. Ampak vendarle se mi zdi, da bi bilo potrebno ta
               amandma nekoliko dodelati v teh delih.</p>
               <p>Veste, tako kot je bilo slišati o nekaterih bolniških, ki se izrabljajo. Seveda, tako
               lahko rečem, da v glavnem gre za to izrabljanje, kar se je tudi ugotovilo. Torej
               tistih, ki so na višjih položajih, ne na tistih, ki so najnižjih položajih. In še
               nekaj, tudi v obratni smeri gre. Žal imam preveč torej ne lastnih izkušenj, ampak
               izkušenj iz poslanske pisarne, ko zdravniška komisija nekoga pošlje v službo, ki ne
               more stati na nogah. Ko je zdravnik podaljšal čez 30 dni, pa tega ne upoštevajo, ker
               enostavno pacienta ne pogleda, ampak v pisarni enostavno zavrnejo takšno zadevo.
               Tako, da je zadeva seveda precej kompleksna. Sam bi želel, da bi bila čim bolj
               prijazna do ljudi in da bodo ljudje, tako kot sem rekel, zjutraj, ko vstanejo in
               gredo v službo, šli z nekim zadovoljstvom, z upanjem, z veseljem do tega, da vendarle
               lahko to opravljajo. Sam bom amandma podprl. Predvsem zato, ker je to v drugem branju
               in bo zaradi tega možnost, da ga nekoliko popravimo v tretjem branju. Hvala lepa.
            </p>
            </sp>
            <sp xml:id="SDZ4-Redna-26-2007-03-29.sp219">

               <speaker>PODPREDSEDNIK SAŠO PEČE:</speaker>

               <p>Kolega Zagorac, proceduralno.</p>
            </sp>
            <sp xml:id="SDZ4-Redna-26-2007-03-29.sp220">

               <speaker>BOŠTJAN ZAGORAC:</speaker>

               <p>Hvala lepa za besedo, spoštovani gospod predsednik. Jaz bi vas vljudno
               naprosil...</p>
            </sp>
            <sp xml:id="SDZ4-Redna-26-2007-03-29.sp221">

               <speaker>PODPREDSEDNIK SAŠO PEČE:</speaker>

               <p>Samo sekundo, ker čas teče. Prosim, če se prijavite.</p>
            </sp>
            <sp xml:id="SDZ4-Redna-26-2007-03-29.sp222">

               <speaker>BOŠTJAN ZAGORAC:</speaker>

               <p>Hvala še enkrat za besedo spoštovani predsedujoči. Jaz bi vas vljudno prosil, da
               prekinete vse tiste razpravljavce, ki ne govorijo o amandmaju, o tistem amandmaju, o
               katerem dejansko razpravljamo.</p>
               <p>Kolega Pukšič, jaz verjamem v vse to, kar ste zdaj povedali. Tudi se strinjam z
               večino tega, kar ste zdaj povedali, ampak nimate pravega amandmaja. Amandma, o
               katerem danes govorimo nima drugega odstavka. Piše samo: "člen se črta". Jaz ne vem,
               kaj bi bilo tu treba modulirati, dopolniti, se pogovarjati. Res nimate pravega
               amandmaja. Malo ste zgrešili s poti, mogoče vi, mogoče vaši strokovni sodelavci.
               Ampak to še ni razlog, da za to obsojate spoštovanega predsedujočega, da si on ni kaj
               prebral. Vi ste falili amandma. Me pa veseli, da boste vseeno podprli amandma, o
               katerem govorimo. Hvala.</p>
            </sp>
            <sp xml:id="SDZ4-Redna-26-2007-03-29.sp223">

               <speaker>PODPREDSEDNIK SAŠO PEČE:</speaker>

               <p>Hvala za vaše opozorilo. Torej vas nisem jaz dolžan seznaniti, da je amandma samo v
               enem stavku in ne v dveh odstavkih, kot ste trdili, ampak nadaljujemo z razpravo.
               Besedo ima kolega Bogdan Barovič.</p>
            </sp>
            <sp xml:id="SDZ4-Redna-26-2007-03-29.sp224">

               <speaker>BOGDAN BAROVIČ:</speaker>

               <p>Hvala. Slišali smo: "Kdor stopi v delovno razmerje, mora dati maksimalno od sebe". Če
               bi ta prvi člen veljal; ukradli ste mi nekaj sekund; bi zdajle prišlo 10 detektivov v
               to dvorano, pa bi odpeljalo ali popisalo vsaj 20% poslancev. Če bi mene zapisali, bi
               bil v bolniški in bi ga verjetno nadziral drugi detektiv, ki ne bi bil objektiven in
               bi ga pustil, da lahko tisti prvi detektiv v bolniški še vseeno malo hodi. Tretjič: S
               strgano Ahilovo tetivo na dveh berglah sem bil na partnerstvu za razvoj, na sestanku
               s predsednikom vlade. Televizija me je posnela, čez teden dni sem se
               moral...<stage xml:id="SDZ4-Redna-26-2007-03-29.stage12">/Opozorilni znak za konec razprave./</stage>... iti zagovarjati na ministrstvo za
               delo, na zavod za zdravstveno zavarovanje. Kaj bi šele bilo, če bi ta zakon veljal,
               lepo vas prosim...<stage xml:id="SDZ4-Redna-26-2007-03-29.stage13">/Izključen mikrofon./</stage>...</p>
            </sp>
            <sp xml:id="SDZ4-Redna-26-2007-03-29.sp225">

               <speaker>PODPREDSEDNIK SAŠO PEČE:</speaker>

               <p>Kolega Barovič, hvala. In besedo ima poslanec Ljubo Germič.</p>
            </sp>
            <sp xml:id="SDZ4-Redna-26-2007-03-29.sp226">

               <speaker>LJUBO GERMIČ:</speaker>

               <p>Hvala lepa za besedo, še enkrat. Torej k razpravi sem se priglasil iz razloga, ki ga
               je v utemeljitev navajal nepodpore temu amandmaju, da se ta člen črta, kolega
               Ljubeljšek. Ne vem, ali se mu je zareklo ali pa res obstaja ambicija, da bi lahko
               imeli detektivi oziroma postopki, kjer bi se ugotavljali razlogi ali opravičevali
               razlogi za sum, da javni uslužbenec izrablja pravico do zadržanosti zaradi bolezni
               ali poškodbe, da se zdravnik lahko zmoti. On je navajal, da ker so zdravniki
               zmotljivi, je seveda smisel besedila v tem členu utemeljen. Tu se pa postavlja zelo
               resno vprašanje: Kako daleč seže ambicija besedila tega člena?</p>
               <p>Ker če ima kdo predstavo, da bo detektiv preverjal to, ali je bila pa diagnoza
               pravilna, ali je ravnanje nekoga skladno z diagnozo, in da bo detektiv preverjal te
               stvari, potem pa sem bistveno bolj zaskrbljen v smislu tega besedila, kar ta člen
               prinaša.</p>
               <p>Upam, da je kolega Ljubeljšek naredil napako in da v nobenem primeru ni ambicija
               tega, glede na to, da če bo vladna koalicija to podprla, da bi lahko detektivi
               preverjali, ali je zdravnik, ki je odredil nek zdravstveni ukrep z diagnozo, ravnal
               pravilno ali je pa naredil strokovno napako. Jaz upam, da v nobenem primeru ne bi šla
               dejanja teh, ki bodo izvajali kontrolo ali nadzor nad temi, tako daleč. In da je
               seveda kolega Ljubeljšek izrazil misel kot lapsus, ne pa kot realnost razumevanja
               tega besedila. Kajti če je to intenca, potem sem seveda še bistveno bolj prepričan,
               da je treba ta amandma sprejeti in črtati besedilo, ki je danes zapisano v zakonu.
               Hvala.</p>
            </sp>
            <sp xml:id="SDZ4-Redna-26-2007-03-29.sp227">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Sprašujem, ali lahko zaključim razpravo? Hvala. Torej, ker nihče več
               ne želi razpravljati, zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po naslednjih dveh stavkih, torej ob 19.00.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki jo bomo nadaljevali, kot rečeno, ob 19.00. Hvala.</p>
               <stage xml:id="SDZ4-Redna-26-2007-03-29.stage14">(Seja je bila prekinjena ob 18.31 in se je nadaljevala ob 19.00.)</stage>
            </sp>
            <sp xml:id="SDZ4-Redna-26-2007-03-29.sp228">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanje zbora o predlogih odločitev.
               Poslanke in poslance prosim, da preverijo delovanje svoje glasovalne naprave.</p>
               <p>Izvolite, gospod Potrč. Želite?</p>
            </sp>
            <sp xml:id="SDZ4-Redna-26-2007-03-29.sp229">

               <speaker>MIRAN POTRČ:</speaker>

               <p>Gospod predsedujoči!</p>
            </sp>
            <sp xml:id="SDZ4-Redna-26-2007-03-29.sp230">

               <speaker>PODPREDSEDNIK MAG. VASJA KLAVORA:</speaker>

               <p>Proceduralni postopek.</p>
            </sp>
            <sp xml:id="SDZ4-Redna-26-2007-03-29.sp231">

               <speaker>MIRAN POTRČ:</speaker>

               <p>Kolegice in kolegi, jaz imam proceduralni predlog in sicer predlagam, da se odločimo,
               da se točka - mandatno volilne zadeve, to je točka 19f - predlog za imenovanje
               podpredsednika Državnega zbora, preloži na čas, ko bo kolegij na podlagi dogovora med
               poslanskimi skupinami, pripravil tudi predlog za delitev mest in vodstvenih funkcij v
               okviru delovnih teles Državnega zbora. Prosim, da ta predlog podprete in da takrat
               skupaj sprejmemo te odločitve. Hvala lepa.</p>
            </sp>
            <sp xml:id="SDZ4-Redna-26-2007-03-29.sp232">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi o tem predlogu razpravljati kdo v imenu poslanske skupine?
               Ugotavljam, da ne. Potem o tem predlogu glasujemo. Glasovanje teče. Od navzočih 66
               poslank in poslancev so za glasovali vsi, 66.</p>
               <stage xml:id="SDZ4-Redna-26-2007-03-29.stage15">(Za je glasovalo 66.)</stage>
               <p>S tem ugotavljam, da je predlog poslanca gospoda Potrča sprejet.</p>
               <p>Nadaljujemo s prekinjeno <title xml:id="SDZ4-Redna-26-2007-03-29.title5">10. točko dnevnega reda</title>, to je s <title xml:id="SDZ4-Redna-26-2007-03-29.title6">tretjo
                  obravnavo</title> Predloga zakona o prostorskem načrtovanju. Prehajamo na odločanje o
               vloženih amandmajih.</p>
               <p>Prehajamo na odločanje o amandmaju vlade k 2. členu. Glasujemo. Glasovalo je 66
               poslank in poslancev. Za 58, proti 3.</p>
               <p><stage xml:id="SDZ4-Redna-26-2007-03-29.stage16">(Za je glasovalo 58.)</stage> <stage xml:id="SDZ4-Redna-26-2007-03-29.stage17">(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SNS k 2. členu. Če bo ta amandma
               sprejet, postane amandma k temu členu pod številko 3 brezpredmeten. Glasujemo.
               Ugotavljam, da je 67 poslank in poslancev glasovalo. Za 11, proti 47.</p>
               <p><stage xml:id="SDZ4-Redna-26-2007-03-29.stage18">(Za je glasovalo 11.)</stage> <stage xml:id="SDZ4-Redna-26-2007-03-29.stage19">(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nepovezanih poslancev k 2.
               členu. Glasujemo. Glasovalo je 68 poslank in poslancev. Za 18, proti 47.</p>
               <p><stage xml:id="SDZ4-Redna-26-2007-03-29.stage20">(Za je glasovalo 18.)</stage> <stage xml:id="SDZ4-Redna-26-2007-03-29.stage21">(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju vlade k 27. členu. Če bo ta amandma sprejet,
               postane amandma k temu členu pod številko 2 brezpredmeten. Glasujemo. Glasovalo je 66
               poslank in poslancev, za 46, proti 14.</p>
               <p><stage xml:id="SDZ4-Redna-26-2007-03-29.stage22">(Za je glasovalo 46.)</stage> <stage xml:id="SDZ4-Redna-26-2007-03-29.stage23">(Proti 14.)</stage></p>
               <p>Ugotavljam, da je amandma sprejet. S tem je postal drugi amandma brezpredmeten.</p>
               <p>Prehajamo na odločanje o amandmaju vlade k 30. členu. Glasujemo. Glasovalo je 67
               poslank in poslancev, za 55, proti 7.</p>
               <p><stage xml:id="SDZ4-Redna-26-2007-03-29.stage24">(Za je glasovalo 55.)</stage> <stage xml:id="SDZ4-Redna-26-2007-03-29.stage25">(Proti 7.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 36. členu. Glasujemo. Glasovalo je 67
               poslank in poslancev, za 55, proti 5.</p>
               <p><stage xml:id="SDZ4-Redna-26-2007-03-29.stage26">(Za je glasovalo 55.)</stage> <stage xml:id="SDZ4-Redna-26-2007-03-29.stage27">(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 36.a členu. Glasujemo. Glasovalo je 66
               poslank in poslancev, za 52, proti 7.</p>
               <p><stage xml:id="SDZ4-Redna-26-2007-03-29.stage28">(Za je glasovalo 52.)</stage> <stage xml:id="SDZ4-Redna-26-2007-03-29.stage29">(Proti 7.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 38. členu. Glasujemo. Glasovalo je 68
               poslank in poslancev, za 52, proti 4.</p>
               <p><stage xml:id="SDZ4-Redna-26-2007-03-29.stage30">(Za je glasovalo 52.)</stage> <stage xml:id="SDZ4-Redna-26-2007-03-29.stage31">(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 42.a členu. Glasujemo. Glasovalo je 67
               poslank in poslancev, za 54, proti 3.</p>
               <p><stage xml:id="SDZ4-Redna-26-2007-03-29.stage32">(Za je glasovalo 54.)</stage> <stage xml:id="SDZ4-Redna-26-2007-03-29.stage33">(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 79. členu. Glasujemo. Glasovalo je 68
               poslank in poslancev, za 56, proti 4.</p>
               <p><stage xml:id="SDZ4-Redna-26-2007-03-29.stage34">(Za je glasovalo 56.)</stage> <stage xml:id="SDZ4-Redna-26-2007-03-29.stage35">(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 83. členu. Glasujemo. Glasovalo je 66
               poslank in poslancev, za 49, proti 9.</p>
               <p><stage xml:id="SDZ4-Redna-26-2007-03-29.stage36">(Za je glasovalo 49.)</stage> <stage xml:id="SDZ4-Redna-26-2007-03-29.stage37">(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju vlade k 84. členu. Če bo ta amandma sprejet, potem
               postaneta amandmaja k temu členu pod številko 2 in 3 brezpredmetna. Glasujemo.
               Navzočih je 68 poslank in poslancev, za je glasovalo 44, proti 13.</p>
               <p><stage xml:id="SDZ4-Redna-26-2007-03-29.stage38">(Za je glasovalo 44.)</stage> <stage xml:id="SDZ4-Redna-26-2007-03-29.stage39">(Proti 13.)</stage></p>
               <p>Amandma je sprejet, tako sta ostala dva amandmaja brezpredmetna.</p>
               <p>Prehajamo na odločanje o amandmaju vlade k 98. členu. Glasujemo. Navzočih je 67
               poslank in poslancev, za je glasovalo 53, proti 6.</p>
               <p><stage xml:id="SDZ4-Redna-26-2007-03-29.stage40">(Za je glasovalo 53.)</stage> <stage xml:id="SDZ4-Redna-26-2007-03-29.stage41">(Proti 6.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Prehajamo na odločanje o zakonu. Izvolite prosim, v imenu vlade.</p>
            </sp>
            <sp xml:id="SDZ4-Redna-26-2007-03-29.sp233">

               <speaker>MITJA BRICELJ:</speaker>

               <p>Hvala, gospod podpredsednik. Ker je s sprejemom amandmajev na seji Državnega zbora
               Republike Slovenije v predlaganem besedilu zakona nastala neusklajenost, bo vlada
               pripravila uskladitvene amandmaje k Predlogu zakona o prostorskem načrtovanju do
               jutri.</p>
            </sp>
            <sp xml:id="SDZ4-Redna-26-2007-03-29.sp234">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da bo vlada pripravila uskladitveni amandma in bomo to točko
               nadaljevali jutri z uskladitvenim postopkom v zadnji točki.</p>
               <p>To točko prekinjam.</p>
               <p>Nadaljujemo s prekinjeno <title xml:id="SDZ4-Redna-26-2007-03-29.title7">8. točko dnevnega reda,</title> to je z obravnavo Predloga
               zakona o spremembah in dopolnitvah zakona o javnih uslužbencih. Nadaljujemo z
                  <title xml:id="SDZ4-Redna-26-2007-03-29.title8">drugo obravnavo,</title> to je z odločanjem o vloženih amandmajih. Prehajamo na
               odločanje o vsebinsko enakih amandmajih poslanskih skupin SNS, SD, NP k 1. členu.
               Obrazložitev glasu v imenu poslanske skupine. Besedo ima gospod Boštjan Zagorac.</p>
            </sp>
            <sp xml:id="SDZ4-Redna-26-2007-03-29.sp235">

               <speaker>BOŠTJAN ZAGORAC:</speaker>

               <p>Hvala za besedo. V imenu Poslanske skupine Slovenske nacionalne stranke lahko povem,
               da bomo amandma podprli. Podprli z razlogom, ker kolikor nas Vlada Republike
               Slovenije prepričuje, imamo zaupanja vredno in prijazno državno upravo, ki je iz
               dneva v dan boljša, bolj prijazna, bolj človeška in uslugo k tem besedam ministra v
               svoji predstavitvi bomo amandma podprli, ker imam občutek, da ta javna uprava ne bo
               več tako prijazna, ne bo več tako uslužna, ne bo več tako dobra, tako homogena od
               znotraj, če jim bomo na vrat nastavili detektive, ki bodo ugotavljali pri vsej tej
               zaupanja vredni javni upravi, kdo od tistih 2% po statistiki pa je tisti, ki
               zlorablja zakon.</p>
               <p>Mislim, da je to popolnoma nepotrebno glede na uvodno predstavitev ministra pri taki
               javni upravi. S tem se je strinjalo tudi kar nekaj poslancev vladajoče koalicije. Jaz
               se jim zahvaljujem za to podporo, da so prvič naredili eno izjemo in podprli ene
               amandmaje, ki ne prihajajo iz njihovih vrst. Srčno upam, glede na to, da glasovanja
               še ni bilo, da bodo svojo besedo tudi držali, vsaj smiselno. Nenazadnje, vse poslanke
               in poslanci, ki imate tisti občutek človečnosti in ne sovraštva do svojega sodelavca,
               boste z veseljem tak amandma podprli.</p>
               <p>Če pa imate občutek, da v vaših vrstah, naših vrstah, med vašimi strokovnimi
               sodelavci, med ostalimi, ki v tej javni upravi delajo, da je kdo tak, ki bi
               zlorabljal ali pa si upal zlorabljati zakon na ta način, kot ga je nekdo želel
               predstaviti, res da je bil danes v manjšini. Mislim, da od vseh poslancev, ki so
               govorili, samo trije so bili takšni, ki so rekli, da je pa naša javna uprava taka, da
               jo je treba zasledovati z detektivi, potem pa imate težavo znotraj organizacije. Niso
               ljudje v javni upravi tako slabi, da bi jim bilo potrebno dajati za vrat detektive.
               Ne lažejo. Lažeta 2%. Verjemite mi, da teh 2% z detektivi ne bomo rešili. Za vašo
               podporo se vam zahvaljujem že naprej. Hvala.</p>
            </sp>
            <sp xml:id="SDZ4-Redna-26-2007-03-29.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 68 poslank in poslancev. Za je glasovalo 31, proti
               35.</p>
               <p><stage xml:id="SDZ4-Redna-26-2007-03-29.stage42">(Za je glasovalo 31.)</stage> <stage xml:id="SDZ4-Redna-26-2007-03-29.stage43">(Proti 35.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandmaji niso bili sprejeti, v tretji obravnavi ni možno vlagati amandmajev. Zato
               prehajamo na odločanje o zakonu. Ob tem vas obveščam, da me zakonodajno-pravna služba
               oziroma vlada nista obvestili, da bi bil zakon neusklajen. Glasujemo o zakonu.
               Izvolite, gospod Cvikl, kaj želite? Obrazložitev glasu v imenu poslanske skupine.
               Prijava teče. Besedo ima gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-26-2007-03-29.sp237">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, ravno zaradi tega, ker amandma ni bil sprejet, ne bom
               podprla zakona, pa govorim zdaj v imenu Poslanske skupine Slovenske nacionalne
               stranke oziroma vseh treh članov, ki smo danes na seji pri glasovanju.</p>
               <p>Razlogov je več. Ocenjujem, da bo zakon v takšni obliki, v kakršni je bil sprejet v
               drugi obravnavi, le še stopnjeval pritisk na področju celotne javne uprave. To pa je,
               kot sem v svojih prejšnjih nastopih povedala, slabo. V delo javne uprave se vnaša,
               spoštovane kolegice in kolegi, tudi z ukrepom zasebnih detektivov negotovost, strah
               in, kot sem dejala, nekritična poslušnost. Vnaša se grožnja, vnaša se pritisk, in to
               ni, spoštovane kolegice in kolegi, nič drugega kot stopnjevanje tako imenovanega
               "mobbinga", o katerem se zadnje čase tudi in predvsem - pa so to uradni podatki - v
               okviru javne uprave vse pogosteje govori. Pa bom še enkrat rekla, čeprav sem v svoji
               uvodni predstavitvi kar nekajkrat, na to me je opozoril ne nazadnje tudi minister,
               izrekla besedo "žal". Ja, meni je žal. Ne obžalujem svojega nastopa in ne obžalujem
               svojega nasprotovanja takšnemu avtokratičnemu početju. Žal pa mi je, da minister s
               kančkom cinizma ali pa, če hočete, ščepcem humorja podpira takšno grdo, strahotno
               početje. Še enkrat, v imenu Slovenske nacionalne stranke takega zakona ne bomo
               podprli.</p>
            </sp>
            <sp xml:id="SDZ4-Redna-26-2007-03-29.sp238">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl. Prosim.</p>
            </sp>
            <sp xml:id="SDZ4-Redna-26-2007-03-29.sp239">

               <speaker>MAG. MILAN M. CVIKL:</speaker>

               <p>Hvala lepa. Danes je bilo povedano, da je glasovanje o amandmaju k 1. členu eno
               ključnih vprašanj, ali bo ta zakon doživel podporo tudi s strani tistih, ki sedaj
               sedimo na levi strani te dvorane. Sam obžalujem, da amandma k 1. členu, s katerim bi
               lahko preprečili način izvajanja reforme javne uprave "po Janševo", ni bil
               sprejet.</p>
               <p>S sprejetjem zakona, kot ga boste v vladajoči koaliciji očitno sprejeli, se
               zaključuje reforma slovenske javne uprave. Prvi korak je bil, doseči politično
               kompatibilnost. Drugi korak je bil ta, da je vlada pokazala, da ni zmožna voditi z
               zgledom, zato v tretjem koraku uvajate palico. Javne uslužbence boste, v narekovaju,
               "preganjali tudi z detektivi, če ne bodo dovolj poslušni." To se danes zvečer
               sprejema. Vsi tisti, ki ste seveda danes govorili, kako ste proti predlogu v 1.
               členu, ste seveda nekateri, mogoče celo z drugačnim glasovanjem nekateri z izpuščenim
               glasovanjem seveda omogočili, da amandma k 1. členu ni bil sprejet in da bomo seveda
               sedaj, da boste sedaj, sprejeli zakon, ki neslavno zaključuje reformo slovenske javne
               uprave "po Janševo". Temu bom sam in kolegi nasprotovali, zato zakona ne bomo
               podprli. Hvala.</p>
            </sp>
            <sp xml:id="SDZ4-Redna-26-2007-03-29.sp240">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Obrazložitev glasu. Prijava teče. Besedo ima gospod Bogdan Barovič.
               Prosim.</p>
            </sp>
            <sp xml:id="SDZ4-Redna-26-2007-03-29.sp241">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi! Ker so vam Združene države Amerike tako svete,
               nekateri bi radi bili tam. Ne vem, kaj že, najbrž že tisti, ki ste bili proti
               amandmaju. Najhujši kaznjenci, ki jih izpustijo, imajo dolžnost, da se enkrat na dan
               javijo ali pa enkrat na teden javijo svojemu nadzorniku. Mi smo hujši, mi smo hujši.
               Kdorkoli od vas je videl film Schindlerjev seznam, pa bi ga morali videti, morali bi
               ga videti, ker ima največ Oskarjev in ker je povedal največjo resnico ...<stage xml:id="SDZ4-Redna-26-2007-03-29.stage44">/Oglašanje v
               dvorani./</stage>... hvala gospod Školč. Se opravičujem. Tisti, ki ste ta film videli, kako
               so izvajali nacisti v židovskih zaprtih četrtih čistko, kdo je kje, kaj dela in kaj
               ne dela, to ste seveda dobili. Če je to demokracija, da detektivi lovijo ljudi -
               potem to ni nobena demokracija. Sram naj vas bo, sram naj vas bo!</p>
            </sp>
            <sp xml:id="SDZ4-Redna-26-2007-03-29.sp242">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl, imate besedo.</p>
            </sp>
            <sp xml:id="SDZ4-Redna-26-2007-03-29.sp243">

               <speaker>MAG. MILAN M. CVIKL:</speaker>

               <p>Bom še v svojem imenu, da ne boste imeli nekateri problema, ali so partnerji še
               partnerji.</p>
               <p>To, kar ste seveda z glasovanjem pri prvem amandmaju naredili, ste dosegli to, kar se
               že vrsto mesecev opaža v slovenski javni upravi, tudi v Državnem zboru. Eden od
               poslancev je o tem govoril. Negativna selekcija. Ljudje odhajajo. Sedaj pa k temu,
               sedaj pa k temu dodajate še insinuacijo. 30 tisoč javnih uslužbencev bo sedaj
               pomagalo svojim nadrejenim dostavljati informacije, ki bodo vzpostavljale možnost, da
               bodo uporabljene detektivske metode. Poslanec vladajoče koalicije, bivši minister za
               delo, družino in socialne zadeve je danes govoril o nekaterih predlogih, kako se
               problemi, omenjeni v 1. členu tega zakona, rešujejo. Če že Vlada ne zna ali ne more
               voditi z zgledom. Niti to ni bilo dovolj. Vladajoča koalicija je strumno predala
               palico v roke ministru Virantu. Minister Virant si niti tega ne upa, da bi to on
               izvajal. Ampak pravi, ne, to naj izvajajo kar nadrejeni in imeli bomo 30 tisoč, krat
               30 tisoč medsebojnih odnosov, kjer se bodo ljudje ukvarjali s tem, kje, kdo, kdaj spi
               in kdaj je kdo res bolan. To je zgodba naslednjega leta in pol delovanja slovenske
               javne uprave. Zelo dobro, čestitam gospodje.</p>
            </sp>
            <sp xml:id="SDZ4-Redna-26-2007-03-29.sp244">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic. Prosim.</p>
            </sp>
            <sp xml:id="SDZ4-Redna-26-2007-03-29.sp245">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Seveda slabih zakonov, ki po vrsti še kršijo
               osebno svobodo in pa človekove pravice, nimam namena podpirati. Tudi tokrat ne bom
               storil. Ministrstvo je očitno videlo eno samo bolno drevo, pa se je zato odločilo ne
               glede na stroške, posekati cel gozd. Postajamo na eni strani policijska država, kjer
               se varnostne službe ne pustijo kontrolirati. Na drugi strani pa bi seveda
               kontrolirali javne uslužbence. Ne bi pa, kar je zanimivo, ne bi pa kontrolirali
               samega sebe ali pa funkcionarjev. Spomnim se smešnic in pa zgodb iz nekih preteklih
               časov, ko smo veliko govorili o kriminalu vratarjev in pa snažilk, zraven pa so nam
               direktorji, pa lastninili cele tovarne. Ne želim, da se vrnemo v tiste čase, zato bom
               seveda temu zakonu nasprotoval. Hvala lepa.</p>
            </sp>
            <sp xml:id="SDZ4-Redna-26-2007-03-29.sp246">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič.</p>
            </sp>
            <sp xml:id="SDZ4-Redna-26-2007-03-29.sp247">

               <speaker>ALEŠ GULIČ:</speaker>

               <p>Spoštovani, predsedujoči, cenjene kolegice in kolegi!</p>
               <p>Glejte, spet smo dobili zakon in spremembe zakona, ki prinaša nekaj dobrega, ampak
               vedno je pa podtaknjeno še nekaj drugega. Takšnih zakonov smo sprejemali tukaj že kar
               precej. To ni edini, ni prvi in najbrž ni zadnji. Seveda zdaj, ko je padel amandma,
               ostaja tisto, kar je najbolj negativno. Ostaja predvsem to, da se ljudi sili v
               nezdrave človeške odnose. Naenkrat bo nagrajevano zalezovanje, špijoniranje,
               obtoževanje, insinuacije. Seveda, kako se da vse to zlorabljati, tudi preko
               detektivov, je pa še bolj grozljivo. Konec koncev bodo ti detektivi po državnem
               nalogu zbirali podatke o nekom. Katere podatke? Najbrž ne samo tiste o bolniški,
               ampak še kakšne druge. Za vse to bi lahko poskrbeli nadrejeni v državni upravi.
               Vsakdo ima v tej piramidni strukturi kakšnega nadrejenega in ta naj bi bil tisti, ki
               bi spremljal, kaj se dogaja. To, kar se bo pa sedaj dogajalo, pa je seveda samo olje
               na ogenj vse slabših odnosov. Tudi v državni upravi že tarnajo ljudje in govorijo o
               tem, kako so na nek način prisiljeni v to, da bi bili prijazni. Ampak ob vsem tem kar
               morajo početi, pravijo, da jim ne preostane drugega, kot da pred svojo pisarno igrajo
               harmoniko. To bi bilo najbolj prijazno. Vse drugo, kar morajo početi notri do
               državljanov in med seboj, pa je daleč od prijaznosti. Zato tega zakona ne bom podprl.
            </p>
            </sp>
            <sp xml:id="SDZ4-Redna-26-2007-03-29.sp248">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman.</p>
            </sp>
            <sp xml:id="SDZ4-Redna-26-2007-03-29.sp249">

               <speaker>VILI REZMAN:</speaker>

               <p>Hvala lepa. Če bi bili vsi tisti, ki so prej bili goreče za podporo amandmajev tukaj,
               pa jih ni, če bi bili vsi tisti, ki so bili za amandma, pa so bili ob glasovanju
               tukaj, pa niso glasovali, in če bi bili vsi tisti, ki so bili prej za amandma, pa so
               potem glasovali proti, potem bi bil amandma sprejet. In potem, če bi bil amandma
               sprejet, bi jaz zakon tudi podprl. Sedaj pa sem seveda eden izmed tistih, ki zakona
               ne bomo podprli. Svetujem, da bi morebiti apropo zakona o javnih uslužbencih malo več
               zaupanja bili deležni javni uslužbenci, kajti nas poslancev z oziroma izpis
               glasovanja zaupanje nenehno vpada.</p>
            </sp>
            <sp xml:id="SDZ4-Redna-26-2007-03-29.sp250">

               <speaker>PODPREDSEDNIK MAG. VASJA KLAVORA:</speaker>

               <p>Hvala. In še gospod Boštjan Zagorac.</p>
            </sp>
            <sp xml:id="SDZ4-Redna-26-2007-03-29.sp251">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Zakona ne bom podprl. Eden od razlogov je
               tudi ta, da po Zakonu o detektivski dejavnosti detektive nadzoruje Ministrstvo za
               notranje zadeve. Recite mi, ali ni Ministrstvo za notranje zadeve del javne uprave.
               Recite mi, ali ne gre tukaj za politizacijo javno uprave. Recite mi, ali tukaj nekdo
               ne bo nadzoroval samega sebe. Mislim, da bo. To je še en dodaten razlog, zakaj zakona
               ne bom podprl. Bom pa vsekakor v upanju, da bom našel štiri manjkajoče ljudi, ki so
               bili manjkajoči na amandmaju, da bodo pomagali in ne podprli tega zakona in dali
               ministru možnost dodatnega premisleka. Kajti dejstvo je, da se je malo zagnal v
               današnji razpravi. Da se je zagnal po štajersko, je bilo jasno tudi takrat, ko je
               imel vizijo, vizijo človeka z dvema zlomljenima nogama, ki se sprehaja. Jaz,
               oprostite, takega človeka ne poznam in ne vidim. Tudi ne morem. Moji kolegici je
               minister celo rekel, da nikoli ne bo. Ja, verjamem, da bi marsikdo od vas danes tukaj
               želel biti Esmeralda in bi spregledal, da delamo napako, pa tega ne upa trditi. Ne da
               si ne želite. Ne upate. In pa, če ne bomo cenili sami sebe kot del javne uprave, ja
               kdo pri vragu nas bo pa še cenil. Hvala.</p>
            </sp>
            <sp xml:id="SDZ4-Redna-26-2007-03-29.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Glasujemo. Navzočih je 70 poslank in poslancev, za je glasovalo 40, proti
               30.</p>
               <p><stage xml:id="SDZ4-Redna-26-2007-03-29.stage45">(Za je glasovalo 40.)</stage> <stage xml:id="SDZ4-Redna-26-2007-03-29.stage46">(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title9">14. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI SPORAZUMA MED POGODBENICAMI SEVERNOATLANTSKE POGODBE O SODELOVANJU NA
                  PODROČJU JEDRSKIH PODATKOV S TAJNO TEHNIČNO PRILOGO K SPORAZUMU MED POGODBENICAMI
                  SEVERNOATLANTSKE POGODBE O SODELOVANJU NA PODROČJU JEDRSKIH PODATKOV, KATERE
                  VAROVANJE TAJNOSTI JE 10. MAJA 2000 OPRAVIL SEVERNOATLANTSKI SVET IN ZAUPNO
                  VARNOSTNO PRILOGO K SPORAZUMU MED POGODBENICAMI SEVERNOATLANTSKE POGODBE O
                  SODELOVANJU NA PODROČJU JEDRSKIH PODATKOV KATERE VAROVANJE TAJNOSTI JE 6. MARCA
                  1998 ODPRAVIL SEVERNOATLANTSKI SVET.</title> Predlog zakona je v obravnavo zboru
               predložila Vlada Republike Slovenije. Predlog zakona je obravnaval odbor za zunanjo
               politiko kot matično delovno telo in je zboru pisno poročal. Prijavljenih k razpravi
               ni. Ker matično delovno telo v okviru druge obravnave ni sprejelo nobenega amandmaja,
               v tretji obravnavi amandmajev ni možno vlagati, zato prehajamo na odločanje o zakonu.
               Glasujemo. Navzočih je 62 poslank in poslancev, za je glasovalo 61, priti nihče.</p>
               <p><stage xml:id="SDZ4-Redna-26-2007-03-29.stage47">(Za je glasovalo 61.)</stage> <stage xml:id="SDZ4-Redna-26-2007-03-29.stage48">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title10">15. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN SVETOM MINISTROV BOSNE IN
                  HERCEGOVINE O POLICIJSKEM SODELOVANJU.</title> Predlog zakona je v obravnavo zboru
               predložila Vlada Republike Slovenije. Predlog zakona je v obravnavo zboru predložila
               Vlada Republike Slovenije. Predlog zakona je obravnaval Odbor za zunanjo politiko kot
               matično delovno telo in je zboru pisno poročal. Prijavljenih k razpravi ni. Ker
               matično delovno telo v okviru druge obravnave ni sprejelo nobenega amandmaja, k
               tretji obravnavi amandmajev ni možno vlagati, zato prehajamo na odločanje o zakonu.
               Glasujemo. Glasovalo je 64 poslank in poslancev, za 62, proti nihče.</p>
               <p><stage xml:id="SDZ4-Redna-26-2007-03-29.stage49">(Za je glasovalo 62.)</stage> <stage xml:id="SDZ4-Redna-26-2007-03-29.stage50">(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title11">16. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN VLADO REPUBLIKE ČRNE GORE O SODELOVANJU
                  V BOJU PROTI ORGANIZIRANEMU KRIMINALU, TRGOVINI Z LJUDMI IN ILEGALNIM MIGRACIJAMI,
                  NEZAKONITI TRGOVINI S PREPOVEDANIMI DROGAMI IN PREDHODNIMI SESTAVNIMI, TERORIZMU
                  IN DRUGIM KAZNIVIM DEJANJEM.</title> Predlog zakon je v obravnavo zboru predložila
               Vlada Republike Slovenije. Predlog zakona je obravnaval Odbor za zunanjo politiko kot
               matično delovno telo, ki je zboru pisno poročal. Prijavljenih k razpravi ni. Ker
               matično delovno telo v okviru druge obravnave ni sprejelo nobenega amandmaja, k
               tretji obravnavi amandmajev ni možno vlagati, zato prehajamo na odločanje o zakonu.
               Glasujemo. Glasovalo je 62 poslank in poslancev, za 61, proti nihče.</p>
               <p><stage xml:id="SDZ4-Redna-26-2007-03-29.stage51">(Za je glasovalo 61.)</stage> <stage xml:id="SDZ4-Redna-26-2007-03-29.stage52">(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title12">17. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  GARANCIJSKE POGODBE MED REPUBLIKO SLOVENIJO IN EVROPSKO INVESTICIJSKO BANKO.</title> Predlog zakona je v obravnavo zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno telo in je
               o tem zboru pisno poročal. Prijavljenih k razpravi ni. Ker matično delovno telo v
               okviru druge obravnave ni sprejelo nobenega amandmaja, v tretji obravnavi amandmajev
               ni možno vlagati. Zato prehajamo na odločanje o zakonu. Glasujemo. Glasovalo je 63
               poslank in poslancev, za 61, proti 1.</p>
               <p><stage xml:id="SDZ4-Redna-26-2007-03-29.stage53">(Za je glasovalo 61.)</stage> <stage xml:id="SDZ4-Redna-26-2007-03-29.stage54">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-29.title13">18. TOČKO DNEVNEGA REDA - POTRDITEV URADNIH PREČIŠČENIH BESEDIL
                  ZAKONOV.</title> Uradna prečiščena besedila je pripravila Zakonodajno-pravna služba
               zbora in jih zbor potrdi brez razprave. Prehajamo na odločanje o naslednjem predlogu
               sklepa: Potrdi se uradno prečiščeno besedilo Zakona o ekonomskih conah. Glasujemo.
               Glasovalo je 64 poslank in poslancev, za 62, proti nihče.</p>
               <p><stage xml:id="SDZ4-Redna-26-2007-03-29.stage55">(Za je glasovalo 62.)</stage> <stage xml:id="SDZ4-Redna-26-2007-03-29.stage56">(Proti nihče.)</stage></p>
               <p>Ugotavljam, da je prečiščeno besedilo zakona potrjeno.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o fitofarmacevtskih sredstvih. Glasujemo. Glasovalo je 62 poslank in
               poslancev, za 58, proti 3.</p>
               <p><stage xml:id="SDZ4-Redna-26-2007-03-29.stage57">(Za je glasovalo 58.)</stage> <stage xml:id="SDZ4-Redna-26-2007-03-29.stage58">(Proti 3.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o državnem tožilstvu. Glasujemo. Glasovalo je 64 poslank in
               poslancev, za 64, proti nihče.</p>
               <p><stage xml:id="SDZ4-Redna-26-2007-03-29.stage59">(Za je glasovalo 64.)</stage> <stage xml:id="SDZ4-Redna-26-2007-03-29.stage60">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o kazenskem postopku. Glasujemo. Glasovalo je 64 poslank in
               poslancev, za 62, proti nihče.</p>
               <p><stage xml:id="SDZ4-Redna-26-2007-03-29.stage61">(Za je glasovalo 62.)</stage> <stage xml:id="SDZ4-Redna-26-2007-03-29.stage62">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje prekinjene <title xml:id="SDZ4-Redna-26-2007-03-29.title14">19. točke dnevnega reda, mandatno-volilne
                  zadeve.</title> Zbor bo v okviru te točke obravnaval 42 predlogov Sodnega sveta o
               izvolitvi v sodniško funkcijo.</p>
               <p>Predlog sklepa o imenovanju člana Programskega sveta RTV Slovenija na podlagi šeste
               alineje šestega odstavka 17. člena Zakona o RTV Slovenija.</p>
               <p>Predlog sklepa o soglasju k imenovanju generalnega direktorja Zavoda za zdravstveno
               zavarovanje Slovenije.</p>
               <p>Predlog sklepa o razrešitvi, imenovanju člana nadzornega odbora Sklada kmetijskih
               zemljišč in gozdov Republike Slovenije.</p>
               <p>Predlog sklepa o razrešitvi imenovanju podpredsednika Mandatno-volilne komisije
               Državnega zbora Republike Slovenije.</p>
               <p>Predlog sklepa o ugotovitvi prenehanja funkcije člana in o izvolitvi člana Komisije
               Državnega zbora Republike Slovenije za nadzor obveščevalnih in varnostnih služb.</p>
               <p>Ugotovitev prenehanja funkcije namestnika člana delovnega telesa.</p>
               <p>Prehajamo na razpravo in odločanje o posameznih predlogih.</p>
               <p>Prehajamo na obravnavo o predlogih Sodnega sveta o izvolitvi v sodniško funkcijo.
               Sodni svet je Državnemu zboru predložil 42 predlogov za izvolitev kandidatk in
               kandidatov v sodniško funkcijo, na sodniška mesta in sicer 35 sodnic in 6 sodnikov na
               Okrajnem sodišču v Trebnjem, Radovljici, Škofji Loki, Ljubljani, Celju, Murski
               Soboti, Lendavi in Mariboru ter okrožne sodnice na Okrožnem sodišču v Krškem.
               Predloge je obravnavala Mandatno-volilna komisija, kot matično delovno telo ter zboru
               predložila predloge sklepov. Prijavljenih k razpravi ni. Prehajamo na odločanje o
               predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Eve Grein na
               sodniško mesto okrajne sodnice na Okrajnem sodišču v Trebnjem. Glasujemo. Glasovalo
               je 60 poslank in poslancev. Za je glasovalo 58, proti nihče.</p>
               <p><stage xml:id="SDZ4-Redna-26-2007-03-29.stage63">(Za je glasovalo 58.)</stage> <stage xml:id="SDZ4-Redna-26-2007-03-29.stage64">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Tanje Voglar
               na sodniško mesto okrožne sodnice na Okrožnem sodišču v Krškem. Glasujemo. Glasovalo
               je 58 poslank in poslancev. Za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage65">(Za je glasovalo 55.)</stage> <stage xml:id="SDZ4-Redna-26-2007-03-29.stage66">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Barbare
               Gomilar na sodniško mesto okrajne sodnice na Okrajnem sodišču v Radovljici.
               Glasujemo. Navzočih je 55 poslank in poslancev, za je glasovalo 53, proti nihče.</p>
               <p><stage xml:id="SDZ4-Redna-26-2007-03-29.stage67">(Za je glasovalo 53.)</stage> <stage xml:id="SDZ4-Redna-26-2007-03-29.stage68">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Jasne Levc
               Uršič, na sodniško mesto okrajne sodnice na Okrajnem sodišču v Škofji Loki.
               Glasujemo. Navzočih je 57 poslank in poslancev, za je glasovalo 53, proti 1.</p>
               <p><stage xml:id="SDZ4-Redna-26-2007-03-29.stage69">(Za je glasovalo 53.)</stage> <stage xml:id="SDZ4-Redna-26-2007-03-29.stage70">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Alenke
               Gabrovšek Prešeren, na sodniško mesto okrajne sodnice na Okrajnem sodišču v
               Ljubljani. Glasujemo. Navzočih je 54 poslank in poslancev, za je glasovalo 51, proti
               nihče.</p>
               <p><stage xml:id="SDZ4-Redna-26-2007-03-29.stage71">(Za je glasovalo 51.)</stage> <stage xml:id="SDZ4-Redna-26-2007-03-29.stage72">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Daniele
               Knez, na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 58 poslank in poslancev, za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage73">(Za je glasovalo 55.)</stage> <stage xml:id="SDZ4-Redna-26-2007-03-29.stage74">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce
               Cigale, na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 58 poslank in poslancev, za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage75">(Za je glasovalo 55.)</stage> <stage xml:id="SDZ4-Redna-26-2007-03-29.stage76">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Nine
               Bogataj, na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 60 poslank in poslancev, za je glasovalo 56, proti nihče.</p>
               <p><stage xml:id="SDZ4-Redna-26-2007-03-29.stage77">(Za je glasovalo 56.)</stage> <stage xml:id="SDZ4-Redna-26-2007-03-29.stage78">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Nataše
               Zavrtanik, na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 58 poslank in poslancev, za je glasovalo 54, proti nihče.</p>
               <p><stage xml:id="SDZ4-Redna-26-2007-03-29.stage79">(Za je glasovalo 54.)</stage> <stage xml:id="SDZ4-Redna-26-2007-03-29.stage80">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Eleonore Baš
               na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 57 poslank in poslancev, za je glasovalo 53, proti nihče.</p>
               <p><stage xml:id="SDZ4-Redna-26-2007-03-29.stage81">(Za je glasovalo 53.)</stage> <stage xml:id="SDZ4-Redna-26-2007-03-29.stage82">(Proti nihče.)</stage></p>
               <p>Predlagani sklep je sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Marije
               Šifrer na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 54 poslank in poslancev, za je glasovalo 50, proti nihče.</p>
               <p><stage xml:id="SDZ4-Redna-26-2007-03-29.stage83">(Za je glasovalo 50.)</stage> <stage xml:id="SDZ4-Redna-26-2007-03-29.stage84">(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Barbare
               Zupančič Kočar na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 52 poslank in poslancev, za je glasovalo 48 , proti nihče.</p>
               <p><stage xml:id="SDZ4-Redna-26-2007-03-29.stage85">(Za je glasovalo 48.)</stage> <stage xml:id="SDZ4-Redna-26-2007-03-29.stage86">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Karmen
               Špringer na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 57 poslank in poslancev, za je glasovalo 53 , proti nihče.</p>
               <p><stage xml:id="SDZ4-Redna-26-2007-03-29.stage87">(Za je glasovalo 53.)</stage> <stage xml:id="SDZ4-Redna-26-2007-03-29.stage88">(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Daše Sikošek
               na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 56 poslank in poslancev, za je glasovalo 53, proti nihče.</p>
               <p><stage xml:id="SDZ4-Redna-26-2007-03-29.stage89">(Za je glasovalo 53.)</stage> <stage xml:id="SDZ4-Redna-26-2007-03-29.stage90">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Dragice
               Pristavec na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 53 poslank in poslancev, za je glasovalo 48, proti nihče.</p>
               <p><stage xml:id="SDZ4-Redna-26-2007-03-29.stage91">(Za je glasovalo 48.)</stage> <stage xml:id="SDZ4-Redna-26-2007-03-29.stage92">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Ester Prajs
               na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 58 poslank in poslancev, za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage93">(Za je glasovalo 55.)</stage> <stage xml:id="SDZ4-Redna-26-2007-03-29.stage94">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Ivanke
               Potokar na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 57 poslank in poslancev, za je glasovalo 54, proti nihče.</p>
               <p><stage xml:id="SDZ4-Redna-26-2007-03-29.stage95">(Za je glasovalo 54.)</stage> <stage xml:id="SDZ4-Redna-26-2007-03-29.stage96">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce Hribar
               na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 57 poslank in poslancev, za je glasovalo 54, proti nihče.</p>
               <p><stage xml:id="SDZ4-Redna-26-2007-03-29.stage97">(Za je glasovalo 54.)</stage> <stage xml:id="SDZ4-Redna-26-2007-03-29.stage98">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Barbke
               Kejžar Verčič na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 59 poslank in poslancev, za je glasovalo 54, proti nihče.</p>
               <p><stage xml:id="SDZ4-Redna-26-2007-03-29.stage99">(Za je glasovalo 54.)</stage> <stage xml:id="SDZ4-Redna-26-2007-03-29.stage100">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Barbare Jan
               Bufon na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 57 poslank in poslancev, za je glasovalo 53, proti nihče.</p>
               <p><stage xml:id="SDZ4-Redna-26-2007-03-29.stage101">(Za je glasovalo 53.)</stage> <stage xml:id="SDZ4-Redna-26-2007-03-29.stage102">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo mag. Alje Kratovac
               Prokopovič na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 57 poslank in poslancev, za je glasovalo 53, proti nihče.</p>
               <p><stage xml:id="SDZ4-Redna-26-2007-03-29.stage103">(Za je glasovalo 53.)</stage> <stage xml:id="SDZ4-Redna-26-2007-03-29.stage104">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Tomaža
               Lapornika na sodniško mesto okrajnega sodnika na Okrajnem sodišču v Ljubljani.
               Glasujemo.</p>
               <p>Glasovalo je 55 poslank in poslancev, za 51, proti nihče.</p>
               <p><stage xml:id="SDZ4-Redna-26-2007-03-29.stage105">(Za je glasovalo 51.)</stage> <stage xml:id="SDZ4-Redna-26-2007-03-29.stage106">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce
               Lendvaj Brecelj na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 55 poslank in poslancev, za 51, proti nihče.</p>
               <p><stage xml:id="SDZ4-Redna-26-2007-03-29.stage107">(Za je glasovalo 51.)</stage> <stage xml:id="SDZ4-Redna-26-2007-03-29.stage108">(Proti nihče.)</stage></p>
               <p>Predlagani sklep je sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Helene
               Miklavčič na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 56 poslank in poslancev, za 52, proti nihče.</p>
               <p><stage xml:id="SDZ4-Redna-26-2007-03-29.stage109">(Za je glasovalo 52.)</stage> <stage xml:id="SDZ4-Redna-26-2007-03-29.stage110">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Polone
               Mlakar Adam na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 57 poslank in poslancev, za 53, proti nihče.</p>
               <p><stage xml:id="SDZ4-Redna-26-2007-03-29.stage111">(Za je glasovalo 53.)</stage> <stage xml:id="SDZ4-Redna-26-2007-03-29.stage112">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Katarine
               Novšak Kaplan na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 54 poslank in poslancev, za 51, proti nihče.</p>
               <p><stage xml:id="SDZ4-Redna-26-2007-03-29.stage113">(Za je glasovalo 51.)</stage> <stage xml:id="SDZ4-Redna-26-2007-03-29.stage114">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Tadeje Oštir
               na sodniško mesto okrajne sodnice na Okrajnem sodišču v Ljubljani. Glasujemo.
               Glasovalo je 56 poslank in poslancev, za 53, proti nihče.</p>
               <p><stage xml:id="SDZ4-Redna-26-2007-03-29.stage115">(Za je glasovalo 53.)</stage> <stage xml:id="SDZ4-Redna-26-2007-03-29.stage116">(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce Mlakar
               na sodniško mesto okrajne sodnice na Okrajnem sodišču v Ljubljani. Glasujemo.
               Glasovalo je 55 poslank in poslancev, za 53, proti nihče.</p>
               <p><stage xml:id="SDZ4-Redna-26-2007-03-29.stage117">(Za je glasovalo 53.)</stage> <stage xml:id="SDZ4-Redna-26-2007-03-29.stage118">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanjem dajem predlog sklepa o izvolitvi v sodniško funkcije gospe Barbare
               Klajnšek na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 56 poslank in poslancev, za 50, proti 1.</p>
               <p><stage xml:id="SDZ4-Redna-26-2007-03-29.stage119">(Za je glasovalo 50.)</stage> <stage xml:id="SDZ4-Redna-26-2007-03-29.stage120">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Tatjane
               Hofbauer na sodniško mesto okrajne sodnice na Okrajnem sodišču v Ljubljani.
               Glasujemo. Glasovalo je 56 poslank in poslancev, za 54, proti nihče.</p>
               <p><stage xml:id="SDZ4-Redna-26-2007-03-29.stage121">(Za je glasovalo 54.)</stage> <stage xml:id="SDZ4-Redna-26-2007-03-29.stage122">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanjem dajem predlog sklepa o izvolitvi v sodniško funkcijo gospe Irene
               Gorjan na sodniško mesto okrajne sodnice na Okrajnem sodišču v Ljubljani. Glasujemo.
               Glasovalo je 58 poslank in poslancev, za 54, proti nihče.</p>
               <p><stage xml:id="SDZ4-Redna-26-2007-03-29.stage123">(Za je glasovalo 54.)</stage> <stage xml:id="SDZ4-Redna-26-2007-03-29.stage124">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanjem dajem predlog sklepa o izvolitvi v sodniško funkcije mag.
               Laure-Delphine Senica na sodniško mesto okrajne sodnice na Okrajnem sodišču v
               Ljubljani. Glasujemo. Glasovalo je 58 poslank in poslancev, za 55, proti nihče.</p>
               <p><stage xml:id="SDZ4-Redna-26-2007-03-29.stage125">(Za je glasovalo 55.)</stage> <stage xml:id="SDZ4-Redna-26-2007-03-29.stage126">(Proti niče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Marka
               Češnovarja na sodniško mesto okrajnega sodnika na Okrajno sodišče v Ljubljani.
               Glasujemo. Glasovalo je 58 poslank in poslancev, za 55, proti nihče.</p>
               <p><stage xml:id="SDZ4-Redna-26-2007-03-29.stage127">(Za je glasovalo 55.)</stage> <stage xml:id="SDZ4-Redna-26-2007-03-29.stage128">(Proti nihče.)</stage></p>
               <p>Predlagani sklep je sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Tanje Petek
               na sodniško mesto okrajne sodnice na Okrajnem sodišču v Celju. Glasujemo. Navzočih je
               58 poslank in poslancev, za je glasovalo 57, proti nihče.</p>
               <p><stage xml:id="SDZ4-Redna-26-2007-03-29.stage129">(Za je glasovalo 57.)</stage> <stage xml:id="SDZ4-Redna-26-2007-03-29.stage130">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Jožefa
               Križanka na sodniško mesto okrajnega sodnika na Okrajnem sodišču v Murski Soboti.
               Glasujemo. Navzočih je 57 poslank in poslancev, za je glasovalo 54, proti 1.</p>
               <p><stage xml:id="SDZ4-Redna-26-2007-03-29.stage131">(Za je glasovalo 54.)</stage> <stage xml:id="SDZ4-Redna-26-2007-03-29.stage132">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Simone
               Vinkovič Škalič na sodniško mesto okrajne sodnice na Okrajnem sodišču v Murski
               Soboti. Glasujemo. Navzočih je 56 poslank in poslancev, za je glasovalo 51, proti
               3.</p>
               <p><stage xml:id="SDZ4-Redna-26-2007-03-29.stage133">(Za je glasovalo 51.)</stage> <stage xml:id="SDZ4-Redna-26-2007-03-29.stage134">(Proti 3.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Sonje Horvat
               Kustec na sodniško mesto okrajne sodnice na Okrajnem sodišču v Murski Soboti.
               Glasujemo. Navzočih je 59 poslank in poslancev, za je glasovalo 54, proti nihče.</p>
               <p><stage xml:id="SDZ4-Redna-26-2007-03-29.stage135">(Za je glasovalo 54.)</stage> <stage xml:id="SDZ4-Redna-26-2007-03-29.stage136">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Bojana
               Bočkoreca na sodniško mesto okrajnega sodnika na Okrajnem sodišču v Lendavi.
               Glasujemo. Navzočih je 58 poslank in poslancev, za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage137">(Za je glasovalo 55.)</stage> <stage xml:id="SDZ4-Redna-26-2007-03-29.stage138">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Katje Arnuš
               na sodniško mesto okrajne sodnice na Okrajnem sodišču v Mariboru. Glasujemo. Navzočih
               je 61 poslank in poslancev, za je glasovalo 54, proti 3.</p>
               <p><stage xml:id="SDZ4-Redna-26-2007-03-29.stage139">(Za je glasovalo 54.)</stage> <stage xml:id="SDZ4-Redna-26-2007-03-29.stage140">(Proti 3.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Denisa
               Heriča, na sodniško mesto okrajnega sodnika na Okrajnem sodišču v Mariboru.
               Glasujemo. Navzočih je 57 poslank in poslancev, za je glasovalo 55, proti nihče.</p>
               <p><stage xml:id="SDZ4-Redna-26-2007-03-29.stage141">(Za je glasovalo 55.)</stage> <stage xml:id="SDZ4-Redna-26-2007-03-29.stage142">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Sonje
               Krajnc, na sodniško mesto okrajne sodnice na Okrajnem sodišču v Mariboru. Glasujemo.
               Navzočih je 57 poslank in poslancev, za je glasovalo 52, proti nihče.</p>
               <p><stage xml:id="SDZ4-Redna-26-2007-03-29.stage143">(Za je glasovalo 52.)</stage> <stage xml:id="SDZ4-Redna-26-2007-03-29.stage144">(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Jaka
               Kranjčeviča, na sodniško mesto okrajnega sodnika na Okrajnem sodišču v Mariboru.
               Glasujemo. Navzočih je 61 poslank in poslancev, za je glasovalo 57, proti nihče.</p>
               <p><stage xml:id="SDZ4-Redna-26-2007-03-29.stage145">(Za je glasovalo 57.)</stage> <stage xml:id="SDZ4-Redna-26-2007-03-29.stage146">(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na obravnavo <title xml:id="SDZ4-Redna-26-2007-03-29.title15">Predloga sklepa o imenovanju člana Programskega sveta RTV
                  Slovenija na podlagi šeste alineje šestega odstavka 17. člena Zakona o RTV
                  Slovenija.</title> Predlog sklepa je v obravnavo zboru predložila Mandatno-volilna
               komisija. Prehajamo na razpravo poslank in poslancev. Besedo ima gospod mag. Sajovic.
               <stage xml:id="SDZ4-Redna-26-2007-03-29.stage147">(Ne.)</stage> Se odpovedujete? S tem zaključujem razpravo. Prehajamo na odločanje o Predlogu
               sklepa o imenovanju dr. Borisa Vezjaka za člana Programskega sveta RTV Slovenija na
               podlagi šeste alineje šestega odstavka 17. člena Zakona o RTV Slovenija, za čas do
               izteka mandatnega obdobja Programskega sveta RTV Slovenija konstituiranega v letu
               2006. Glasujemo. Navzočih je 65 poslank in poslancev, za je glasovalo 50, proti
               8.</p>
               <p><stage xml:id="SDZ4-Redna-26-2007-03-29.stage148">(Za je glasovalo 50.)</stage> <stage xml:id="SDZ4-Redna-26-2007-03-29.stage149">(Proti.)</stage></p>
               <p>Ugotavljam, da je sklep sprejet.</p>
               <p>Prehajamo na <title xml:id="SDZ4-Redna-26-2007-03-29.title16">obravnavo o Predlogu sklepa o soglasju k imenovanju generalnega
                  direktorja Zavoda za zdravstveno zavarovanje Slovenije.</title> Skupščina Zavoda za
               zdravstveno zavarovanje Slovenije je v obravnavo zboru predložila predlog za soglasje
               k imenovanju gospoda Sama Fakina, dr. med., za generalnega direktorja Zavoda za
               zdravstveno zavarovanje Slovenije. Predlog je obravnavala Mandatno-volilna komisija
               kot matično delovno telo ter zboru predložila predlog sklepa. Prehajamo na
               predstavitev stališč poslanskih skupin. Besedo ima gospod Ivan Grill v imenu
               Poslanske skupine SDS.</p>
            </sp>
            <sp xml:id="SDZ4-Redna-26-2007-03-29.sp253">

               <speaker>IVAN GRILL:</speaker>

               <p>Spoštovani gospod predsedujoči! Spoštovane kolegice in kolegi! Zavod za zdravstveno
               zavarovanje Slovenije je zagotovo ena izmed izredno pomembnih institucij, ki ima
               letni proračun preko 2 milijardi evrov oziroma, če se izrazim v tolarjih, je to prek
               500 milijard SIT. To je ključna institucija pri zagotavljanju zdravstvenega varstva,
               zato je vsaka racionalizacija pri poslovanju tega zavoda zelo pomembna, saj lahko že
               neka majhna sprememba prinese prihranek v milijardah SIT oziroma milijonih evrov.
               Zagotovo je za doseganja kakršnihkoli izboljšav ključno ravno vodstvo te institucije
               in generalni direktor je ključna oseba, ki nosi tukaj največjo odgovornost.</p>
               <p>Oseba, ki lahko uspešno vodi takšno institucijo mora biti poleg tega, da je dober
               menedžer tudi dober poznavalec celotnega sistema zdravstva v Sloveniji, ravno tako
               mora poznati dobro zavode, še posebno tudi sam Zavod za zdravstveno zavarovanje.</p>
               <p>Že na samem upravnem odboru in pa tudi na skupščini tega zavoda je bil, praktično, z
               veliko večino podprt gospod Fakin. Že tam se je s svojim programom predstavil kot
               odličen poznavalec tega področja, zato je tudi dobil tako veliko podporo.</p>
               <p>V Poslanski skupini Slovenske demokratske stranke smo opravili razgovor z gospodom
               Fakinom dvakrat, in sicer zato, ker smo želeli dobiti odgovore na številna vprašanja,
               ki smo mu jih tudi postavili. Predstavil je izredno ambiciozen program. Še posebej pa
               je bilo pozitivno to, da je imel zelo velik poudarek na ohranjanju solidarnosti in
               čim višjem nivoju standardov zdravstva, in to v korist naših pacientov. To je
               pomemben poudarek, zato tudi sam oziroma poslanska skupina ocenjuje, da je prava pot,
               ki jo na ta način zasleduje. Ravno tako je v svojem programu namenil velik poudarek
               iskanju rešitev za racionalizacijo tega zavoda in s tem tudi prihranke, ki bodo potem
               omogočali še višji nivo zdravstvenih storitev. Temu namenja veliko tako svojega
               znanja kot vsa prizadevanj, da bo posodabljal v smislu informatizacije tega sistema,
               kar bo zagotovo olajšalo delo tako vseh zdravstvenih domov, bolnišnic oziroma vseh
               tistih, ki imajo kakršnokoli poslovno sodelovanje z Zavodom za zdravstveno
               zavarovanje.</p>
               <p>Lahko rečemo, da nam je gospod Fakin na številna vprašanja posredoval dobre odgovore.
               Na vsako vprašanje smo dobili odgovor, brez kakršnihkoli nejasnosti, vendar kljub
               temu v sami poslanski skupini nismo želeli na podlagi tega sklepati neko enotno
               stališče, pač pa smo se odločili, da bo pri glasovanju o soglasju k njegovemu
               imenovanju odločal vsak poslanec po svoji vesti. Sam sem prepričan, da bo dobil
               zadostno podporo, saj očitnega nasprotovanja proti njemu praktično ni bilo. Sam
               osebno mu bom seveda tudi dal podporo, kajti s svojim programom me je prepričal.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp254">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dušan Kumer, v imenu Poslanske skupine SD. Prosim.</p>
            </sp>
            <sp xml:id="SDZ4-Redna-26-2007-03-29.sp255">

               <speaker>DUŠAN KUMER:</speaker>

               <p>Hvala za besedo, spoštovani gospod predsedujoči. Kolegice in kolegi! V Poslanski
               skupini Socialnih demokratov podpiramo sklep skupščine za zdravstveno zavarovanje
               Slovenije, ki je konec februarja letošnjega leta izbrala za generalnega direktorja
               zavoda gospoda Sama Fakina. Za podporo smo se odločili kljub pomislekom s strani
               posameznih zdravniških organizacij. Pri tej odločitvi nas vodi prepričanje, ki smo si
               ga ustvarili v neposrednem pogovoru poslanske skupine z gospodom Fakinom. Ugotavljamo
               in ocenjujemo, da program, ki nam ga je predstavil in nekateri konkretni ukrepi, ki
               jih bo skušal uveljaviti, če bo imenovan za direktorja, zagotavljajo celovitost
               zavzemanja za uresničevanje usmeritev, nalog in ciljev strateškega razvojnega
               programa zavoda. Torej zagotavlja, da bo bistvo strategije, ki je zakonsko
               opredeljen, avtonomiji ter samostojnemu odločanju zavarovancev in plačnikov
               prispevkov, temelj bodoče krepitve stabilnosti celotnega zdravstvenega zavarovanja v
               Sloveniji. Da bodo ohranitev in širitev pravic iz obveznega zdravstvenega zavarovanja
               ena najpomembnejših podlag nadaljnje preobrazbe in krepitve zavarovalnice, predvsem v
               pri zavarovancem in manj posameznim skupinam in lobijem na drugi strani. Tudi
               zagotovilo, da bo zavod skupaj z drugimi partnerji zavarovancem zagotavljal enake
               možnosti za uresničevanje pravic, da bo zavod zastopal interese zavarovancev, ki bodo
               temeljile na načelih solidarnosti in pravičnosti, so bili dovolj močan argument za to
               podporo. Prav tako pa je pomembno sporočilo in zaveza kandidata, da bo zagotavljal
               politiko večjega vpliva zavarovancev pri oblikovanju in sprejemanju odločitev v zvezi
               z razvojnimi vprašanji zdravstvenega varstva in zavarovanja. In mi dodajamo, saj
               nenazadnje smo zavarovanci kot tudi davkoplačevalci tisti, ki zagotavljamo finančna
               sredstva za razvoj tega področja. Izjemno pomemben se nam zdi odnos kandidata do
               načrtovane pospešene privatizacije zdravstvenih storitev. In kandidat soglaša z našim
               stališčem in mnenjem, da je treba pri podeljevanju koncesij zasledovati predvsem
               korist zavarovancev in učinkovitejše zagotavljanje zdravstvenih storitev. Razgradnja
               javnih zavodov, kot temeljnih nosilcev zdravstvenega varstva na primarni ravni,
               zagotovo ne sodi v ta koncept. Imenovanje novega direktorja Zavoda za zdravstveno
               zavarovanje pa je tudi priložnost, da izrečemo priznanje dosedanjemu direktorju za
               pomemben prispevek k finančni stabilizaciji zavoda in povečani skrbi za dobrobit
               zavarovancev. Gospod Fakin pa zagotavlja, da želi to delo tudi nadaljevati.</p>
               <p>In na koncu. Poslanci tudi težko, brez tehtnih argumentov in teh v Poslanski skupini
               Socialnih demokratov nismo ugotovili, zavrnemo odločitev skupščine, ki predstavlja in
               zastopa uporabnike zdravstvenih storitev. Skratka, težko nasprotujemo izboru in
               izbiri uporabnikov, ki so neposredno zainteresirani, da zavarovalnica delu je in
               posluje predvsem v njihovo prid in korist. Zato bomo v Poslanski skupini Socialnih
               demokratov ta predlog tudi podprli.</p>
            </sp>
            <sp xml:id="SDZ4-Redna-26-2007-03-29.sp256">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic v imenu Poslanske skupine LDS. Prosim.</p>
            </sp>
            <sp xml:id="SDZ4-Redna-26-2007-03-29.sp257">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Dober večer še enkrat vsem skupaj. Pred nami je
               še zadnja faza v procesu potrjevanja kandidature direktorja Zavoda za zdravstveno
               zavarovanje Slovenije. Vodenje tako pomembnega zavoda je brez dvoma strokovna in
               avtonomna funkcija, kot vemo pa so vsi organi zavoda kandidaturo za novega
               generalnega direktorja soglasno podprli. Gospodu Fakinu ne moremo oporekati
               strokovnosti in menedžerskega znanja, ne moremo pa mimo tega, da je že večkrat stopil
               na žulj zdravnikom. Vsi predstavljeni ukrepi: sistemska prizadevanja usmerjena v bolj
               kakovostno zdravstveno zavarovanje, širjenje pravic iz zdravstvenega zavarovanja,
               dostopna mreža, določanje standardov in meril kakovosti izvajalcev, hitrejši dostop
               do specialistov, večja vključenost strokovnih združenj v zdravstveno politiko - so
               brez dvoma hvale vredni in jim tudi v Poslanski skupini LDS pritrjujemo.</p>
               <p>Vprašanja glede katerih pa v Poslanskem klubu LDS nimamo enotnega mnenja, in bomo
               vsak glasovali po svojem prepričanju, pa so naslednja: skrbi nas na kakšen način bo
               usklajeval odnose med zdravniškimi organizacijami in posameznimi izvajalci
               zdravstvenega varstva, saj lahko pretekla trenja ustvarjajo vedno nove konflikte
               skozi celo prihodnje mandatno obdobje, kar seveda za zavarovance ne bi bilo dobro.
               Menimo, da se na tem primeru ne morejo reševati odprta vprašanja med Zavodom za
               zdravstveno zavarovanje - kot plačnikom zdravstvenih storitev, in izvajalci teh
               storitev, ampak se mora gledati, da se vzpostavi partnerski odnos, kot odnos do
               zavarovancev za katere mora zavod brez dvoma iztržiti čim več. Seveda, nekaj malega
               sence na kandidata še vedno meče zadeva eritropoetin. Kljub temu, da primer še ni
               zaključen in je še vedno na sodišču, je najmanj moralno sporno, da je v preteklosti
               kot direktor do zavoda ravnal sporno, hkrati pa sedaj sam hoče biti direktor taiste
               oškodovane blagajne. Seveda ne gre spregledati tudi njegove posredne odgovornosti pri
               pregledovanju in pa zaostanku pregledovanja brisov v Celjski bolnišnici.</p>
               <p>V Poslanskem klubu Liberalne demokracije se zavedamo, da je mesto generalnega
               direktorja Zavoda za zdravstveno zavarovanje izjemno zahtevna in odgovorna funkcija,
               saj gre za gospodarjenje s skoraj 2 milijardama evrov, recimo, za primerjavo, to je
               20-krat večji proračun kot ga ima Ministrstva za zdravje. Funkcija zahteva
               usposobljenega človeka, ki bo med drugim tudi sposoben vzdrževati občutljivo
               ravnotežje med vsemi nosilci dejavnosti v zdravstvu. Zanimivo pa bo spremljati, ali
               se bodo ministrovi apetiti po podreditvi zdravstvene blagajne v primeru imenovanja
               novega direktorja zaustavili.</p>
            </sp>
            <sp xml:id="SDZ4-Redna-26-2007-03-29.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat, v imenu Poslanske skupine NSi.</p>
            </sp>
            <sp xml:id="SDZ4-Redna-26-2007-03-29.sp259">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi! Poslanska
               skupina Nove Slovenije se zaveda izjemne odgovornosti, ki jo ima človek na poziciji
               generalnega direktorja Zavoda za zdravstveno zavarovanje Slovenije oziroma javne
               zdravstvene blagajne. Ne gre samo za pomembno državno blagajno, ne gre samo za denar,
               gre predvsem za človeka, gre za skrb oziroma omogočanje dostopnosti do zdravja
               državljank in državljanov te države. Že samo pogled na prihodke zavoda v lanskem
               letu, ki so znašali 1,86 milijarde evrov, govori o megalomanskih dimenzijah te
               organizacije, ki sicer novemu generalnemu direktorju iz leta 2006 prinaša dobro
               finančno štartno osnovo v višini 16,6 milijona evrov, kar je slabih 84 milijard
               tolarjev.</p>
               <p>Svoja stališča in svoje odločitve, kako bomo danes o kandidatu za generalnega
               direktorja ZZZS, gospodu Samu Fakinu, glasovali, smo oblikovali izključno na osnovi
               referenc, ki jih kandidat ima, na osnovi njegovega predstavljenega programa, na
               osnovi pogovora z njim, na osnovi njegovih osebnostnih lastnosti, na osnovi
               dosedanjega dela, na osnovi njegovih 15-letnih izkušenj na področju menedžmenta in
               financ. Kandidat je v razgovoru, ki je sicer vedno prekratek, pokazal nekatere svoje
               izjemne kvalitete, svoje izkušnje in svoje poglede na vodenje zavoda. Moram pa tudi
               povedati, da na nekatera vprašanja nismo dobili prepričljivih odgovorov.
               Izpostavljalo se nam je tudi vprašanje o sodnih postopkih zoper kandidata, gospoda
               Fakina, še iz časov, ko je vodil celjsko bolnišnico, ko sta ga zaznamovali aferi o
               domnevnih nepravilnostih pri predpisovanju preparata eritropoetina v škodo ZZZS in
               nerazumno dolgih zaostankov pri histopatoloških izvidih, kar pa je gotovo objektivna
               odgovornost tudi strokovnega direktorja.</p>
               <p>Odprli smo tudi vprašanje ali je modro,da je na čelu javne zdravstvena blagajne
               zdravnik. V Poslanski skupini Nove Slovenije smo skrbno proučili tudi pismo treh
               zdravniških organizacij, FIDES-a, Zdravniške zbornice Slovenije in zdravniškega
               društva Slovenije, ki predlaganega kandidata s strani skupščine ZZZS ocenjujejo kot
               neustreznega. Zdravniške organizacije izražajo utemeljeno bojazen in dvom, da bi
               gospod Fakin kot direktor ZZZS uspel vzpostaviti neobremenjeno in korektno
               sodelovanje s partnerskimi zdravniškimi organizacijami in zdravniki, kar bi lahko
               privedlo do nesporazumov v prihodnjem mandatnem obdobju generalnega direktorja Zavoda
               za zdravstveno zavarovanje Slovenije.</p>
               <p>Iz povedanega sledi, da smo poslanci in poslanki Nove Slovenije naše odločitve
               oblikovali na osnovi lastnih individualnih premislekov in bomo tudi tokrat, tako kot
               vedno, glasovali po vesti. Hvala lepa.</p>
            </sp>
            <sp xml:id="SDZ4-Redna-26-2007-03-29.sp260">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Franc Žnidaršič. <stage xml:id="SDZ4-Redna-26-2007-03-29.stage150">(Ne.)</stage> Sledi razprava poslank in
               poslancev. Besedo ima mag. Sajovic, pardon, Zvonko Černač.</p>
            </sp>
            <sp xml:id="SDZ4-Redna-26-2007-03-29.sp261">

               <speaker>ZVONKO ČERNAČ:</speaker>

               <p>Hvala lepa. Spoštovane kolegice in kolegi! Dovolite mi, da ob tej priliki, glede na
               to, da so se v delu medijev pojavile napačna interpretacije nesodelovanja poslancev
               SDS, NSi in SLS-a v Komisiji za nadzor proračuna in drugih javnih financ, ko je bivši
               predsednik te komisije uvrstil točko na dnevni red, mi dovolite, da vam povem, da ni
               šlo za nasprotovanje, kot je bilo rečeno v delu medijev, zaslišanju kandidata. Mi
               vemo, da Poslovnik tega Državnega zbora tega ne določa. In ni šlo za nobeno
               zaslišanje kandidata, šlo je za zlorabo oziroma kršitev Poslovnika s strani
               nekdanjega predsednika in nepotrebno izpostavljanje kandidata in njegovega programa.
               In temu smo nasprotovali.</p>
               <p>Glede kandidata samega moram reči, da program in vizija, ki jo je predstavil sta
               tista, ki govorita v prid njegovemu imenovanju oziroma temu, da dobi soglasje v tem
               Državnem zboru. Tisto kar predstavlja nevarnost pri vodenju tako pomembne inštitucije
               kot je Zavod za zdravstveno zavarovanje Slovenije je gotovo to nasprotovanje, ki je
               bilo izraženo v delu zdravstvene stroke. Zdravniška zbornica Slovenije in sindikat
               nasprotujejo imenovanju gospoda Fakina. Pri tem izhajajo iz tega, da bo težko najti
               ustrezen dialog. Jaz osebno moram reči, da po tistem, kar smo na dveh predstavitvah v
               poslanski skupini slišali, ocenjujem, da je ta bojazen minimalna oziroma mislim, da
               je ni. Gospod Fakin je povedal, da se zaveda tega partnerskega odnosa in mislim, da
               se zaveda tudi tega, da sprememb, ki so še mogoče in ki so v končni fazi tudi nujne
               pri sami organiziranosti zdravstva v naši državi in pri maksimiziranju učinkov, ki
               jih še mogoče doseči, ni mogoče doseči drugače kot z dialogom. In to mislim, da je
               tisto pozitivno, kar me navaja k temu, da bom dal svojo podporo k soglasju k
               imenovanju. V zdravstvenem sistemu, ne glede na to, da je v zadnjih dveh letih
               zdravstvena blagajna poslovala pozitivno in z znatnimi presežki, je še kar nekaj
               rezerve. In mislim, da je naloga bodočega vodstva, da se te rezerve izkoristi,
               predvsem v korist zavarovancev in uporabnikov storitev, predvsem v smislu skrajšanja
               čakalnih vrst. V smislu racionalizacije na takšen način, da ne bodo oškodovane
               oziroma prikrajšane pravice pacientov in tistih, ki te usluge potrebujejo. Mislim, da
               je to temeljna naloga, ki pa je, jaz še enkrat poudarjam, ni mogoče doseči brez
               dialoga z izvajalci teh storitev. Mislim, da je ta dialog in ta partnerski odnos
               nujen. Seveda pa se je treba zavedati, da je potrebno kljub vsemu vzpostaviti
               ustrezne kontrolne mehanizme, ki bodo preprečili takšne ali drugačne možnosti zlorab.
               Hvala lepa.</p>
            </sp>
            <sp xml:id="SDZ4-Redna-26-2007-03-29.sp262">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Sajovic. Prosim.</p>
            </sp>
            <sp xml:id="SDZ4-Redna-26-2007-03-29.sp263">

               <speaker>MAG. BORUT SAJOVIC:</speaker>

               <p>Hvala lepa za besedo. Gospoda Fakina bom, na podlagi treznih in pa resnih
               razmislekov, podprl. Odločitev seveda ni bila lahka, je bila pa bistveno lažja, če
               človek ve podatek, da je možakar dobil popolno podporo na svetu Zavoda za zdravstveno
               zavarovanje. Torej so ga podprli vsi tisti, ki nas predstavljajo kot zavarovance, ne
               nazadnje so nas torej podprli tudi vsi tisti, ki so nas volili. Noben sistem, niti
               zdravstveni ne, ne deluje tako dobro, tako racionalno, da bi seveda ob določenih
               možnih izboljšavah ne mogel biti še boljši in zdi se mi, da je v dobro tistih, ki
               zbiramo denar v zdravstveno blagajno, da se z njim seveda ravna varčno, racionalno in
               pa da vsi volivci, davkoplačevalci za svoj denar dobimo največ. Te cilje se pa brez
               dvoma splača podpreti in dr. Fakin je brez dvoma ime, ki v tem trenutku največ obeta
               in zato dobiva tudi moj glas in mojo podporo. Hvala lepa.</p>
            </sp>
            <sp xml:id="SDZ4-Redna-26-2007-03-29.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl.</p>
            </sp>
            <sp xml:id="SDZ4-Redna-26-2007-03-29.sp265">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Dobra navada je, da tisti, ki je generali direktor
               oziroma kandidat za generalnega direktorja, ima možnost predstaviti v parlamentih
               svojo vizijo oziroma kot je bilo to včasih omogočeno tudi v tem parlamentu vsaj
               enkrat na leto povedati, kakšno je sorazmerje v zdravstveni blagajni. Komisija za
               nadzor proračuna in drugih javnih financ je nadzorna komisija in je edino telo, ki se
               v Državnem zboru ukvarja - glede na poslovniške določbe - z vsebino porabe javnega
               denarja. Kandidat za generalnega direktorja Zavoda za zdravstveno zavarovanje, gospod
               Samo Fakin, je svoj program pripravil na podlagi ukrepov iz okvira gospodarskih
               reform. Poudaril je, da sta po njegovem mnenju v zdravstvu največja problema, ki ju
               je treba rešiti izboljšanje kakovosti medicinskih storitev v najširšem smislu in
               izboljšanje stroškovne učinkovitosti slovenskega zdravstva. Logično je, da je s tem
               napovedal, da bo stopil na marsikateri žulj. Gospod Fakin je uspel povedati v
               Državnem zboru tudi to, da ocenjujejo, da pravic iz zdravstvenega zavarovanja ni
               potrebno krčiti, zaradi rasti bruto domačega proizvoda jih je mogoče celo širiti,
               vendar je potrebno hkrati odgovarjati na razvoj medicinske vede, ki odkriva vedno
               nove možnosti odkrivanja in zdravljenja bolezni. Ocenil je tudi, na Komisiji za
               nadzor proračuna in drugih javnih financ, ko smo obravnavali vsebino njegovega
               programa, da je celotno zdravstvo v Sloveniji, zdravstveni domovi, bolnišnice, domovi
               za upokojence in lekarne v letu 2006, poslovalo pozitivno, ker je v celoti približno
               za 5 milijard presežkov prihodkov v celotnem zdravstvu, so pa izgube v bolnicah enake
               presežkom v lekarnah. Zaradi denarja ni potrebno krčiti pravic, je pa potrebno
               povečati stroškovno učinkovitost. Gospodu Fakinu je uspelo tudi povedati, da je
               mogoče, poleg dolgoročne stabilnosti zdravstvenega sistema, poleg kontrole cen in
               zdravil, zagotoviti predvsem povečanje učinkovitosti in produktivnosti zdravstvenih
               izvajalcev. To seveda ni enostavna naloga, zato pravi, da je temeljna zgodba s katero
               se bo ukvarjal, razvoj menedžmenta v slovenskem zdravstvu. To bo zahtevalo veliko
               sprememb, predvsem v slovenskih bolnišnicah, tudi v slovenskih zdravstvenih domovih,
               vendar je to nekaj drugega, kar je predlagal oziroma predlaga aktualni minister za
               zdravje. Zato seveda, mene osebno, ne preseneča, da se minister za zdravje ni izrazil
               oziroma ni povedal kaj misli o kandidatu za direktorja Zavoda za zdravstveno
               zavarovanje. Veseli me, ko slišim danes, da veliko poslancev, poslank, namerava
               podpreti gospoda Fakina. Sam ga bom podprl zaradi predstavljenega na Komisiji za
               nadzor proračuna in drugih javnih financ in priporočam katerikoli komisiji za nadzor
               proračuna in drugih javnih financ, da ga ob letu osorej vpraša: "Ali je vse to kar je
               v svoj program zapisal, tudi uresničil?" Vendar prvi korak je, da mu v Državnem zboru
               damo podporo. Izboljšanje kakovosti medicinskih storitev in izboljšanje stroškovne
               učinkovitosti zdravstva, nista samo problem v Sloveniji, problem sta v celem svetu.
               Gospod Fakin se tega namerava lotiti resno in zato je prav, da mu damo podporo. Moj
               glas podpore bo danes dobil. Hvala lepa.</p>
            </sp>
            <sp xml:id="SDZ4-Redna-26-2007-03-29.sp266">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Štebe.</p>
            </sp>
            <sp xml:id="SDZ4-Redna-26-2007-03-29.sp267">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovani! Jaz bom podprl kandidaturo gospoda dr.
               Fakina, pa ne zaradi programa, ki verjetno ne bi bil dosti drugačen, če bi bil kakšen
               drug kandidat. Predvsem sem bil zelo zadovoljen z odgovori, ki jih je v pogovoru v
               naši Poslanski skupini Slovenske demokratske stranke, gospod Fakin dal. Iz odgovorov
               se vidi, da se zaveda, da v zdravstvenem sistemu oziroma v sistemu zdravstvenega
               zavarovanja ni vse tako kot bi moralo biti, predvsem v konkretnih zadevah, konkretnih
               problemih, ki so. Predvsem mislim, da kot zdravnik in kot človek z izkušnjami, v prav
               tem zdravstvenem sistemu, ve kje pravzaprav so nepotrebni stroški, ki se pojavljajo
               na strani izvajalcev in kje so priložnosti za povečanje kakovosti storitev.</p>
               <p>Slovensko zdravstvo potrebuje ogromno nove kakovostne opreme in tudi drugačno
               organizacijo dela za to, da bo lahko tako ustvarjene prihranke usmerjalo v razvoj, v
               boljše izvajanje storitev. Pa tudi v stimuliranje tako zdravnikov kot vsega osebja,
               ki sodeluje pri tem.</p>
               <p>Iz izkušenj tujih modernih bolnišnic vemo, da z ustrezno uporabo informatike lahko
               prihranijo 20 do 30% delovne sile, če lahko tako grdo rečem, tako zdravniškega
               osebja, medicinskih sester, ki jih primanjkuje, kot tudi zdravnikov. Ti ljudje so
               bolj učinkoviti. Bolniki pa vemo kako poteka zdravljenje in koliko je izgubljenih
               korakov in časa za to, da pride do konkretnih zdravstvenih ukrepov. Sam tudi
               pričakujem, da bo posodobil sistem povezave med zavarovanci, zdravstvenimi domovi
               oziroma koncesionarji in lekarnami in da se bo tudi spustil v preverjanje
               upravičenosti nekaterih stroškov in marž pri zdravilih. Glede na vse to, glede na
               konkretno izvajanje vsega tega, bom tudi ocenjeval pravilnost svoje odločitve in
               njegovo podporo. Želim mu pa, da bo, pod vplivom vseh tistih, ki že danes obvladujejo
               zdravstveni sistem, lahko objektivno in transparentno odločal, da bo uvedel
               izboljšave, za katere sem prepričan, da se jih tudi zaveda in mu želim, da bo pri tem
               tudi uspešen. Hvala.</p>
            </sp>
            <sp xml:id="SDZ4-Redna-26-2007-03-29.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Ivan Grill. Se odpovedujete. Zaključujem razpravo.</p>
               <p>Prehajamo na odločanje o Predlogu sklepa o soglasju k imenovanju gospoda Sama Fakina,
               dr. med., za generalnega direktorja Zavoda za zdravstveno zavarovanje Slovenije.</p>
               <p>Obrazložitev glasu, gospod Barovič, v imenu Poslanske skupine?</p>
            </sp>
            <sp xml:id="SDZ4-Redna-26-2007-03-29.sp269">

               <speaker>BOGDAN BAROVIČ:</speaker>

               <p>Hvala lepa, Slovenska nacionalna...</p>
            </sp>
            <sp xml:id="SDZ4-Redna-26-2007-03-29.sp270">

               <speaker>PODPREDSEDNIK MAG. VASJA KLAVORA:</speaker>

               <p>En moment, prijava teče. Gospod Jakob Presečnik, imate besedo.</p>
            </sp>
            <sp xml:id="SDZ4-Redna-26-2007-03-29.sp271">

               <speaker>JAKOB PRESEČNIK:</speaker>

               <p>Hvala lepa. Torej v imenu poslanske skupine sporočam, da bo poslanska skupina podprla
               kandidaturo kandidata. To smo obrazložili že na Mandatno-volilni komisiji in
               pričakujemo, da bo sodelovanje med vsemi udeleženci, ki sodelujejo v tem paketu
               zdravstvenega varstva, da bo korektno in dobro sodelovanje in da bo tudi zdravstvena
               blagajna vodena dobro, v korist državljank in državljanov oziroma zavarovank oziroma
               zavarovancev v Sloveniji. Kot rečeno poslanska skupina bo podprla soglasno. Hvala
               lepa.</p>
            </sp>
            <sp xml:id="SDZ4-Redna-26-2007-03-29.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič.</p>
            </sp>
            <sp xml:id="SDZ4-Redna-26-2007-03-29.sp273">

               <speaker>BOGDAN BAROVIČ:</speaker>

               <p>Hvala lepa. V imenu Slovenske nacionalne stranke - po dogovoru, že od samega začetka,
               ga bomo podprli. Torej Samo Fakin bo dobil podporo v naši stranki. Spoštovane
               kolegice in kolegi! Dobil jo bo zato, ker zna, ker ve kaj hoče, ker si upa in ker
               uspe. Ni čudno, da nekateri gojijo pomisleke glede na mnenje nekaterih ali pa vseh
               zdravniških organizacij, saj je vendarle zaupanje dobil ravno zato, ker je opozarjal
               na napake dela, bog ne daj vseh, 80% zdravnikov gara, dela, se trudi, določen del pa
               seveda svoj status izkorišča. In gospod Samo Fakin je bil, je in bo borec proti
               tistim, ki izkoriščajo svoj položaj. To,da bi bilo dobro, če ne bi bil ali da bi bil
               zdravnik, je seveda pomislek, ki temelji na osnovi zakona, ki temelji na osnovi
               določil v javnem zavodu o bolnišničnem zdravljenju, ampak vendarle. Če je človek, ki
               ima zdravniške izkušnje, ki je bil zdravnik v "knapovšni" = rudarstvu, človek ki ima
               zdravniške izkušnje zdravnika tistih, ki jih primanjkuje danes, in človek, ki ima
               hkrati izkušnje iz menedžmenta. Človek, ki si je upal povedati ljudem, ki so delali
               napak, zato, ker so mislili, da so bogovi. In človek, ne nazadnje, ki ga je vladajoča
               koalicija vzela za strokovnega sodelavca v Službo Vlade za razvoj, vendarle ima, ob
               vseh potrditvah, skratka vse pozitivne lastnosti ima. Ne vem, res ne vem...</p>
               <p>Končujem. Tudi vi ste cel dan manjkali, sedaj pa vsi govorite. Mi smo pa že od 10
               tukaj, tu na desni strani, imam pravico, če smo že tu do pol devetih, bomo pa še do
               devetih.</p>
               <p>Hočem povedati, da ima človek vse reference in me čudi, da je tako na eni in drugi
               strani priznan strokovnjak, sedaj pa ravno tista stran, ki ga podpira, in hvala vam,
               da ga podpirate, z vsem spoštovanjem, pravi, da bo ravnala po svoji vesti. To mi
               nekako ni jasno. Ampak, poglejte, človek je vreden svojega denarja in to jaz jamčim s
               svojim imenom, v imenu Slovenske nacionalne stranke ga podpiramo.</p>
            </sp>
            <sp xml:id="SDZ4-Redna-26-2007-03-29.sp274">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V lastnem imenu, odpiram prijavo. Gospod Boštjan Zagorac, imate besedo.
            </p>
            </sp>
            <sp xml:id="SDZ4-Redna-26-2007-03-29.sp275">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Sam se bom pridružil mnenju kolega Baroviča
               in bom podprl gospoda Fakina za direktorja. Človeka s takimi referencami pač
               enostavno ni mogoče nepodpreti. In te reference mu je tudi zaupala ali pa zaupal del
               vladne koalicije, ki bo danes glasoval po svoji vesti, tako kot vedno. Saj se
               strinjate, da vedno glasujete po svoji vesti. In prav je tako. Jaz upam, da bo dobil
               dovolj glasov. Meni je žal, da se nekaterim mudi domov. Gledate na uro, cel dan pa bi
               vas naj iskali detektivi po hiši. Hvala.</p>
            </sp>
            <sp xml:id="SDZ4-Redna-26-2007-03-29.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram drugi krog obrazložitve glasu. Gospod Franc Pukšič imate besedo.
            </p>
            </sp>
            <sp xml:id="SDZ4-Redna-26-2007-03-29.sp277">

               <speaker>FRANC PUKŠIČ:</speaker>

               <p>Hvala lepa. Kolegice in kolegi. Če se je Slovenska demokratska stranka odločila, da
               bo glasovala po svoji vesti, sem seveda, prepričan, da bo gospod Samo Fakin dobil
               bistveno več glasov s strani Slovenske demokratske stranke za, kot pa od Slovenske
               nacionalne stranke, ki toliko govori, pa ima samo dva poslanca danes na glasovanju.
            </p>
            </sp>
            <sp xml:id="SDZ4-Redna-26-2007-03-29.sp278">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 64 poslank in poslancev, za je glasovalo 53, proti 3.</p>
               <p><stage xml:id="SDZ4-Redna-26-2007-03-29.stage151">(Za je glasovalo 53.)</stage> <stage xml:id="SDZ4-Redna-26-2007-03-29.stage152">(Proti 3.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ4-Redna-26-2007-03-29.title17">Predloga sklepa o razrešitvi in imenovanju člana Nadzornega odbora Sklada
                  kmetijskih zemljišč in gozdov Republike Slovenije.</title> Predlog sklepa je v
               obravnavo zboru predložila Mandatno-volilna komisija. Prijavljenih k razpravi ni.</p>
               <p>Prehajamo na odločanje o predlogu sklepa o razrešitvi gospoda Tomaža Šinigoja ter
               imenovanju gospoda Antona Ilca za člana nadzornega odbora Sklada kmetijskih zemljišč
               in gozdov Republike Slovenije. Glasujemo. Glasovalo je 61 poslank in poslancev, za
               57, proti nihče.</p>
               <p><stage xml:id="SDZ4-Redna-26-2007-03-29.stage153">(Za je glasovalo 57.)</stage> <stage xml:id="SDZ4-Redna-26-2007-03-29.stage154">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo predloga sklepa o razrešitvi in imenovanju podpredsednika
               Mandatno-volilne komisije Državnega zbora Republike Slovenije. Predlog sklepa je v
               obravnavo zboru predložila Poslanska skupina SLS. Prijavljenih k razpravi ni.
               Prehajamo na odločanje o predlogu sklepa o razrešitvi gospoda Josipa Bajca kot
               podpredsednika in imenovanju gospoda Mihaela Prevca za podpredsednika
               Mandatno-volilne komisije Državnega zbora Republike Slovenije. Glasujemo. Glasovalo
               je 57 poslank in poslancev, vsi so bili za.</p>
               <p><stage xml:id="SDZ4-Redna-26-2007-03-29.stage155">(Za vsi.)</stage> <stage xml:id="SDZ4-Redna-26-2007-03-29.stage156">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo predloga sklepa o ugotovitvi prenehanja funkcije člana in o
               izvolitvi člana Komisije Državnega zbora Republike Slovenije za nadzor obveščevalnih
               in varnostnih služb. Predlog sklepa je v obravnavo zboru predložila Poslanska skupina
               SLS. Prijavljenih k razpravi ni. Prehajamo na odločanje o predlogu sklepa o
               ugotovitvi prenehanja funkcije člana gospodu Francu Kanglerju in izvolitvi gospoda
               Josipa Bajca za člana Komisije Državnega zbora Republike Slovenije za nadzor
               obveščevalnih in varnostnih služb. Ob tem vas obveščam, da bo na podlagi drugega
               odstavka 10. člena Zakona o parlamentarnem nadzoru obveščevalnih in varnostnih služb
               sklep sprejet, če bo zanj glasovala večina poslancev, to je 46 ali več. Glasujemo.
               Glasovalo je 63 poslank in poslancev, za 62, proti nihče.</p>
               <p><stage xml:id="SDZ4-Redna-26-2007-03-29.stage157">(Za je glasovalo 62.)</stage> <stage xml:id="SDZ4-Redna-26-2007-03-29.stage158">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo sklepa o ugotovitvi prenehanja funkcije namestnika člana
               delovnega telesa. Poslanec Vili Trofenik je izstopil iz Poslanske skupine Poslanski
               klub LDS. Zato se je na podlagi drugega odstavka 201. in 112. člena Poslovnika zbora
               Državni zbor seznanil z naslednjim sklepom: "Ugotovi se, da je poslancu gospodu
               Viliju Trofeniku prenehalo članstvo v Poslanski skupini poslanski klub LDS. Zaradi
               prenehanja članstva v Poslanski skupini poslanski klub LDS preneha gospodu Viliju
               Trofeniku funkcija namestnika člana Komisije Državnega zbora Republike Slovenije po
               Zakonu o nerazdružljivosti opravljanja javne funkcije s pridobitno dejavnostjo.
               Poslancu preneha funkcija z dnem seznanitve na seji Državnega zbora. Gospodu Viliju
               Trofeniku se zahvaljujem za opravljeno delo. S tem zaključujem to točko dnevnega
               reda.</p>
               <p>Prehajamo na <title xml:id="SDZ4-Redna-26-2007-03-29.title18">nadaljevanje 5. točke dnevnega reda - tretja obravnava Predloga
                  zakona o spremembah in dopolnitvah zakona o vračanju vlaganj v javno
                  telekomunikacijsko omrežje.</title> Državni zbor je v torek 27. marca 2007 opravil
               drugo obravnavo navedenega predloga zakona. Ker k dopolnjenemu predlogu zakona
               amandmaji niso bili vloženi, v tretji obravnavi amandmajev ni možno vlagati, zato v
               skladu s 139. členom Poslovnika zbora prehajamo na odločanje o zakonu. Na podlagi
               petega odstavka 140. člena Poslovnika zbora vas obveščam, da me Zakonodajno-pravna
               služba oziroma vlada nista opozorili, da bi bil zaradi na matičnem delovnem telesu
               sprejetih amandmajev zakon neusklajen. Obrazložitev glasu v imenu poslanske skupine.
               Prijava teče. Besedo ima gospod Milan Petek.</p>
            </sp>
            <sp xml:id="SDZ4-Redna-26-2007-03-29.sp279">

               <speaker>MILAN PETEK:</speaker>

               <p>Hvala, podpredsednik. Prav veselje je govoriti pred takšnim avditorijem, kot je
               videti zvečer ob tej pozni uri, cel dan je bilo mnogo manj in takšen je način dela
               nekaterih. V Liberalni demokraciji Slovenije smo v predstavitvi svojih stališč
               povedali, da bomo odločali o tem, kako bomo glasovali, ko bomo slišali razlago
               državne sekretarke, ki je prisostvovala seji v zvezi z dilemami, ki so se nam
               porajale, ko smo spraševali, ali in zakaj je smotrno prenesti 10% delež Telekoma na
               SOD, ali ne bomo s tem izgubili prevzemne premije, torej zgubili dela sredstev v
               proračunu, ali je sploh smotrno ta delež Telekoma prenesti na SOD. Žal je gospa
               državna sekretarka popolnoma ignorantsko naša vprašanja spregledala, na nobenega ni
               odgovorila. Zaradi tega v Liberalni demokraciji ponavljamo to, kar smo povedali
               takrat: v primeru neustreznih odgovorov, ker jih pa teh sploh, torej ni bilo, bomo
               glasovali proti sprejemu tega zakona.</p>
            </sp>
            <sp xml:id="SDZ4-Redna-26-2007-03-29.sp280">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Povedal bi samo to, da po poslovniku gospa državna sekretarka ni mogla
               odgovarjati.</p>
               <p>Prijava v lastnem imenu, obrazložitev glasu. Prijate teče.</p>
               <p>Besedo ima gospod Pavel Gantar.</p>
            </sp>
            <sp xml:id="SDZ4-Redna-26-2007-03-29.sp281">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Zelo na kratko. Jaz
               sem že, ko sem predstavljal stališče Poslanske skupine nepovezanih poslancev Zares,
               dejansko tudi napovedal, da bom sam glasoval proti sprejemu tega zakona. Proti
               sprejemu tega zakona predvsem zato, ker so sicer legitimna in upravičena pričakovanja
               vlagateljev, ki so bila potrjena tudi z referendumom, zlorabljena in uporabljena za
               precej nečedne namene. V času, ko se je sprejemal ta zakon, je Vlada sprejela delni
               program privatizacije in torej ni nobenega razloga, da bi z nekim manevrom parkirala
               10% delnic Telekoma na SOD-u in šla v neko zelo nenavadno, zelo čudno privatizacijsko
               zgodbo, za katero nobeden ne ve, kako se bo končala in kaj to pomeni. Tukaj so bili v
               tem primeru vlagatelji in njihova pričakovanja zlorabljena in uporabljena za namene,
               ki so najmanj dubiozni če ne še kaj več. In za takšno rešitev ne morem glasovati in
               bom glasoval proti zakonu.</p>
            </sp>
            <sp xml:id="SDZ4-Redna-26-2007-03-29.sp282">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Martin Mikolič.</p>
            </sp>
            <sp xml:id="SDZ4-Redna-26-2007-03-29.sp283">

               <speaker>MARTIN MIKOLIČ:</speaker>

               <p>Hvala za besedo. V Poslanski skupini Nove Slovenije, kot jaz osebno, bomo to že
               četrto spremembo zakona podprli. Upamo, tako kot sem tudi v razpravi povedal, da je
               to zadnja in da bodo upravičenci čim prej finančna sredstva oziroma to vrnitev
               njihovih vlaganj tudi dobili nazaj. In tudi predlog, ki ga je ministrstvo pripravilo,
               smatramo da pravzaprav rešuje tudi to zagato, ki se je pojavila, in rešitev, da te
               obveznosti prevzame SOD, je v tem trenutku verjetno najbolj optimalna. Zato bomo tudi
               zakon podprli.</p>
            </sp>
            <sp xml:id="SDZ4-Redna-26-2007-03-29.sp284">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Franc Pukšič, imate besedo.</p>
            </sp>
            <sp xml:id="SDZ4-Redna-26-2007-03-29.sp285">

               <speaker>FRANC PUKŠIČ:</speaker>

               <p>Hvala lepa, predsedujoči. Kolegice in kolegi! Končno bodo upravičenci, ki so vlagali
               v izgradnjo telekomunikacijskega omrežja in telekomunikacij, dobili povrnjen vsaj del
               tega oziroma dejansko 10% tistega, kar bi lahko dobili, če bi bila legitimna
               pričakovanja upravičencev tudi v vladajoči Liberalni demokraciji takrat, ko je bila
               na oblasti, ampak leta 1996 je naredila vse, da je preprečila sprejetje takšnega
               zakona. Takrat je bila delnica vredna približno 40 evrov, danes je vredna skoraj
               desetkrat več. Pa vendar, le s to spremembo zakona bo ta Vlada realizirala to, kar je
               sprejela v svojem programu, in upravičenci bodo ta denar dobili, tako kot v tej
               spremembi piše, v dveh mesecih po poravnavi z državnim pravobranilstvom. Jaz sem
               prepričan, da je to zadnja sprememba tega zakona in zaključek te zgodbe, čeprav bodo
               upravičenci dobili manj, kot bi lahko takrat, ko je bil čas za to. Pa vendar
               popravljamo tisto, kar se pač popraviti da.</p>
            </sp>
            <sp xml:id="SDZ4-Redna-26-2007-03-29.sp286">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Cvikl.</p>
            </sp>
            <sp xml:id="SDZ4-Redna-26-2007-03-29.sp287">

               <speaker>MAG. MILAN M. CVIKL:</speaker>

               <p>Upravičenci do vlaganj v javno telekomunikacijsko omrežje so postali upravičenci že s
               sprejemom tega zakona pred nekaj leti. Ta zakon, kot ga je vlada predlagala, pa v
               nasprotju z vrsto zakonov in v nasprotju z voljo Državnega zbora zahteva od Slovenske
               odškodninske družbe, ki je primarno ustanovljena za vračilo denarja
               denacionalizirancem, da kreditira državni proračun, ker državni proračun ni sposoben
               med odhodke uvrstiti vračila tega denarja. To je vsa zgodba tega zakona. Zakaj to
               ravno na SOD? Zato, ker je tam slučajno Nova Slovenija, pa bo potem Nova Slovenija -
               krščanska stranka, ali kako se že imenuje, odločala, kdo bo kaj dobil, pa kdaj bo kaj
               dobil, namesto, da bi to potekalo po pravnem postopku v skladu z izplačili iz
               proračuna na transparenten način? To so velika vprašanja. Gospod predsednik uprave
               SOD-a ni bil sposoben dobro prodati Mercatorja. Sedaj mu pa dajete 10% Telekoma, ker
               v državnem proračunu minister za finance iz te iste stranke ni sposoben zagotoviti
               denarja vlagateljem. In pravite kako dobra je gospodarska situacija. To je čisto
               navadna prevara. Mimogrede, v poročanju Evropski uniji bo ta odhodek odhodek
               državnega proračuna. Samo slovenskim davkoplačevalcem boste trdili, da to ni bil
               njihov odhodek in ponovila se bo zgodba, ko imamo za domačo rabo lepe številke, za
               tujo rabo pa presegamo kriterije. To pa, da Vlada mimogrede sprejme zakon, ki je v
               nasprotju z vrsto zakonov, je pač klasična značilnost te vlade, ki jo boste danes,
               kolegi in kolegice, podprli, nikakor pa rešili problema.</p>
            </sp>
            <sp xml:id="SDZ4-Redna-26-2007-03-29.sp288">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na glasovanje. Glasujemo. Navzočih je 64 poslank in poslancev, za je
               glasovalo 51, proti 8.</p>
               <p><stage xml:id="SDZ4-Redna-26-2007-03-29.stage159">(Za je glasovalo 51.)</stage> <stage xml:id="SDZ4-Redna-26-2007-03-29.stage160">(Proti 8.)</stage></p>
               <p>Ugotavljam, da je zakon sprejet. S tem zaključujem to točko dnevnega reda in
               prekinjam 26. sejo Državnega zbora Republike Slovenije, ki jo bomo nadaljevali jutri
               ob 10. uri. Lahko noč. <stage xml:id="SDZ4-Redna-26-2007-03-29.stage161">(SEJA JE BILA PREKINJENA 29. MARCA 2007 OB 20.54.)</stage>
               </p>
            </sp>
         </div>
      </body>
   </text>
</TEI>