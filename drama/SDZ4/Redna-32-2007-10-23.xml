<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-32-2007-10-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ED48AC4F4777A52AC1257392003CDA17</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=ED48AC4F4777A52AC1257392003CDA17</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-32-2007-10-23.DZ" n="32">
               <name>Redna</name>
               <date when="2007-10-23"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-32-2007-10-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">32. seja</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-32-2007-10-23.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam z
               nadaljevanjem 32. seja Državnega zbora Republike Slovenije. Obveščen sem, da se
               današnje seje ne moreta udeležiti naslednja poslanca: mag. Janez Drobnič in Drago
               Koren, do 15. ure.</p>
               <p>Prehajamo na <title>2. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  SODELOVANJU V KAZENSKIH ZADEVAH Z DRŽAVAMI ČLANICAMI EVROPSKE UNIJE.</title> Predlog
               zakona je v obravnavo zboru predložila Vlada Republike Slovenije. Besedo dajem
               predstavniku Vlade za dopolnilno obrazložitev predloga zakona. Izvolite, prosim,
               gospod državni sekretar Robert Marolt.</p>
            </sp>
            <sp xml:id="SDZ4-Redna-32-2007-10-23.sp2">

               <speaker>ROBERT MAROLT:</speaker>

               <p>Hvala lepa, gospod podpredsednik. Spoštovane poslanke, spoštovani poslanci! Pred vami
               je Predlog zakona o sodelovanju v kazenskih zadevah z državami članicami Evropske
               unije. Namen navedenega predloga zakona je določitev postopkov sodelovanja pristojnih
               slovenskih organov v predkazenskem in kazenskem postopku s pristojnimi organi drugih
               držav članic tako, kot to opredeljujejo okvirni sklepi Evropske unije z obravnavanega
               področja.</p>
               <p>Mednarodno sodelovanje v kazenskih zadevah je namreč v veljavni ureditvi določeno v
               Zakonu o kazenskem postopku. Večina postopkov po tem zakonu poteka na podlagi
               priznanja tuje sodne odločbe in v skladu z notranjim pravnim redom Republike
               Slovenije. Navedena ureditev se bo po sprejemu in uveljavitvi tega predloga zakona
               uporabljala le še za sodelovanje s pristojnimi organi držav, ki niso članice Evropske
               unije. Na nivoju Evropske unije pa je Amsterdamska pogodba med cilje Evropske unije
               izrecno vključila oblikovanje enotnega prostora svobode, varnosti in pravice. Zato je
               Evropski svet v Tempereju predvidel, da mora vzajemno priznavanje sodnih odločb in
               sodb med državami članicami Evropske unije postati temelj pravosodnega sodelovanja v
               kazenskih zadevah. Navedeno praktično pomeni, da mora nacionalni pravosodni organ ene
               države članice Evropske unije priznavati konkretna zaprosila za predajo ali izročitev
               oziroma zaprosila za mednarodno pravno pomoč v kazenskih zadevah druge države članice
               z minimalnimi formalnostmi. Večina okvirnih sklepov, ki se v slovenski pravni red
               implementirajo s tem predlogom zakona, nadomešča tradicionalne postopke izročitev ter
               mednarodne pravne pomoči v kazenskih zadevah med državami članicami Evropske unije in
               temelji na konceptu vzajemnega priznavanja sodnih odločitev v teku kazenskih
               postopkov ter pravnomočnih sodb. Gre za implementacijo okvirnih sklepov, ki urejajo
               evropski nalog za prijetje in postopke predaje med državami članicami, skupne
               preiskovalne skupine, Eurojust - evropsko pravosodno mrežo, uporabo načela vzajemnega
               priznavanja denarnih kazni, izvrševanje sklepov o zasegu premoženja ali dokazov v
               Evropski uniji, potem odvzem premoženjske koristi, pripomočkov in premoženja, ki so
               povezani s kaznivimi dejanji ter uporabo načela vzajemnega priznavanja odredb o
               odvzemu, in izmenjavo podatkov iz kazenskih evidenc.</p>
               <p>Poleg postopkov sodelovanja pristojnih slovenskih organov s pristojnimi organi drugih
               držav članicah Evropske unije predlog zakona v prvem delu opredeljuje tudi uporabo
               tega zakona in drugih predpisov pravnega reda Republike Slovenije in Evropske unije.
               Nadalje so v predlogu opredeljena tudi načela, na katerih temelji mednarodno pravno
               sodelovanje v kazenskih zadevah med državami članicami Evropske unije. Gre torej za
               že omenjeno načelo vzajemnega priznavanja, načelo specialnosti, načelo učinkovite
               pomoči in načelo hitrosti postopka.</p>
               <p>Kot sem že navedel, je cilj tega predloga zakona prenos prej opredeljenih dokumentov
               pravnega reda Evropske unije na področju mednarodnega pravnega sodelovanja v
               kazenskih zadevah med državami članicami Evropske unije v notranji pravni red
               Republike Slovenije.</p>
               <p>Zato vam spoštovane poslanke in poslanci predlagam, da predstavljeni predlog zakona
               sprejmete.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Prosim podpredsednika Srečka Hvauca, da predstavi poročilo
               odbora.</p>
               <p>Izvolite, prosim.</p>
            </sp>
            <sp xml:id="SDZ4-Redna-32-2007-10-23.sp4">

               <speaker>SREČKO HVAUC:</speaker>

               <p>Hvala lepa za besedo. Spoštovani!</p>
               <p>Odbor za notranjo politiko, javno upravo in pravosodje je na 37. redni seji dne
               3.10.2007 obravnaval Predlog zakona o sodelovanju v kazenskih zadevah med državami
               članicami Evropske unije, ki ga je v redni zakonodajni postopek predložila Vlada
               Republike Slovenije. Na seji je predstavnik predlagatelja podal dopolnilno
               obrazložitev k členom predloga zakona. Povedal je, da je mednarodno sodelovanje v
               kazenskih zadevah v veljavni ureditvi določeno v Zakonu o kazenskem postopku, in
               sicer gre za postopke v zvezi z mednarodno pravno pomočjo ter izročitvami obdolžencev
               in obsojencev, ki pa se uporablja subsidiarno. Slovenija ima sklenjenih več
               dvostranskih pogodb o mednarodni pravni pomoči v kazenskih zadevah in izročitvah in
               je pogodbenica večine najpomembnejših večstranskih konvencij Sveta Evrope in
               konvencij Organizacije združenih narodov z obravnavanega področja. Večino navedenih
               postopkov tako poteka na podlagi postopka priznanja tuje sodne odločbe in v skladu z
               notranjim pravnim redom. Prav tako pa je tudi Amsterdamska pogodba med cilje EU
               izrecno vključila tudi oblikovanje enotnega prostora svobode, varnosti in pravice,
               zaradi česar je Evropski svet predvidel, da mora vzajemno priznavanje sodnih odločb
               in sodb med državami članicami EU postati temelj pravosodnega sodelovanja v kazenskih
               zadevah. Navedeno pomeni, da mora nacionalni pravosodni organ ene države članice EU
               priznati konkretno zaprosilo za predajo ali izročitev oziroma zaprosilo za mednarodno
               pravno pomoč v kazenskih zadevah druge države članice z minimalnimi formalnostmi.
               Glede postopkov prijetja in predaje, ki sedaj potekajo na podlagi zakona o evropskem
               nalogu za prijetje in predajo, pa je povedal, da je bila sprejeta ocena, da je
               ustrezneje ureditev tega področja prenesti v ta predlog zakona, ki bo celovito urejal
               mednarodno pravno sodelovanje v kazenskih zadevah z državami članicami EU in bo glede
               na razvoj pravnega reda EU lahko v prihodnosti tudi ustrezno dopolnjen z novimi
               področji. Prav tako je v ta predlog zakona vključeno tudi ustanavljanje preiskovalnih
               skupin, ki je sedaj urejeno v veljavnem ZKP-ju.</p>
               <p>Cilj predloga zakona je torej prenos zgoraj navedenih dokumentov pravnega reda EU na
               področju mednarodnega pravnega sodelovanja v kazenskih zadevah med državami članicami
               v notranji pravni red Republike Slovenije, kar je skladno s 3.a členom Ustave
               Republike Slovenije in povezano s 34. členom Pogodbe o Evropski Uniji.</p>
               <p>Predstavnik Zakonodajno-pravne službe je povedal, da so bile pripombe te službe v
               pretežni meri ustrezno upoštevane z vloženimi amandmaji. Iz mnenja Sodnega sveta
               Republike Slovenije izhaja, da je Sodni svet predlog zakona obravnaval na svoji seji
               27.9.2007 in na njegovo besedilo nima bistvenih pripomb. Mnenje komisije Državnega
               sveta Republike Slovenije za politični sistem je predstavil državni svetnik, ki je
               povedal, da komisija predlog zakona podpira. Člani odbora o predlogu zakona niso
               razpravljali. K predlogu zakona so bili vloženi amandmaji koalicijskih poslanskih
               skupin SDS, NSi, SLS in DeSUS. Amandmaji k 23., 39., 40., 42., 61., 75. in 123. členu
               so bili sprejeti. V nadaljevanju je odbor sprejel tudi vse člene predloga zakona.
               Hvala.</p>
            </sp>
            <sp xml:id="SDZ4-Redna-32-2007-10-23.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Anton
               Kokalj v imenu Poslanske skupine Nova Slovenija.</p>
            </sp>
            <sp xml:id="SDZ4-Redna-32-2007-10-23.sp6">

               <speaker>ANTON KOKALJ:</speaker>

               <p>Spoštovani podpredsednik, spoštovani predstavniki ministrstva, spoštovane poslanke in
               poslanci! Hitro napredovanje postopkov odprave meja znotraj EU je povečalo svobodno
               gibanje oseb znotraj Unije, hkrati pa je tudi olajšalo delo kriminalcem, ki delujejo
               v več državah članicah. Neupoštevanje različnih mednarodnih pogodb in nesklenjeni
               sporazume med posameznimi državami so olajševali izmikanje kazenskemu pregonu in
               ogrožali varnost prebivalstva. Amsterdamska pogodba je strnila strukturo tretjega
               stebra, ki predvideva oblikovanje policijskega in pravosodnega sodelovanja na
               področju kazenskih zadev. Tako kot se je oblikoval skupen gospodarski prostor, tako
               se počasi oblikuje tudi navedeno področje tretjega stebra - vemo, da sedaj z novo
               reformno pogodbo se tudi spreminja način odločanja v tem stebru.</p>
               <p>Predlog zakona o sodelovanju v kazenskih zadevah z državami članicami EU implementira
               v slovenski pravni sistem pravne akte, ki so del pravnega reda EU. Predlog zakona
               določa obseg sodelovanja v kazenskih zadevah med pristojnimi organi Republike
               Slovenije in drugih držav članic EU, določen pa je tudi postopek za prijetje in
               predajo med državami članicami.</p>
               <p>Nadalje določa pravno pomoč, sodelovanje pristojnih organov Republike Slovenije s
               pristojnimi organi držav članic, ki se izvaja z vročanjem pisanj in izvedbo
               preiskovalnih dejanj, ter drugih ukrepov za uspešno izvedbo predkazenskega ali
               kazenskega postopka.</p>
               <p>Predlog zakona določa še priznanje in izvrševanje pravosodnih odločb, izvrševanje
               kazni zapora, pogoje za odreditev pripora, izvršitev kazenske sankcije, izvršitev
               sankcije v drugi državi članici. Predvidena je tudi izmenjava podatkov iz kazenskih
               evidenc. Centralni organ za posredovanje podatkov bo oddelek za kazensko evidenco in
               evidenco vzgojnih ukrepov. Podatki iz evidence se bodo posredovali brez zaprosila ali
               na podlagi zaprosila druge države članice. Če določenega vprašanja zakon ne ureja
               posebej, se subsidiarno uporabljajo določbe zakona s področja kazenske
               zakonodaje.</p>
               <p>K predlogu zakona sta k prehodnim določbam uvrščena tudi dva amandmaja, ki pa zgolj
               preprečujeta, da ne bi nastala pravna praznina med prenehanjem veljavnosti zakona o
               evropskem nalogu za prijetje in predajo, pravilnika o obrazcu evropskega naloga za
               prijetje in predajo ter nalogov, ki so bili prejeti pred uveljavitvijo zakona, ki ga
               danes obravnavamo. Pred začetkom veljavnosti in uveljavitvijo tega zakona namreč ne
               bi bilo pravne podlage za izvajanje postopkov na podlagi evropskega naloga za
               prijetje in predajo, s čimer bi nastopila pravna praznina. Drugi amandma prav tako
               podaljšuje veljavnost določb ZKP glede pravne ureditve postopkov za izvedbo zaprosil
               in jo veže na začetek uveljavitve Zakona o sodelovanju v kazenskih zadevah z državami
               članicami Evropske unije. V Poslanski skupini Nove Slovenije bomo predlagani zakon
               podprli.</p>
            </sp>
            <sp xml:id="SDZ4-Redna-32-2007-10-23.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristjan Janc v imenu Poslanske skupine SLS.</p>
            </sp>
            <sp xml:id="SDZ4-Redna-32-2007-10-23.sp8">

               <speaker>KRISTIJAN JANC:</speaker>

               <p>Hvala lepa za besedo. Dobro jutro predsedujoči, predstavniki Vlade, kolegice in
               kolegi! Poslanci Poslanske skupine Slovenske ljudske stranke se s Predlogom zakona o
               sodelovanju v kazenskih zadevah z državami članicami Evropske unije strinjamo. Cilj
               predloga je namreč prenos nekaterih dokumentov pravnega reda Evropske unije, ki
               urejajo področje mednarodnega sodelovanja v kazenskih zadevah med državami članicami,
               v pravni red naše države. Predlog zakona ne predvideva ureditve vseh vprašanj in tako
               se določbe predloga ne uporabljajo za vprašanja, ki so že urejena v pravnih aktih
               Evropske unije ali mednarodnih pogodbah. Če nekega vprašanja predlog zakona ne ureja,
               enostavno predvideva, da se v tem primeru smiselno uporabljajo določbe nekaterih
               pravnih aktov Republike Slovenije, kot so na primer Kazenski zakonik, Zakonik o
               kazenskem postopku, Zakon o prekrških in drugi. Poslanci Slovenske ljudske stranke se
               strinjamo, da bi smiselna zakonska ureditev pomenila lažje sodelovanje med državami
               članicami v kazenskih postopkih, v zvezi s tem pa bi se bistveno poenostavili
               postopki predaje zaradi pregona, izvršitve kazni med članicami Evropske unije, kar bi
               pripomoglo k boljšemu sodelovanju med državami članicami in hitrejšim rezultatom.
               Posledično bi se zvišal tudi nivo učinkovitosti pri kazenskem pregonu, tako bi države
               članice tudi vzajemno priznavale sodne določitve in odločitve ter pravnomočne odločbe
               sodbe glede kazenskih postopkov. V naš pravni red bi se tako prenesli nekateri pravni
               akti Evropske unije: sklep o evropskem nalogu za prijetje, sklep o skupnih
               preiskovalnih komisijah, sklep o vzpostavitvi pravosodne mreže, sklep o zaplembi
               premoženjske koristi in še nekateri drugi sklepi, ki bi bistveno bolje prispevali k
               ureditvi tega področja.</p>
               <p>Dejstvo je, da imajo mnoga dobro organizirana kazniva dejanja tako velike
               razsežnosti, da se dogaja v več državah hkrati, ne le na ozemlju ene. Za takšne in
               podobne primere podpiramo sklep, da lahko pristojni organi dveh ali več držav članic
               Evropske unije ustanovijo skupno preiskovalno skupino za določen namen. Tako bi
               preiskava potekala v več državah hkrati in večja pokritost bi lahko prispevala h
               krajšim postopkom in k večji učinkovitosti. Sicer pa je ta možnost dopuščena že v
               kazenskem postopku, a se strinjamo s predlagateljem, da bi bilo to bolje v določbo
               prenesti predlog zakona o sodelovanju v kazenskih zadevah z državami članicami
               Evropske unije, ker bi lahko zakon pokrival vse pomembnejše določbe in rešitve na
               enem mestu.</p>
               <p>Z vidika učinkovitejšega boja proti hudim kaznivim dejanjem je velikega pomena sklep
               Sveta o ustanovitvi Eurojusta z namenom okrepitev boja proti hudim kaznivim dejanjem,
               ki bi bil s tem zakonom prav tako prenesen v slovenski pravni red. Na ta način bi se
               izboljšal dialog med pristojnimi organi držav članicami Evropske unije pri
               preiskovanjih in pregonu kaznivega dejanja na ozemlju več članic in na ozemlju držav
               članice in tretje države. Pri tem predlogu zakona bi se uporabila tudi načela
               vzajemnega priznavanja denarnih kazni, izvrševanja sklepov o zasegu premoženja ali
               dokazov v Evropski uniji in o zaplembi premoženjske koristi. Še pomembnejši pa se nam
               zdi sklep o izmenjavi podatkov in kazenskih evidencah. Določi se možnost posredovanja
               podatkov o obsodbah državljanov in drugih držav članic in s tem vzpostavitve bolj
               natančnih kazenskih evidenc, ki rezultirajo v učinkovitosti in hitrejšem kazenskemu
               pregonu.</p>
               <p>Kot je poudaril že predstavnik predlagatelja, vzajemno priznavanje sodnih odločb in
               sodb med državami članicami Evropske unije mora postati temelj pravosodnega
               sodelovanja v kazenskih zadevah, le tako je na nivoju celotne Evropske unije mogoče
               pričakovati enotne, bolj učinkovite in še zlasti hitrejše postopke.</p>
               <p>Poslanci Poslanske skupine Slovenske ljudske stranke se torej strinjamo, da je prenos
               nekaterih dokumentov pravnega reda Evropske unije na področju mednarodnega pravnega
               sodelovanja v kazenskih zadevah med državami članicami v pravni red Republike
               Slovenije smisel in bomo tudi glasovali v prid temu zakonu. Hvala lepa. </p>
            </sp>
            <sp xml:id="SDZ4-Redna-32-2007-10-23.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič v imenu Poslanske skupine SNS. Izvolite
               prosim.</p>
            </sp>
            <sp xml:id="SDZ4-Redna-32-2007-10-23.sp10">

               <speaker>BOGDAN BAROVIČ:</speaker>

               <p>Spoštovane kolegice poslanke, spoštovani kolegi poslanci, gospod podpredsednik,
               predstavniki Vlade! Predlog zakona o sodelovanju v kazenskih zadevah z državami
               članicami Evropske unije je pozitivna vsebina; bistvo, ki ga moramo razumeti v tem
               zakonu, je subsidiarnost in veliko predavati in govoriti o tem, kar smo že slišali,
               nima smisla. Sodelovanje v kazenskih zadevah z Evropsko unijo je nujno potrebno in je
               tudi koristno. Če ga bomo znali uporabiti v našo korist oziroma če bomo znali
               Evropsko unijo uporabiti pri reševanju kazenskih zadev, ki se zgodijo v naši državi.
               Razumeti moramo, da je na naših mejah s sosednjimi državami, ki so članice Evropske
               unije, zaradi "schengena" manjši nadzor. Manjši nadzor daje možnost, govorim daje
               možnost, storilcem kaznivih dejanj, da prehajajo iz države v državo in ne nazadnje
               tudi potem iz držav članic Evropske unije v države nečlanice. Zato je po mnenju
               Slovenske nacionalne stranke ena boljših rešitev, da je v ta predlog zakona vključena
               možnost ustanavljanja skupnih preiskovalnih skupin. To je za nas najboljša rešitev,
               ki jo vidimo v tem zakonu, ki je sedaj urejena v veljavnem zakonu o kazenskem
               postopku. Takšne skupine so koristne še posebej pri raziskovanju organiziranega
               kriminala, razkrinkanju zločinskih skupin, seveda, najbolj občutljivi smo predvsem,
               vsaj v Slovenski nacionalni stranki, na primer glede pedofilskih združb in
               podobno.</p>
               <p>Skratka, Predlog zakona o sodelovanju v kazenskih zadevah z državami članicami
               Evropske unije je vsaj po mnenju Slovenske nacionalne stranke samoumeven, predvsem po
               načelu subsidiarnosti, ter koristen predvsem za preprečevanje organiziranega
               kriminala, ki je našel tržno nišo v okviru 27 držav članic. Zato bomo predlog zakona
               v Slovenski nacionalni stranki podprli.</p>
            </sp>
            <sp xml:id="SDZ4-Redna-32-2007-10-23.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS.
               Prosim.</p>
            </sp>
            <sp xml:id="SDZ4-Redna-32-2007-10-23.sp12">

               <speaker>VILI REZMAN:</speaker>

               <p>Hvala lepa, gospod predsedujoči. Lep pozdrav vsem! Ko govorimo o tem zakonu, govorimo
               o področju kazenskih zadev in o tem, kako jih znotraj držav Evropske unije lahko
               enotno spremljamo, preprečujemo in sankcioniramo. Gre za vzpostavitev trdnejšega
               sodelovanja in enotnega prostora. Enotnega v smislu, da bo bolj zanesljiv v
               postopkih, v ukrepanju, enotnega tudi v tem smislu, da pokrijemo ves prostor, ne
               zgolj tistega, ki je sedaj določen v mnogih mednarodnih bodisi dvo- ali večstranskih
               pogodbah. Menimo, da je ta prenos evropskega pravnega reda v naš notranji pravni red
               potreben in da bodo učinki oziroma posledice tega prenosa ter implementiranja te
               zakonodaje pozitivni. Nadejamo se, da bo ta novi zakon, v katerega se prenaša 9
               okvirnih sklepov Sveta - mislim, da jih je 9 -, zagotovil večjo učinkovitost v
               postopkih, da bo zagotovil večjo hitrost pri urejanju teh razmer in da k temu
               vzajemno priznavanje odločb pravosodnih organov še kako pomaga. Gre za to, da se bo
               vzajemno priznavalo možnost prijetja, izročanja, predaje oseb, bodisi obsojenih ali
               osumljenih bodisi da bo šlo za odvzem premoženjske koristi ali odvzem in zaseg
               predmetov.</p>
               <p>To poenotenje pač sledi pričakovanjem, da bomo pri vsem tem učinkovitejši in da bomo
               torej lažje preprečevali, torej v preventivnem smislu delovali, da bomo lažje
               zatirali kriminalna dejanja, kazenske prestopke in da bo sankcioniranje bolj urejeno.
               Ta medsebojna pravna pomoč, ki je bila danes tudi že omenjena, je eden izmed
               predpogojev, da bi se to lahko tudi uresničilo. Pomeni skupne preiskovalne komisije,
               pomeni vzajemno posredovanje podatkov in na ta način skrajšanje poti, pomeni tudi
               sodelovanje pri različnih preiskovalnih postopkih. Ocenjujemo, da se bo na ta način
               minimiziralo tisto, kar običajno imenujemo birokratske ovire, ocenjujemo, da bodo
               postopki poenostavljeni in da bo k temu veliko pripomoglo avtomatično priznavanje
               zaprosil. Pogoji za vse to, da bomo poenotili ta evropski prostor, enotni prostor
               pravice, svobode, o čemer govorijo tudi Amsterdamska pogodba in temperejski sklepi,
               da bo torej to omogočeno šele potem oziroma vemo, da je to omogočeno šele potem, ko
               je bilo potrebno spremeniti tudi ustavo, s čimer smo zagotovili pač del prenosa naše
               lastne suverenosti in si na ta način zagotavljali v večjem evropskem prostoru
               ustrezno varnost, pravičnost in svobodo.</p>
               <p>Ker je to na nek način nujno, kar danes v tem zakonu sprejemamo, kar prenašamo v naš
               pravni red, ker se je s tem strinjal tudi Sodni svet, ker se je tudi komisija pri
               Državnem svetu strinjala in tudi matični odbor je to podprl, v Poslanski skupini
               DeSUS ocenjujemo, da je predlog zakona ustrezno pripravljen in da je lahko deležen
               naše podpore.</p>
            </sp>
            <sp xml:id="SDZ4-Redna-32-2007-10-23.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>In še gospod Dimitrij Kovačič, stališče v imenu Poslanske skupine SDS.</p>
               <p>Izvolite, prosim.</p>
            </sp>
            <sp xml:id="SDZ4-Redna-32-2007-10-23.sp14">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice, kolegi, predstavniki Vlade.</p>
               <p>V Poslanski skupini Slovenske demokratske stranke predlagani zakon podpiramo, kajti
               gre za implementacijo pravnega reda Evropske unije na kazanskopravnem področju. Namen
               tega zakona je, tako kot je tudi sicer namen Evropske unije, da države članice enotno
               izvršujejo predpise Evropske unije, ki jih za to tudi morajo ustrezno vgraditi v svoj
               pravni sistem. S tem se postopki, ki se nanašajo na sodelovanje vseh držav članic
               Evropske unije, poenostavljajo in s tem postanejo tudi učinkovitejši. Osnova
               tovrstnega pravosodnega sodelovanja v kazenskih zadevah med državami članicami
               Evropske unije je obvezno vzajemno priznavanje sodnih odločb in sodb. Iz tega
               temeljnega načela je mogoče doseči, da bo pravosodni organ ene države članice
               Evropske unije priznaval konkretna zaprosila za predajo ali izročitev ali zaprosila
               za mednarodno pravno pomoč v kazenskih zadevah druge članice Evropske unije z
               minimalnimi formalnosti.</p>
               <p>Obravnavani zakon, ki ga, kot rečeno, poslanci Slovenske demokratske stranke
               podpiramo, bo omogočil hitrejšo in lažjo pot za prejetje in predajo osumljencev
               kaznivih dejanj, ki se nahajajo v katerikoli državi članici Evropske unije. Pravna
               pomoč oziroma sodelovanje pristojnih organov držav članic Evropske unije, kot je
               predvideno v okvirnih sklepih Evropske unije, ki se s tem zakonom implementirajo v
               slovenski pravni red, bo prav tako omogočila boljše in učinkovitejše vodenje
               kazenskopravnih postopkov. Verjamemo, da bo sprejeti zakon korak naprej k boljšemu in
               učinkovitejšemu delu vseh pravosodnih inštitucij v Sloveniji na kazenskopravnem
               področju, zato zadržkov za sprejem zakona ni.</p>
            </sp>
            <sp xml:id="SDZ4-Redna-32-2007-10-23.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 22.10.2007. V razpravo dajem 124. člen ter amandma
               poslanskih skupin SDS, NSi, SLS in DeSUS. Ugotavljam, da ne želi nihče razpravljati,
               zato zaključujem razpravo o amandmaju o tem členu. In v razpravo dajem 125. člen ter
               amandma poslanskih skupin SDS, NSi, SLS in DeSUS. Želi kdo razpravljati? Ugotavljam,
               da ne. Zaključujem razpravo. O amandmajih bomo v skladu s časovnim potekom seje zbora
               odločali danes v okviru glasovanj pol ure po prekinjeni 9. točki dnevnega reda
               oziroma najkasneje ob 21.45. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O DOPOLNITVAH
                  ZAKONA O PLAČILNEM PROMETU, SKRAJŠANI POSTPOPEK.</title> Predlog zakona je v
               obravnavo zboru predložila Vlada Republike Slovenije. Besedo dajem predstavniku Vlade
               za dopolnilno obrazložitev predloga zakona. Gospod Robert Marolt, državni
               sekretar.</p>
            </sp>
            <sp xml:id="SDZ4-Redna-32-2007-10-23.sp16">

               <speaker>ROBERT MAROLT:</speaker>

               <p>Hvala lepa, gospod podpredsednik. Spoštovane poslanke, spoštovani poslanci! Predlog
               zakona o dopolnitvah zakona o plačilnem prometu dopolnjuje 29. člen Zakona o
               plačilnem prometu, ki se nanaša na dostop do podatkov iz registra transakcijskih
               računov. Temeljni cilj predlaganih dopolnitev je odprava administrativnih ovir,
               pospešitev izvršilnih postopkov ter zmanjšanje stroškov sodišč, in sicer tako, da se
               sodiščem olajša neposredni dostop do podatkov iz registra transakcijskih računov. S
               predlaganimi dopolnitvami se predvideva za sodišča možnost dostopa v register
               transakcijskih računov zgolj z navedbo imena, priimka in naslova prebivališča
               imetnika transakcijskega računa, brez navedbe davčne številke, kot jo zahteva tudi za
               sodišča sedaj veljavna ureditev. Sedaj veljavna ureditev povzroča sodiščem: prvič,
               podaljševanje sodnih postopkov in posledično večanje sodnih zaostankov na področju
               izvršbe, kjer so zaostanki relativno gledano že sedaj največji in bremenijo celotni
               pravosodni sistem. Sodišča bi bila v primeru sprejetja predlaganih dopolnitev tako
               razbremenjena dodatnega predhodnega vpogleda v drug register, kar v tem trenutku
               predstavlja, žal, precej zamuden postopek. S tem bi se znatno pospešili predvsem
               izvršilni postopki, v katerih mora sodišče postopati še posebej hitro.</p>
               <p>In drugič. Sedaj veljavna ureditev povzroča nastanek nesorazmerno visokih stroškov
               pristojnim sodiščem. Po sprejetju odločbe Ustavnega sodišča Republike Slovenije UI
               298/04 dne 27.10.2005, s katero sta bila razveljavljena prvi in drugi odstavek 29.
               člena Zakona o plačilnem prometu, zaradi česar sodišča nimajo neposrednega
               elektronskega dostopa do podatkov iz registra transakcijskih računov, je bilo samo na
               največjih okrajnih sodiščih, to je v Ljubljani in Mariboru, porabljeno več kot
               150.000 evrov stroškov iz naslova potrebnih poizvedovanj pri komercialnih bankah,
               poleg tega pa se je seveda tudi podaljšal čas odločanja. S sprejetjem predlagane
               dopolnitve bodo sodišča upravičena do neposrednega dostopa podatkov iz registra
               transakcijskih računov.</p>
               <p>Neposredno elektronsko dostopanje do podatkov iz registra transakcijskih računov
               zgolj z navedbo imena, priimka in naslova prebivališča imetnika je za sodišče
               ključnega pomena, da bo to, prvič, pospešilo izvršilne postopke, in drugič,
               posledično zmanjšalo preobremenjenost sodišč, zaradi česar vsa okrajna sodišča in
               tudi vključno z Vrhovnim sodiščem Republike Slovenije to spremembo zakona močno
               podpirajo.</p>
               <p>Gradivo je bilo v mnenje posredovano tudi Evropski centralni banki, ki je v svojem
               odgovoru zapisala, da predlog zakona pozdravlja in pričakuje, da bo zakon z
               olajšanjem dostopa do podatkov fizičnih oseb iz registra transakcijskih računov
               okrepil in pospešil sodne izvršile postopke. Hvala.</p>
            </sp>
            <sp xml:id="SDZ4-Redna-32-2007-10-23.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Prosim podpredsednika gospoda Srečka Hvauca, da
               predstavi poročilo odbora. Izvolite.</p>
            </sp>
            <sp xml:id="SDZ4-Redna-32-2007-10-23.sp18">

               <speaker>SREČKO HVAUC:</speaker>

               <p>Hvala za besedo. Še enkrat lepo pozdravljeni! Odbor za notranjo politiko, javno
               upravo in pravosodje je na 37. seji 3.10.2007 obravnaval Predlog zakona o dopolnitvah
               zakona o plačilnem prometu, ki ga je v obravnavo Državnemu zboru predložila Vlada
               Republike Slovenije. Kolegij predsednika Državnega zbora je na svoji seji dne
               13.7.2007 sklenil, da se predlog zakona obravnava po skrajšanem postopku. Na seji je
               predstavnik predlagatelja, državni sekretar na Ministrstvu za pravosodje, podal
               dopolnilno obrazložitev k členom predloga zakona. Povedal je predvsem, da se s
               predlogom zakona za sodišče predvideva možnost dostopa v register transakcijskih
               računov zgolj z navedbo imena, priimka in naslova prebivališča imetnika računa, ne pa
               tudi z navedbo davčne številke imetnika transakcijskega računa, ki je sodiščem
               praviloma neznana, kot je to urejeno v veljavni zakonodaji. Taka ureditev povzroča
               podaljševanje sodnih postopkov in s tem večanje sodnih zaostankov predvsem na
               področju izvršbe, kjer so že sedaj zaostanki zelo veliki. Poleg tega pa veljavna
               ureditev povzroča tudi nastanek nesorazmernih stroškov pristojnih sodišč.</p>
               <p>Predlog zakona je pripravljen na podlagi pobude s strani Centra za informatiko pri
               Vrhovnem sodišču Republike Slovenije in je bil poslan v usklajevanje tudi okrajnim
               sodiščem v Sloveniji, ki so predlog zakona podprla. Na seji je predstavnik
               Zakonodajno-pravne službe pojasnil, da navedena služba k predlogu zakona nima
               pripomb. Iz mnenja Sodnega sveta Republike Slovenije izhaja, da je Sodni svet predlog
               zakona obravnaval na svoji seji, 12.7.2007 in nanj nima pripomb. Mnenje Komisije
               Državnega sveta Republike Slovenije za politični sistem je prav tako brez pripomb
               oziroma komisija predlog zakona podpira. K predlogu zakona ni bilo vloženih
               amandmajev in je v nadaljevanju odbor sprejel vse člene predloga zakona. K predlogu
               zakona v drugi obravnavi na matičnem delovnem telesu niso bili sprejeti amandmaji,
               Odbor za notranjo politiko, javno upravo in pravosodje Državnemu zboru predlaga, da
               Predlog zakona o dopolnitvah zakona o plačilnem prometu sprejme v predloženem
               besedilu. Hvala za besedo.</p>
            </sp>
            <sp xml:id="SDZ4-Redna-32-2007-10-23.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Kristijan
               Janc v imenu Poslanske skupine SLS.</p>
            </sp>
            <sp xml:id="SDZ4-Redna-32-2007-10-23.sp20">

               <speaker>KRISTIJAN JANC:</speaker>

               <p>Hvala lepa še enkrat za besedo. V Poslanski skupini Slovenske ljudske stranke se
               zavedamo problematike preobremenjenosti slovenskih sodišč. Dopolnitev zakona o
               plačilnem prometu bo pospešil izvršilni postopek. Menimo, da je danes situacija
               takšna, da je pospešitev postopka dobrodošla, seveda ob pogoju, da te spremembe ne
               bodo prizadele samega varstva osebnih podatkov imetnikov transakcijskih računov.
               Dostopanje sodišč v register transakcijskih računov brez navedbe davčne številke
               imetnika trasakcijskega računa se nam zdi smiselno, saj tako sodišče ne bi rabila
               opravljati dodatnih poizvedb v drugem registru in prav iz tega izhaja razbremenitev
               sodišč oziroma pospešitev postopkov. Menimo tudi, da sodišče pri možnosti
               neposrednega elektronskega dostopa do podatkov iz registra transakcijskih računov ne
               bi smela biti odvisna od volje ene od strank pogodbe o neposrednem dostopu do
               podatkov iz registra transakcijskih računov. Pravica sodišč do neposrednega
               elektronskega dostopa do podatkov iz registra transakcijskega računa mora izhajati že
               iz samega zakona, ker gre za odpravo administrativne ovire, te pa so vedno zelo
               dobrodošle, bi to naj prinesel zmanjševanje sodnih zaostankov, stroškovno pocenitev
               in pospešitev izvršilnih sodnih postopkov. Zato v Poslanski skupini Slovenske ljudske
               stranke to dopolnitev zakona o plačilnem prometu podpiramo. Hvala.</p>
            </sp>
            <sp xml:id="SDZ4-Redna-32-2007-10-23.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ4-Redna-32-2007-10-23.sp22">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Še enkrat lep pozdrav kolegicam in kolegom ter
               predstavnikom Vlade! V Slovenski nacionalni stranki bomo seveda podprli Predlog
               zakona o dopolnitvah zakona o plačilnem prometu, ki je pravzaprav narejen zato - tu
               pa moram biti kritičen -, da že spet in ponovno olajša sodni veji oblasti, da bo čim
               manj zaostankov. Pa vendar je ob tem treba biti kritičen in reči, ob Lukendi in vseh
               teh programih še en ukrep za to, da sodnih zaostankov ne bo. Zdaj pa mislim, da lahko
               v imenu državljank in državljanov Republike Slovenije in v svojem imenu kot njihovi
               poslanci v tem Državnem zboru le pričakujemo zmanjševanje sodnih zaostankov.</p>
               <p>Glede samega zakona naj rečemo, da dostop v register transakcijskih računov z navedbo
               imena, priimka in naslova prebivališča imetnika je seveda čisto normalen. Ne vem,
               zakaj bi morali iskati davčne številke in ne vem kaj, sploh pa, ker se čudimo
               podatku, da je kar 150 tisoč evrov iz naslova iskanja teh podatkov, mislim, da v
               Ljubljani in Mariboru bilo uporabljenih, kar je seveda nerazumno po mnenju Slovenske
               nacionalne stranke.</p>
               <p>No, jaz se pa čudim stališčem in mnenju Evropske centralne banke, ki predlagane
               spremembe podpira, zraven pa govori, da te spremembe naj ne bi prizadele standardov
               varstva osebnih podatkov. To ni ne tič ne miš, jaz tega stališča ne razumem. Nekdo si
               lahko izmisli, da je vstop do nekih podatkov brez davčnih številk ali brez, ne vem,
               matične številke, zdaj govorim na pamet, da je to škodljivo, drugi pa lahko pravi, da
               je to pač nepomembno in da je prav, da lahko prideš do nekih podatkov brez davčne in
               brez kakršnekoli druge številke. Tako je to stališče malo čudno, ampak dobro. Ne
               nazadnje podatki sodni veji oblasti v primerih, ne vem, ali gre za prekrškovne ali
               kazenske, je pač nujno zlo. Ne, da zdaj nekoga ščitimo, če je - pod narekovaji -
               "lump", da ga ščitimo zato, ker nekako ne pridemo do nekih podatkov, ne vem, neke
               davčne številke ali kakorkoli že.</p>
               <p>Skratka, mi bomo ta zakon podprli in pričakujemo zmanjšanje sodnih zaostankov ter
               hitrejše reševanje zares perečih problemov in vseh tistih, ki so do sedaj vse te
               možnosti, ki so bile dane, izkoriščali. Hvala lepa.</p>
            </sp>
            <sp xml:id="SDZ4-Redna-32-2007-10-23.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS.
               Prosim.</p>
            </sp>
            <sp xml:id="SDZ4-Redna-32-2007-10-23.sp24">

               <speaker>VILI REZMAN:</speaker>

               <p>Ponovno zahvala za besedo. Poslanci Poslanske skupine DeSUS bomo prispevali svoje
               glasove za pripravljeni predlog sprememb zakona o plačilnem prometu.</p>
               <p>Pripravljavec je to pripravil na ta način, da je predlagal spremembo pravzaprav enega
               samega člena z dvema vsebinama. Gre za to, da se nadomešča davčna številka z
               naslovom, in gre za to, da se omogoča neposreden dostop do informacij, ki so
               dosegljive preko registra transakcijskega računa - za sodišča, seveda.</p>
               <p>Zelo pičle spremembe po številu besed in črk, pa zelo velika pričakovanja so v tem
               členu, ki se spreminja, zaobsežena. Pričakovanja gredo v to, da bodo sodišča
               stroškovno bistveno razbremenjena, da bo prišlo do pomembnih administrativnih
               izboljšanj, da bo šlo tudi za delovno bistveno manjše obremenitve zaposlenih na
               sodiščih, za večjo hitrost gre in za večjo učinkovitost pri opravljanju tega dela, ki
               bi ga lahko strnili z besedo izterjave. Pomen dobre priprave zakonov je pri tem
               toliko bolj očiten. Gre včasih samo za to, da pri kakšni besedi ali alineji zgrešimo,
               pa to povzroča težave, za katere je predlagatelj celo ocenil, da gre za nepopravljivo
               škodo, ki se pojavlja na sodiščih, in kani seveda to nepopravljivo škodo s to
               spremembo odpraviti. Predlagatelj zakona ocenjuje, da so rešitve v sedanjem zakonu
               slabe in da zaradi tega povzroča nepotrebno delo, delo po ovinkih, večje stroške,
               slabšo učinkovitost, večjo obremenitev sodišč in zaostanke, ki jih imamo tako rekoč
               pri vsakem zakonu na ustih.</p>
               <p>Vendar problemi plačilnega prometa in plačilne discipline niso zgolj v tem, kar se
               tukaj spreminja. V Poslanski skupini DeSUS ocenjujemo, da so problemi pravzaprav v
               zelo slabi poslovni kulturi, ki se je pri nas uveljavila; da so problemi tudi v slabi
               splošni kulturi, ki je prevladujoča zlasti na področju plačilnega prometa; da gre za
               neodgovornost in za izigravanje, kadar je pač možno, dobrih poslovnih običajev in
               navad in da gre morebiti za prelahak dostop do finančnih virov, ki potem pri marsikom
               povzročajo nelikvidnost ali celo nesolventnost in posledično vse te težave, o katerih
               govorimo.</p>
               <p>Zanimivo je ali pa potrebno je poudariti, da ta plačilna nedisciplina ni, tako kot se
               običajno domneva, zgolj plačilna nedisciplina tistih, ki se ukvarjajo s posli, torej
               podjetij in zasebnikov, ampak da je pravzaprav največji bazen tistih, ki kršijo
               plačilno disciplino, med fizičnimi osebami in s temi imajo tudi sodišča najbrž največ
               dela. Verjetno gre za takšne stvari, kot jim rečemo, neplačevanje različnih računov,
               bodisi da gre za najemnine, obratovalne stroške, bodisi da gre za slabo vračanje
               potrošniških kreditov in drugih podobnih stvari, s katerimi se fizične osebe vsak dan
               srečujejo. Najpogostejši uporabniki oziroma prosilci za te podatke, o katerih
               govorimo in katerih dostopnost želimo sedaj približati, so sodišča zaradi teh izvršb.
               Ker sedanja zakonodaja ni dopuščala ustreznega dostopa ali ni ta dostop najboljši,
               skušamo to spreminjati. Ambicija pri tem je, da se sodiščem ne samo olajša dostop do
               teh podatkov, ampak da se razbremeni njihovo delo in da se do teh podatkov dostopa
               direktno. Ali bodo učinki taki, kot se pričakuje, ali ne, ne vemo.</p>
               <p>Poslanska skupina DeSUS bo podprla ta predlog zakona, nekaj vprašanj se pa vendar
               postavlja. Ali je res to, o čemer zdaj govorimo, tako dramatično, da gre za
               nepopravljive posledice za delo sodišč, ali pa morebiti preveč dramatiziramo to
               nedirektno dostopnost davčne številke? Sprašujemo se, ali res ni bilo mogoče
               pripraviti nekakšnih mednarodnih primerjav, ali drugi nimajo tovrstnih težav in ali
               res ni nobenih posledic za javnofinančna sredstva, ker gre kar za pomembne prihranke
               in javna finančna sredstva ne pomenijo samo odhodkov, pomembna so morebiti tudi
               takrat, kadar gre za varčevanje.</p>
            </sp>
            <sp xml:id="SDZ4-Redna-32-2007-10-23.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Rezman. Besedo ima gospod Rudi Veršnik v imenu Poslanske skupine
               SDS. Izvolite, prosim.</p>
            </sp>
            <sp xml:id="SDZ4-Redna-32-2007-10-23.sp26">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Lep pozdrav vsem prisotnim! Predlog zakona o
               dopolnitvah zakona o plačilnem prometu vsebuje vsega dva člena, prvi je vsebinski,
               drugi pa opredeljuje začetek veljavnosti. Kljub temu sicer na videz nepomemben zakon
               za operativno uporabo prinaša časovno in tudi finančno korist. Vsem nam je znano,
               kakšni so zaostanki na sodiščih, zato v Slovenski demokratski stranki pozdravljamo
               vsak predlog, ki bi v bodoče posegal v register transakcijskih računov z imenom in
               priimkom ter naslovom prebivališča imetnika transakcijskega računa, ne da bi bilo
               treba navajati tudi davčne številke, ki je sodišča običajno nimajo, zato so jo do
               sedaj morali iskati v drugih evidencah. Zaradi tega se bodo lahko pospešili zlasti
               izvršilni postopki, teh je namreč največ.</p>
               <p>Predlog zakona o plačilnem prometu omogoča sodiščem neposreden dostop do podatkov o
               transakcijskih računih, s katerimi sicer razpolaga Banka Slovenije. Do podatkov bi
               sodišča lahko prišla tudi s posebnim dogovorom s centralno banko, vendar bi v tem
               primeru banka zahtevala finančno nadomestilo, kar pa predstavlja za sodišča ne ravno
               mali strošek, ve se pa, kdo mora vse to plačati. To je utemeljitev v uvodu -
               ugotovljena finančna korist.</p>
               <p>Predlagana novela stopi v veljavo naslednji dan po objavi v Uradnem listu. Predlog
               zakona je bil na matičnem odboru sprejet brez pripomb, zato v Slovenski demokratski
               stranki napovedujemo Predlogu zakona o dopolnitvah zakona o plačilnem prometu popolno
               podporo. Hvala lepa.</p>
            </sp>
            <sp xml:id="SDZ4-Redna-32-2007-10-23.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Horvat bo podal stališče Poslanske skupine NSi. Prosim.</p>
            </sp>
            <sp xml:id="SDZ4-Redna-32-2007-10-23.sp28">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani gospod državni sekretar s
               sodelavcem, spoštovane kolegice in kolegi! Na seji Državnega zbora v preteklem mesecu
               smo obravnavali novelo Zakona o izvršbi in zavarovanju in izpostavili, da področje
               izvršbe še naprej ostaja neobvladano v smeri zaostankov in kopičenja zadev. Novela
               Zakona o plačilnem prometu res vsebuje samo dva člena, vendar pa prinaša pomembno
               spremembo za delo sodišč ravno na področju izvršbe. Sodišča so po sedaj veljavnem
               zakonu kot prosilci podatkov iz registra transakcijskih računov morala za
               identifikacijo imetnika transakcijskega računa navesti poleg imena, priimka in
               naslova še davčno številko. Težava se je pojavila, ker sodišče z davčno številko ne
               razpolaga in so za to morali izvesti vpogled še v register davčnih številk. Dodatna
               poizvedba je pomenila še eno stopnico več v postopku, kar pa obremenjuje referente in
               podaljša postopek. Takšna rešitev vsekakor ni bila v korist upnikom, ki si želijo
               čimprejšnjega poplačila svoje terjatve.</p>
               <p>Po predlagani noveli bodo sodišča samo s posredovanjem imena, priimka ter naslova
               fizične osebe dostopala do registra transakcijskih računov, ki ga upravlja Banka
               Slovenije. Informatiki bi rekli, da bo pristop preko sekundarnega ključa. Tu se nam
               je sicer zastavilo ključno vprašanje, kako bodo sodišča v primeru ujemanja podatkov,
               na primer na istem naslovu živita osebi z identičnem imenom in priimkom, razlikovala
               in izbrala pravo osebo, ki je nosilka pravic in dolžnosti. Vlada pojasnjuje, da bo v
               tem primeru potrebno zagotoviti ustrezno informacijsko podporo, ki bo uporabnika
               opozorila, da je potrebno razširiti iskanje na podlagi dodatnega kriterija, to je
               davčne številke. Dostop preko davčne številke pa je enoličen. Takšnih primerov najbrž
               ne bo veliko, vendar pa bo potrebno zagotoviti ustrezno skrbnost in visoko stopnjo
               varovanja osebnih podatkov.</p>
               <p>Spremembe zakona predvidevajo tudi možnost neposrednega elektronskega dostopa sodišč
               do registra transakcijskih računov, kar bo v prvi vrsti olajšalo dostop in zmanjšalo
               nesorazmerno visoke stroške, ki so jih morala sodišča plačevati za poizvedbe. Samo na
               Okrajnem sodišču v Ljubljani in Okrajnem sodišču v Mariboru je bilo v zadnjih dveh
               letih porabljenih skupno 150.000 evrov iz naslova poizvedovanj pri komercialnih
               bankah.</p>
               <p>V Poslanski skupini Nove Slovenije bomo predlagane spremembe podprli, hkrati pa smo
               zadovoljni, da predlagane spremembe pozdravlja tudi Evropska centralna banka. Hvala
               lepa.</p>
            </sp>
            <sp xml:id="SDZ4-Redna-32-2007-10-23.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, zaključujem drugo
               obravnavo predloga zakona. Odločanje o predlogu zakona bomo v skladu s časovnim potek
               seje zbora opravili danes v okviru glasovanj, pol ure po prekinjeni 9. točki dnevnega
               reda. S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O LASTNINSKEM PREOBLIKOVANJU LOTERIJE SLOVENIJE, skrajšani
                  postopek.</title> Predlog zakona je v obravnavo zboru predložila Vlada Republike
               Slovenije. Besedo dajem predstavniku Vlade za dopolnilno obrazložitev predloga
               zakona. Izvolite, gospod minister dr. Zver. Prosim.</p>
            </sp>
            <sp xml:id="SDZ4-Redna-32-2007-10-23.sp30">

               <speaker>DR. MILAN ZVER:</speaker>

               <p>Spoštovani gospod podpredsednik Državnega zbora Republike Slovenije, spoštovane
               poslanke in poslanci! Dovolite, da z nekaj uvodnimi besedami začnem razpravo o noveli
               zakona o lastninskem preoblikovanju Loterije Slovenije. Kakor veste, je zakon v
               parlamentarni proceduri že nekaj časa, Vlada pa je začela o noveli razpravljati že
               sredi leta 2005, ko je oblikovala prvo delovno skupino, ki je pripravila ekspertne
               podlage za pripravo novele. Kasneje je oblikovala še drugo delovno skupino, ki je
               pripravila osnove za zakon. Želeli smo oziroma želimo s to novelo zagotoviti, da bi
               bila sestava svetov obeh fundacij še bolj uravnotežena, da bi civilna družba z obeh
               področij bila še bolj zastopana v svetih. In s tem nadaljujemo neko željo po tem, da
               bi neposredni vpliv dnevne politike v tovrstnih organih bil prevladujoč ali pa
               prevelik. Prav tako želimo z novelo zakona zagotoviti trdno in učinkovito delo pri
               razdeljevanju sredstev in predpogoj za to je zagotovo profesionalizacija delovnega
               mesta direktorja fundacij. Zakaj? Prepričani smo, da to prinaša večjo strokovnost,
               operativnost, pa tudi odgovornost poslovodnega organa fundacije glede na to, da obe
               razpolagata s precej več kot 20 milijoni evrov sredstev letno.</p>
               <p>Torej z vsemi temi, vključno s tretjo novostjo, ki prinaša 2/3 večino članov pri
               odločanju pri delitvi sredstev in sploh sprejemanju najbolj pomembnih aktov, želimo
               doseči še večjo transparentnost, zagotoviti ustrezne postopke pri delu obeh fundacij,
               učinkovitost in pa tudi zmanjšanje tveganj.</p>
               <p>Z veseljem ugotavljam, da je tekom razprave bilo v širokem socialnem dialogu
               praktično besedilo zakona usklajeno z vsemi socialnimi partnerji, tako z Olimpijskim
               komitejem, Svetom invalidskih organizacij Slovenije, Rdečim križem, Karitasom, Gorsko
               reševalno službo Slovenije, tako svet FIHO in FŠO. Z zakonom se strinjajo tudi
               predstavniki oziroma člani Strokovnega sveta Vlade Republike Slovenije za šport, za
               invalide in tudi številne druge organizacije, ki se jih zakon tako ali drugače
               dotika. Imamo celo pisna zagotovila, da je zakon z vsemi temi omenjenimi asociacijami
               usklajen, tako da smo na nek način zadovoljni z dosedanjim delom. Glede na to, da je
               veliko navzkrižnih interesov, včasih tudi interesov, ki pridejo v kolizijo, pa smo
               vendarle uspeli doseči soglasje tistih, ki se jih ta zakon najbolj dotika, in to so
               seveda športne in invalidsko-humanitarne organizacije.</p>
               <p>Prosim vas, spoštovane poslanke in poslanci, za podporo temu zakonu.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za kulturo, šolstvo in šport kot
               matično delovno telo. Prosim predsednika mag. Branka Grimsa, da predstavi poročilo
               odbora.</p>
            </sp>
            <sp xml:id="SDZ4-Redna-32-2007-10-23.sp32">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav.</p>
               <p>Odbor Državnega zbora Republike Slovenije za kulturo, šolstvo in šport je 11. oktobra
               obravnaval Predlog zakona o spremembah in dopolnitvah zakona o lastninskem
               preoblikovanju Loterije Slovenije, ki ga je Državnemu zboru v obravnavo in sprejem
               predložila Vlada Republike Slovenije. Seje so se udeležili tudi številni predstavniki
               s strani civilne družbe, različnih združenj in po zelo obširni razpravi, v kateri so
               ti predstavniki sodelovali, je odbor sprejel več amandmajev, in sicer k 1., 2., 4.,
               5. in 7. ter 9. členu, nekaj amandmajev pa je tudi zavrnil. Vsekakor je na koncu
               potrdil besedilo v drugi obravnavi in predlagamo Državnemu zboru, da besedilo v tej
               obliki obravnava in ga sprejme.</p>
            </sp>
            <sp xml:id="SDZ4-Redna-32-2007-10-23.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospa Barbara Žgajner Tavš v
               imenu Poslanske skupine SNS.</p>
               <p>Prosim.</p>
            </sp>
            <sp xml:id="SDZ4-Redna-32-2007-10-23.sp34">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi, seveda tudi predstavniki
               ministrstva, posebej gospod minister! Jaz verjamem, da je tale zgodnja ura
               prezgodnja, da bi lahko podrobneje vsebinsko razmišljali o predlogu zakona, o
               spremembah in dopolnitvah zakona o lastninskem preoblikovanju Loterije Slovenije, ki
               je pomemben zakon. Pomemben zakon zato, ker nedvomno govori o zelo visoki kvoti
               finančnih sredstev, ki se na letni ravni podeljuje trem tipom organizacij:
               invalidskim, humanitarnim in seveda tudi športnim.</p>
               <p>Dovolite, da se za začetek osredotočim na tisto kar je Vlada zapisala v svoji uvodni
               obrazložitvi. Vzrok za spremembe je vse večji konflikt oziroma so vse večji konflikti
               med nekaterimi predstavniki civilne družbe in člani sveta fundacij po proporcionalni
               zastopanosti posameznih organiziranih skupin in upravičencev v svetu fundacij.
               Amatersko delo direktorjev fundacij, problematizirana je kolizija interesov med
               vlogami prosilca, razdeljevalca in nadzornika, problematična je trajnost mandatov,
               vse več pa je tudi pritožb prijaviteljev na javni razpis za pridobitev sredstev. S
               tem se nedvomno lahko strinjamo tudi v Poslanski skupini Slovenske nacionalne
               stranke, saj smo dobili cel kup pritožb nad dosedanjo zakonodajo oziroma predvsem
               uresničevanjem zakonodaje v praksi.</p>
               <p>V Slovenski nacionalni stranki ob tem menimo, da je v prvi vrsti potrebno zagotoviti
               trajen in stabilen vir financiranja invalidskih, humanitarnih in športnih
               organizacij, avtonomnost delovanja sveta obeh fundacij, potrebno pa je zagotoviti
               tudi in predvsem transparentna in ustrezna merila, s katerimi se prepreči kolizija v
               delovanju članov svetov, nadzornih teles in prejemnikov sredstev. Dejstvo je, in
               čisto na začetku sem omenila, da gre za visoko kvoto finančnih sredstev, 5 milijard
               tolarjev, oprostite, ker govorim o tolarjih. 5 milijard tolarjev sredstev je bilo
               podeljenih na letni ravni, se pravi leta 2006, ki so na podlagi že sprejetih
               pravilnikov razdeljena med tri tipe organizacij: invalidske, humanitarne in športne.
               Največji delež odpade na invalidske organizacije, kar 65%.</p>
               <p>Naj se spomnim tudi iz nekaterih preteklih sej, tudi na Odboru za delo, družino in
               socialno politiko ter invalide, ker smo nič kolikokrat poslušali pritožbe ene in
               druge strani, da se pri razdeljevanju sredstev dogajajo nepravilnosti, ki izhajajo iz
               obstoječe kolizije interesov pri posameznikih. Tudi zato smo v Poslanski skupini
               Slovenske nacionalne stranke že na matično delovno telo vložili amandma, pa smo ga
               pripravili še enkrat za sejo Državnega zbora. Poudarjam, da smo naklonjeni spremembi
               v sestavi sveta fundacije, ki prispeva k večji uravnoteženosti glede zastopstva med
               invalidskimi in humanitarnimi organizacijami in preprečuje, želim poudariti,
               preprečuje diskriminacijo na področju invalidskih organizacij, saj daje predlog
               amandmaja, ki smo ga pripravili v Slovenski nacionalni stranki, skladno z Zakonom o
               invalidskih organizacijah možnost enakopravnega sodelovanja tudi registriranim
               invalidskim organizacijam, ki pa niso reprezentativne. In skladno s tem pa bom potem
               pri samem amandmaju, ker bom imela več časa, morda več povedala, podrobneje
               obrazložila vsebino amandmaja, rada pa bi v tem delu opozorila zgolj na to, da smo
               bili tudi zaradi vloženega amandmaja, pa bom rekla, da smo dobili ogromno pošte,
               predvsem humanitarnih organizacij, ki pozdravljajo vložen amandma, da sem bila s
               strani predstavnika ene od invalidskih organizacij okarana, češ, da želimo s tem
               amandmajem krčiti pravice invalidskih organizacij. Na tem mestu, moram reči, da je to
               zgolj nadaljevanje dela, ki smo mu bili priča tudi, kot sem prej dejala, na Odboru za
               delo, družino, socialno politiko in invalide, pa verjamem, da so bila tudi druga
               delovna telesa Državnega zbora soočena v preteklosti s podobnimi pritiski, ki jih v
               tem trenutku ostro zavračam.</p>
               <p>Kot že rečeno, v Slovenski nacionalni stranki smo pripravili.../Znak za konec
               razprave./.. od sprejetja tega amandmaja je tudi odvisna naša podpora temu predlogu
               zakona.</p>
            </sp>
            <sp xml:id="SDZ4-Redna-32-2007-10-23.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Jelen v imenu Poslanske skupine DeSUS. Prosim.
            </p>
            </sp>
            <sp xml:id="SDZ4-Redna-32-2007-10-23.sp36">

               <speaker>IVAN JELEN:</speaker>

               <p>Spoštovani podpredsednik, kolegice in kolegi, gospod minister! Namen dejavnosti
               invalidskih, humanitarnih in športnih organizacij je zagotavljati in ustvarjati
               boljše pogoje za delo in življenje posameznih skupin prebivalstva. Dejavnosti se
               financirajo iz proračunskih sredstev, sponzorstva in donatorstva ter iz koncesijskih
               dajatev od prirejanja iger na srečo. Sredstva, pridobljena iz koncesijskih dajatev,
               med uporabnike razdeljujeta invalidsko-humanitarna fundacija in športna fundacija.
               Vseskozi obstaja nezadovoljstvo glede sestave članov sveta obeh fundacij, kar se
               posebej kaže ob vsakoletni delitvi sredstev med neposredne uporabnike, zaradi česar
               prihaja do nasprotujočih si interesov in sporov med posameznimi organizacijami
               znotraj fundacij. Problematika obstaja tudi v zvezi s samim postopkom razdeljevanja
               sredstev, glede pogojev, meril in razmerij, med razporejanjem sredstev, glede
               poročanja o uporabi sredstev ter v zvezi s profesionalizacijo direktorjev obeh
               fundacij. Sama sredstva in število članov v obeh fundacijah se je v preteklosti že
               spreminjalo, s predlaganimi spremembami sestave svetov obeh fundacij se poizkuša
               zagotoviti bolj demokratična in enakomernejša zastopanost različnih civilnih skupin,
               vendar tako predlagani sestavi, predvsem sveta fundacije za financiranje invalidskih
               in humanitarnih organizacij, ki ga je v sprejem ponudila Vlada, v Poslanski skupini
               DeSUS nismo naklonjeni. Zato smo ponovno vložili amandma na za nas nesprejemljiv 1.
               člen.</p>
               <p>Glede na to, da predlog novele povečuje število članov Sveta FIHO, se povečuje tudi
               razkorak med članstvom predstavnikov iz vrst reprezentativnih invalidskih organizacij
               in humanitarnih organizacij, kar je v nasprotju s ciljem enakomerne in uravnotežene
               zastopanosti različnih družbenih skupin. To pa vsekakor lahko vpliva na temeljno
               poslanstvo humanitarnih fundacij za financiranje invalidskih in humanitarnih
               organizacij, ki se zaradi neenakomerne reprezentativnosti prevesi v večjem obsegu na
               eno stran. Podobne pomisleke imamo tudi glede sestave Sveta za financiranje športnih
               organizacij, kjer je prevladujoča vloga v procesu sestave Sveta na strani Vlade. In
               če povzamemo primerjave iz sedanje in predlagane sestave, lahko vidimo, da bo Vlada
               Republike Slovenije imenovala oziroma predlagala kar 6 od 17 članov FIHO, torej Vlada
               od 30 imenuje le 2. Glede na to, da obe fundaciji črpata sredstva iz istih virov in
               da so sredstva namenjena civilni družbi, je treba zagotoviti za obe fundaciji, za
               njuno delovanje, sestavo in nadzor primerljivo ureditev, ki mora biti tudi zadosti
               avtonomna, če naj se zagotovi izpolnjevanje njunega poslanstva. Poslanci DeSUS se
               vsekakor strinjamo z omejitvijo v zvezi s ponavljanjem mandatov članom Sveta in
               direktorjem ter profesionalizacijo direktorja fundacije, saj se bo s tem zagotovila
               tudi večja odgovornost za poslovanje fundacij ter bolj demokratično odločanje pri
               razdeljevanju sredstev fundacij.</p>
               <p>Glede na navedeno bomo zakon sicer podprli, hkrati pa pričakujemo, da se bo s
               potrditvijo amandmajev besedilo predlaganih sprememb in dopolnitev izboljšalo, kar je
               po naši oceni tudi nujno za učinkovitejše izpolnjevanje poslanstva fundacij.</p>
            </sp>
            <sp xml:id="SDZ4-Redna-32-2007-10-23.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj, v imenu Poslanske skupine SDS. Prosim.</p>
            </sp>
            <sp xml:id="SDZ4-Redna-32-2007-10-23.sp38">

               <speaker>ALENKA JERAJ:</speaker>

               <p>Spoštovani minister, kolegice in kolegi! Zakon o lastninskem preoblikovanju Loterije
               Slovenije je bil sprejet leta 1996 in dopolnjen leta 1997. Z zakonom se je Loterija
               preoblikovala v delniško družbo, 50% družbenega kapitala v obliki delnic pa je bilo
               prenesenih na dve fundaciji, ki sta bili ustanovljeni z istim zakonom, na
               invalidsko-humanitarno fundacijo je bilo prenesenih 40% delnic, na športno fundacijo
               pa 10%. Poleg koncesijskih dajatev od prirejanja iger na srečo, ki so v celoti
               oziroma v deležu namenjene za financiranje invalidskih, humanitarnih in športnih
               organizacij na podlagi Zakona o igrah na srečo, pa se sredstva za te namene
               zagotavljajo tudi iz naslova delitve dobička Loterije Slovenije. Lahko rečemo, da se
               je država odpovedala delu sredstev, ki bi bila sicer vključena v proračun, v korist
               fundacij, ki naj bi s temi sredstvi sofinancirali dejavnost na področju športa,
               invalidskem in humanitarnem področju. S tem je izrazila zaupanje invalidskim in
               humanitarnim ter športnim organizacijam, da bodo same najbolj znale upravljati s temi
               sredstvi in jih pravično razdeliti med svoje članice in člane. Po sprejetju zakona
               sta se obe fundaciji ustanovili, sprejeli potrebne dokumente, odlok o ustanovitvi,
               pravilnik o merilih in pogojih za uporabo sredstev, imenovali svete fundacij in
               direktorje ter pripravili vse potrebno, ustanovili nacionalne svete invalidskih
               organizacij Slovenije in podobno.</p>
               <p>V letih od uveljavitve zakona in potrebnih podzakonskih aktov pa se je izkazalo nekaj
               pomanjkljivosti. Nekatere skupine, ki so imele predstavnike v svetu fundacij, ne
               delujejo več ali so prenehale obstajati, bile ukinjene. Nekatere skupine imajo
               možnost predstavnike predlagati iz različnih naslovov, na primer Planinska zveza
               Slovenije kot samostojna skupina in kot članica Olimpijskega komiteja Slovenije.
               Računsko sodišče je pregledalo postopke razdeljevanja sredstev in opozorilo na
               kolizijo interesov med vlogami prosilca, razdeljevalca in nadzornika, postopki niso
               bili vodeni v skladu ZUP-om ali so jih vodile osebe, ki nimajo opravljenega ZUP-a.
               Niso bili izdani ustrezne sklepi oziroma odločbe, kar je onemogočalo uveljavljanje
               pravice do pritožbe. Zavrnitve pritožb niso bile obrazložene. V času razpisa so se
               celo kriteriji oziroma merila spreminjali. Posledica tega je bilo vse več pritožb
               prijaviteljev na javni razpis. Pri športni fundaciji se je v zadnjem letu število
               pritožb povečalo kar za 15-krat, iz 6 pritožb smo prišli do 86 pritožb. Upravna
               inšpektorja sta opravila inšpekcijski nadzor Fundacije za šport, sprejela zapisnik.
               Inšpektor v zapisniku govori o nepravilnostih glede vodenja postopka s strani oseb,
               ki nimajo opravljenega izpita iz ZUP. Ugotovil je, da prosilcem za sredstva niso bila
               izdane odločbe, tako da ni bilo možnosti formalnih pritožb, neformalne pritožbe pa je
               namesto drugostopenjskega organa, ki je ministrstvo, reševal kar direktor fundacije
               za šport, ki ni imel opravljenega izpita iz Zakona o upravnem postopku. Fundacija je,
               namesto da bi odpravila nepravilnosti, predlagala oceno ustavnosti 307. člena Zakona
               o splošnem upravnem postopku, po katerem, mimogrede, teče veliko postopkov na
               različnih segmentih v naši državi, ki je bila 23.3.2006 s sklepom Ustavnega sodišča
               zavrnjena.</p>
               <p>Nekoliko bolj so bili postopki urejeni v fundaciji za invalidske organizacije, kjer
               so bili postopki bolj določeni že z internimi akti fundacije, vendar tudi tukaj ne
               zadovoljivo. Tako je prehajalo do vse večjih konfliktov med nekaterimi predstavniki
               civilne družbe, člani sveta fundacij glede zastopanosti posameznih organiziranih
               skupin. Nekatere nepravilnosti sta fundaciji odpravili s svojimi internimi akti,
               druge bomo, upamo, izboljšali z novelo zakona. Spreminja se sestava obeh svetov
               fundacij, skladno z že omenjenimi spremembami, ko je število invalidskih organizacij
               naraščalo iz dveh na 17 reprezentativnih, humanitarnih iz 3 na 52 in ko so se tudi
               spreminjali odstotki sofinanciranj.</p>
               <p>Poleg tega so uporabniki storitev in predstavniki obeh fundacij opozarjali na težave
               zaradi amaterskega dela direktorjev fundacij in nedorečenosti v zvezi z izplačili
               stroškov, ki so jih imeli kot neprofesionalni direktorji, zato bo po novem funkcija
               direktorja poklicna in lahko traja največ dva zaporedna mandata. Pomembna sprememba
               je tudi to, da bo o finančnem načrtu, zaključnem računu in pravilnikih odločal svet
               fundacije z 2/3 večino.</p>
               <p>Medresorska skupina, ki je bila ustanovljena z namenom, da pripravi predlog novele
               zakona, je k sodelovanju povabila predstavnika obeh fundacij, zato je zakon po našem
               mnenju usklajen in ga bomo v poslanski skupini tudi podprli.</p>
            </sp>
            <sp xml:id="SDZ4-Redna-32-2007-10-23.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk v imenu Poslanske skupine SD. Prosim.</p>
            </sp>
            <sp xml:id="SDZ4-Redna-32-2007-10-23.sp40">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor.</p>
               <p>Loterija Slovenije se je lastninsko preoblikovala leta 1998. Od takrat dalje je v 40%
               lasti fundacije za financiranje invalidskih in humanitarnih organizacij in v 10%
               lasti fundacije za šport, med ostalimi pa imata največji delež Kapitalski sklad
               Pokojninskega in invalidskega zavarovanja in Slovenski odškodninski sklad. Fundaciji
               sta bili ustanovljeni z namenom financiranja invalidskih in humanitarnih oziroma
               športnih organizacij. S financiranjem teh dejavnosti se uresničuje tudi javni interes
               na navedenih področjih. Uporaba sredstev, ki se zberejo na ta način, je urejena s
               Pravilnikom o merilih in pogojih za njihovo uporabo. Sredstva so zelo velika, zato
               prihaja tudi do različnih interesov in vplivov na njihovo razdeljevanje. Kljub temu
               je bilo to doslej dokaj dobro urejeno. Prav vpliv na razdeljevanje sredstev je eden
               izmed temeljnih razlogov, da se je Vlada odločila za novelo zakona, in to po
               skrajšanem postopku. Temu smo v opoziciji nasprotovali. Predlagali smo, da ne gre
               hiteti in da bi vsa vprašanja, ki se ob teh spremembah pojavljajo, preverili z
               organizacijo javne predstavitve mnenj, kar pa je vladna koalicija na matičnem odboru
               gladko in brez argumentov zavrnila. Tako bi lahko spregovorili o ključnih težavah
               fundacij, ki so danes povezane predvsem s finančnimi prilivi. Največja nevarnost za
               obstoj obeh fundacij so danes razmere na trgu prirejanja iger na srečo preko
               interneta in neobstoj pravnih predpisov na tem področju v Sloveniji. Že
               Zakonodajno-pravna služba Državnega zbora je ugotovila, da je kljub obširni
               obrazložitvi novele zakona le-ta izredno skromna in nedoločljiva in ne daje zadostne
               podlage za celovito razumevanje besedila. Čeprav ima predlog zakona le 10 členov, je
               Zakonodajno-pravna služba podala tehtne pomisleke k sedmim členom ter ugotovila, da
               so nekatere spremembe sporne tudi iz sistemskega vidika. Predlagatelj se je teh
               sprememb lotil očitno zelo po domače in predvsem po svojem okusu.</p>
               <p>Poslanska skupina Socialnih demokratov je na predlog zakona k posameznim členom
               vložila štiri amandmaje. V predlogu zakona gre za povečano sestavo sveta fundacije za
               financiranje invalidskih in humanitarnih organizacij v Republiki Sloveniji, ki pa
               namesto uravnoteženega zastopstva enih in drugih povečuje razliko v številu
               predstavnikov. Zato predlagamo, da se število predstavnikov invalidskih in
               humanitarnih organizacij v svetu fundacije uravnoteži in tako omogoči dialog, ki bo
               omogočil sodelovanje med vsemi organizacijami, v katerih je vključeno več kot 600
               tisoč uporabnikov. Prav tako z amandmajem predlagamo, da ni nobene posebne potrebe,
               da bi edino za Olimpijski komite Slovenije točno opredeljevali organ, ki naj določi
               svojega predstavnika v svet fundacije. Prav tako predlagamo, da zaradi nedejavnosti
               in praktičnega neobstoja javnega zavoda za šport Republike Slovenije, Inštituta za
               šport, nimajo možnosti za predlaganje svojega člana v svetu fundacije za šport.
               Predlagamo tudi, da bi do imenovanja novih direktorjev fundacij vse naloge opravljala
               dosedanja direktorja fundacij. Vladna rešitev tem zakonu namreč pomeni zamenjavo
               direktorjev po najhitrejšem možnem postopku.</p>
               <p>Spoštovani! Če naši amandmaji oziroma amandmaji Poslanske skupin Socialnih demokratov
               ne bodo sprejeti, bo naša poslanska skupina glasovala proti noveli zakona. Hvala
               lepa.</p>
            </sp>
            <sp xml:id="SDZ4-Redna-32-2007-10-23.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Mitja Slavinec v imenu Poslanske skupine LDS.</p>
            </sp>
            <sp xml:id="SDZ4-Redna-32-2007-10-23.sp42">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim! V Poslanskem klubu LDS ocenjujemo,
               da gre spet za enega izmed zakonov, ki ni dobro pripravljen. Eden izmed zakonov, ki
               je zelo pomemben, saj opredeljuje način, kako humanitarne, invalidske in športne
               organizacije pridejo do pomembnega deleža svojih sredstev, ki pomembno lahko vplivajo
               na njihovo uspešnost, uspešno delovanje, hkrati pa vidimo, da je spet eden izmed
               zakonov, ki mu nasprotuje skoraj celotna strokovna in zainteresirana javnost, torej
               eden izmed zakonov, ki mu tisti, katerim je namenjen, nasprotuje, ga ne podpira.
               Imamo zelo debele kupe pisem podpore vloženim amandmajem, ki pa so bili gladko
               preglasovani.</p>
               <p>Hkrati ugotavljamo, da gre še za enega izmed primerov, ki dokazuje ne samo gladko
               preglasovanje, kot sem povedal, ampak tudi aroganten odnos do stroke, saj je
               predlagana javna obravnava, torej možnost, da tudi stroka in zainteresirana javnost
               povesta kaj si o zakonih mislita, kakšne predloge zastopata in jih podpirata, bila
               gladko preglasovana. Ob tem, kot sem povedal, ni bil na odboru sprejet noben omembe
               vreden oziroma vsebinski amandma, jih je bilo pa kar nekaj. Mnoge je podpirala tudi
               Zakonodajno-pravna služba.</p>
               <p>Če pogledamo, recimo, 1. člen, kjer se določa sestava svetov fundacije. Vprašljiva je
               tako številčna sestava fundacije, koliko članov katera organizacija v svet predlaga,
               kakor je vprašljiva tudi nejasna opredeljenost in vloga Državnega zbora pri
               imenovanju ustanovitelja, ki je že sedaj po veljavni zakonodaji pooblaščen za
               imenovanje članov, saj je na koncu dodano, da Državni zbor tudi člane razrešuje, pri
               tem pa ni eksplicitni povedano, za kakšno razreševanje gre: ali za redno ali za
               kakšno izredno obliko. In tudi na to je Zakonodajno-pravna služba jasno opozorila.
               Glede števila članov v svetu FIHO je prišlo do amandmaja, ki bi zagotavljal
               uravnoteženost po eni strani invalidskih organizacij in pa humanitarnih organizacij.
               Glede na to, da je delež sredstev, kolikor jih kateri izmed teh pripada, že vnaprej
               določen. Pri tem seveda ne gre za preglasovanje, za borbo za čim več denarja, ampak,
               kot smo večkrat lahko slišali v razpravi, gre predvsem za željo humanitarnih
               organizacij, da lahko tvorneje prispevajo k delovanju fundacije, da lahko izboljšajo
               organizacijo fundacije. In prepričani smo, da bo prav to tisto, kar bo zmanjšalo
               število pritožb, kar bo zmanjšalo mnoge očitke o nepravilnem in netransparentnem
               delovanju teh fundacij.</p>
               <p>Pri fundaciji za šport po drugi strani prihaja do precejšnjega razkoraka med veljavno
               zakonodajo, navedbami predlagatelja v uvodnem delu in samem besedilu. Predlagatelj
               navaja, da so fundacije še vedno institucije predstavnikov civilne družbe in da s
               predlogom zakona želi zagotoviti avtonomnost delovanja svetov obeh fundacij. S tega
               vidika je pa potem precej vprašljivo, zakaj večino članov imenuje ali daje soglasje
               Vlada oziroma občine, lokalne skupnosti. To prav gotovo ne bo prispevalo k avtonomiji
               in h krepitvi civilne družbe. Slišali smo že primer, da le Olimpijski komite
               Slovenije mora na skupščini določiti člane, kdo jih bo zastopal. Vsem ostalim
               organizacijam je to prepuščeno, da uredijo s svojimi internimi akti.</p>
               <p>Glede na vse našteto v Poslanskem klubu LDS predlaganega zakona ne bomo podprli. </p>
            </sp>
            <sp xml:id="SDZ4-Redna-32-2007-10-23.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan, v imenu Poslanske skupine NSi.
               Prosim.</p>
            </sp>
            <sp xml:id="SDZ4-Redna-32-2007-10-23.sp44">

               <speaker>MARJETKA UHAN:</speaker>

               <p>Hvala lepa za besedo. Spoštovani minister s sodelavci, poslanke in poslanci, lepo
               pozdravljeni! Novela Zakona o lastninskem preoblikovanju Loterije Slovenije prinaša
               predvsem tri spremembe zakona. Prvič, spreminja se sestava Sveta fundacije za
               financiranje invalidskih in humanitarnih organizacij v Republiki Sloveniji in sestava
               Sveta fundacije za financiranje športnih organizacij v Republiki Sloveniji. Obe
               spremembi uveljavljata boljšo zastopanost vseh tistih predstavnikov, ki so dejanski
               uporabniki sredstev, ki jim pripadajo po Zakonu o igrah na srečo. Druga stvar, ki jo
               novela zakona izboljšuje, pa je, da v ključnih dokumentih, kot so finančni načrt,
               zaključni račun in pravilnik o pogojih, merilih in razporeditvi sredstev fundacije
               odloča svet pristojne fundacije z dvotretjinsko večino. V Novi Sloveniji se nam zdi
               ključno, da nobeden nima absolutne večine pri razdeljevanju sredstev, ki so v svojem
               bistvu prihodki proračuna, ki se jim je pa država odrekla v korist invalidskih,
               humanitarnih in športnih organizacij. Tretja sprememba, ki jo prinaša novela, pa je
               profesionalizacija direktorja, se pravi, da direktor opravlja svojo nalogo poklicno.
               Ob dejstvu, da se razdeli za obe fundaciji približno 30 milijonov evrov ali 7
               milijard starih slovenskih tolarjev, se nam zdi, da je opravljanje take funkcije
               profesionalno edino pravilno. Poleg tega pa novela uvaja zakonsko podlago za postopek
               glede pritožb na odločitev obeh fundacij. V Novi Sloveniji bomo novelo zakona
               podprli, saj izboljšuje zakon o lastninskem preoblikovanju Loterije Slovenije, uvaja
               večjo preglednost oziroma transparentnost poslovanja in večjo odgovornost tistih, ki
               delijo proračunska sredstva. Hvala lepa.</p>
            </sp>
            <sp xml:id="SDZ4-Redna-32-2007-10-23.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc v imenu poslanske skupine SLS. Prosim.
            </p>
            </sp>
            <sp xml:id="SDZ4-Redna-32-2007-10-23.sp46">

               <speaker>KRISTIJAN JANC:</speaker>

               <p>Hvala lepa predsedujoči. Spoštovani minister s sodelavci, kolegice in kolegi!
               Prihodki invalidskih humanitarnih in športnih organizacij so deloma zagotovljeni s
               proračuna, del javnih sredstev pa je zagotovljen preko prihodkov od igre na srečo.
               Kaj zlahka se da ugotoviti, da je zlasti slednja možnost povezana z velikimi
               finančnimi dobički in fundacija za financiranje invalidskih humanitarnih organizacij
               ter fundacija za financiranje športnih organizacij imata v rokah velike vsote
               denarja, ko le-tega delite uporabnikom. 80% sredstev, doseženih z izplačilom
               koncesijskih dajatev od številčne loterije, loterije s trenutnim dobitkom in lota, se
               nameni za financiranje invalidskih in humanitarnih organizacij, 20% pa za
               financiranje športnih. Sredstva za ta namen se zagotavljajo tudi preko delitve
               dobička Loterije Slovenije in fundaciji sta julija 2005 z dobički loterije dobili
               izplačanih za 275 milijonov evrov dividend. Nedvomno zelo podpiramo vso finančno
               pomoč, ki je namenjena invalidnim in v humanitarne namene, saj to nedvomno prispeva k
               kvalitetnejšemu življenju omenjenih organizacij. Želim pa le poudariti, da gre pri
               tem za velike dobičke in posledično za veliko odgovornost tistih, ki denar delijo. In
               to področje mora biti za to tudi dosledno urejeno.</p>
               <p>Ta odgovornost glede na razpolaganje z denarjem je tudi eden izmed razlogov, zakaj
               podpiramo idejo, da bi direktorja obeh fundacij svojo funkcijo opravila profesionalno
               in ne le v popoldanskem času, kot se je tudi izrazil sam predlagatelj tega zakona.
               Težave so tudi s sestavo članov svetov obeh fundacij, saj svet odloča o dejanskem
               razporejanju sredstev med uporabniki. V predlogu zakona pa so omenjene tudi, na
               primer, nepravilnosti pri športni fundaciji, ki jih je ugotovila upravna inšpekcija,
               in sicer glede na nepravilnosti vodenja postopka in neprimernosti kadrov. Omenjeni
               problemi bi bili torej odpravljeni tako, da bi se zagotovila avtonomnost svetov obeh
               fundacij, spremenila bi se tudi sestava svetov obeh fundacij, poenostavil bi se
               postopek pri zbiranju sredstev, ki je bil do sedaj predmet mnogih pritožb s strani
               prijaviteljev na javni razpis za pridobitev teh sredstev. Zagotovila bi se tudi
               profesionalna funkcija direktorja v primerjavi z dosedanjo in omejili bi se mandati
               posameznikom. S temi spremembami bi se ohranil prevladujoč vpliv predstavnikov
               invalidskih in humanitarnih organizacij v razmerju do države. S povečanjem števila
               predstavnikov invalidskih organizacij v svetu fundacije pa je v svojem poročilu
               izredno zadovoljen tudi Nacionalni svet invalidskih organizacij Slovenije, nekoliko
               manj pa humanitarne organizacije, saj se zavzemajo za uravnoteženo zastopstvo
               predstavnikov invalidskih kot tudi humanitarnih organizacij.</p>
               <p>Dolgo in verjetno tudi naporno usklajevanje je očitno uspelo večino tega uskladiti,
               kar je zelo pomembno za sam predlog tega današnjega sprejemanja zakona, ker večina
               humanitarnih in športnih organizacij, kot imamo informacijo, podpirajo predlog
               predlagatelja. Poslanci Poslanske skupine Slovenske ljudske stranke torej menimo, da
               bodo predlagane spremembe izboljšale trenutno stanje in varovale omenjene
               organizacije s tem, da se zagotovi bolj pravična predvsem pa bolj nadzorovana delitev
               finančnih sredstev, zato bomo ta predlog zakona tudi podprli v dobro vseh teh
               uporabnikov finančnih sredstev. Hvala lepa.</p>
            </sp>
            <sp xml:id="SDZ4-Redna-32-2007-10-23.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jih bomo opravili na podlagi pregleda
               vloženih amandmajev z dne 22.10.2007. Preden začnemo razpravo o amandmajih, bi vas
               rad opozoril, da bi res razpravljali le o vsebini posameznega amandmaja, da ne bi
               prišlo ponovno do splošne razprave. Če bo do tega prišlo, bom prekinil. V razpravo
               dajem 1. člen ter amandma Poslanske skupine SNS, amandma Poslanske skupine DeSUS,
               trije amandmaje Poslanske skupine SD in amandma Poslanske skupine Zares. Želi kdo
               razpravljati? Prijava za razpravo teče. Besedo ima gospa Barbara Žgajner Tavš.
               Prosim.</p>
            </sp>
            <sp xml:id="SDZ4-Redna-32-2007-10-23.sp48">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz sem v uvodni predstavitvi Poslanske skupine Slovenske
               nacionalne stranke v bistvu že nakazala, o čem govori amandma k 1. členu. Zelo jasno
               in glasno, da ne bom še enkrat brala vsega, jaz verjamem, da tudi tisti poslanke in
               poslanci, pa tudi vladni predstavniki, ki ste si prebrali obrazložitev, veste, za kaj
               gre v našem amandmaju. Tisto, kar želimo, je, da hočemo boljšo uravnoteženost, kar se
               tiče zastopstva oziroma predstavnikov znotraj sveta, se pravi, da bi povečali število
               humanitarnih organizacij in s tem ne izenačili, ampak zgolj približali številu
               članov, ki jih imajo invalidske organizacije na predlog nacionalnega sveta
               invalidskih organizacij. Po drugi strani pa želimo odpraviti po naši oceni tudi
               neskladje, ki je v tem zakonu z Zakonom o invalidskih organizacijah, saj želimo
               črtati besedo "reprezentativnost", se pravi, da bi imeli pravico, da imenujejo
               svojega člana tudi tiste organizacije, invalidske organizacije, ki niso zgolj
               reprezentativne. Jaz bom prosila tudi predstavnike Ministrstva za obrazložitev
               konkretno o tej zadnji zadevi, ki sem jo izpostavila. Še na eno zadevo bi želela
               opozoriti. Jaz sem danes dobila dopis predsednika Nacionalnega sveta invalidskih
               organizacij Slovenije gospoda Borisa Šuštaršiča. Moram reči, da sem dobila pred časom
               že njegov telefonski klic, v katerem prosi, naj ne vlagamo ponovnega amandmaja, saj
               naj bi naš amandma povzročal oziroma izzival globok konflikt med invalidskimi in
               humanitarnimi organizacijami. Naprej piše, da poudarjajo v Nacionalnem svetu
               invalidskih organizacij, da rovarjenje nekaterih humanitarnih organizacij, ki se
               zrcali v predlaganih amandmajih k 1. členu, objektivno pomeni neetično ravnanje in
               tako dalje. Jaz ostro zavračam tovrstne špekulacije ali pa podtikanja. Pa sedaj sem
               nekoliko ostro nastopila proti predsedniku. Zakaj? Zato, ker pravim, da gre to za
               samo en vidik problematike, en vidik, ki po moji oceni zelo jasno nakazuje
               nepravilnosti v početju omenjenega sveta ali pa početju v praksi, ki se je dogajalo,
               ko se je zakon uresničeval. To je po moji oceni tudi en odraz neenakosti, na katero
               so opozorile številne invalidske organizacije, pa tudi humanitarne. In če se gospod
               predsednik Nacionalnega sveta invalidskih organizacij sklicuje, da podpirajo naš
               predlog amandmaja zgolj nekatere manjše organizacije. Jaz moram reči, da, to so
               dopisi, ki sem jih prejela, so med podporniki takega besedila, se pravi vsebine
               amandmaja, tudi Društvo Unicef, ki, ocenjujem, je velika organizacija, celo svetovnih
               razsežnosti, potem Društvo za pomoč ženskam in otrokom, žrtvam nasilja, Varne hiše,
               Združenje proti spolnemu zlorabljanju, ne nazadnje tudi slovenska Karitas. Skratka,
               so številne velike organizacije, ki zagovarjajo vsebino, kot jo predlagamo v
               Slovenski nacionalni stranki. Bom pa seveda prosila, da dajo dodatno obrazložitev
               tudi vladni predstavniki.</p>
            </sp>
            <sp xml:id="SDZ4-Redna-32-2007-10-23.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca.</p>
            </sp>
            <sp xml:id="SDZ4-Redna-32-2007-10-23.sp50">

               <speaker>MAJDA ŠIRCA:</speaker>

               <p>Hvala lepa. V Poslanski skupini Zares nismo vlagali amandmaja, ki bi spreminjal svet
               fundacije za financiranje invalidskih in humanitarnih organizacij zaradi tega, ker
               razumemo, da podpora, ki je dana amandmaju, 50:50 zastopanost humanitarnih in
               invalidskih organizacij, je dovolj velika, da bosta Vlada in koalicija prisluhnili
               vsem tistim opozorilom, ki prihajajo do nas. Morale bi biti seveda že usklajene prej,
               preden ste prišli z zakonom, ampak to ni nič novega. Minister Zver, vemo, da na
               kakšnem drugem zakonodajnem polju je bilo še več glasov s področja civilnih in drugih
               univerzitetnih in drugih organizacij, pa posluha ni bilo, tako upam, da tukaj bo
               posluh, da se humanitarne in invalidske organizacije v svetu pojavijo v enakomerni
               zastopanosti, čeprav je tukaj tudi vprašanje. Glede na to, da analiz, kakšna je
               poraba sredstev tudi iz drugih, iz proračunskih sredstev, ni. Marsikdo bi dejal, da
               humanitarne organizacije imajo včasih lažji dostop do drugih, tudi donatorskih
               sredstev, kot invalidne. Ampak kot pravim, s temi podatki se ne srečujemo in
               diskusija tukaj ni bila dovolj poglobljena.</p>
               <p>Nas pa je vznemiril predlog sestave sveta fundacije za financiranje športnih
               organizacij, kot ste jo predlagali. Naj povem, da nas vesli, da se ni zgodila
               radikalna sprememba na ta način, da bi lahko kdo pomislil, da se iz iger na srečo
               lahko preusmeri denar kam drugam. Jaz pozdravljam takšno ureditev, kot je v
               Sloveniji, ker konec koncev pomeni veliko pomoč. Druge države imajo drugo, druge
               države recimo iz športnih iger financirajo tudi film. In naši filmarji bi tudi radi
               to dosegli. Ampak vendarle, nas veseli, da ohranjate to, nas pa ne veseli, da se
               hočete tako kot drugje toliko vtikati v to. In sestava svetov kaže na to. Zato smo mi
               vložili amandma, ki naj bi spreminjal ravnotežje znotraj sveta fundacij za
               financiranje športnih organizacij, kjer ne bi imela Vlada toliko moči, kot si jo
               želi. Zato smo predlagali, da bi, no, ker ne želite vplivati samo skozi vladne, skozi
               svoje predstavnike, ki jim dajte oziroma ki jih potrjujete, ampak tudi na način, da
               zmanjšujete prisotnost predstavnikov olimpijskega komiteja Slovenije, saj vemo, da to
               ni nič začudujočega glede na to, da tukaj vam tudi ti niso všeč. Mi iz devetih članov
               zastopnikov na predlog olimpijskega komiteja predlagamo 9 članov, medtem ko jih vi 7.
               In mi predlagamo tudi, da Vlada Republike Slovenije na predlog imenuje 3 člane,
               medtem ko jih vi 6. Skratka, nočemo te politizacije, nočemo toliko vtikanja Vlade in
               toliko kontrole Vlade. Konec koncev Vlada bo dajala že soglasje k direktorjem, obema
               direktorjema, kar je prav, da se profesionalizira ta služba, ampak vendarle tudi
               tukaj boste imeli roke čez. Naš amandma gre v smeri, ne bom ga brala, da olimpijski
               komite ohrani 9 članov, ne pa 7, kot ste jih vi in da ima Vlada proste odprte roke
               pri treh članih, ne pa šestih, kot menite sami. Skratka, manj politike tukaj, manj
               kontrole svetov. Jaz bi apelirala, tri leta se srečujemo s tem, da poskušamo vnesti
               več zaupanja v tiste službe, ki lahko samostojno in avtonomno sodelujejo pri sestavi
               različnih nadzornih svetov, različnih takšnih in drugačnih svetov. Danes oziroma na
               tej seji bomo imeli že spet en tak svet. Gre za Javno agencijo za knjigo, kjer se
               Vlada že spet "rine" noter, kot da brez nje ne more biti nič, kot da ni nobenega
               zaupanja v civilnodružbene organizacije in močne predstavnike civilne družbe in
               strokovne predstavnike civilne družbe.</p>
               <p>Zato apeliram, da podprete ta amandma. Naj opozorim še na eno spremembo, ki je
               drugačna, kot ste jo rešili vi. Dali smo še enega predstavnika na predlog Inštituta
               za šport Univerze v Ljubljani. In ne gre za javni zavod, o katerem je bilo danes že
               slišano, da ni vreden zaupanja, ker ne deluje oziroma tudi na odboru.</p>
               <p>Naš predlog sestave sveta fundacije za financiranje športnih organizacij gre v smeri
               večjega zaupanja civilnim in strokovnim organizacijam in odvzema določene moči, ki si
               jo Vlada želi tudi v tej organizaciji, in zaradi tega menim, da je vreden
               podpore.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Samo Bevk. Prosim.</p>
            </sp>
            <sp xml:id="SDZ4-Redna-32-2007-10-23.sp52">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor.</p>
               <p>V predlogu te novele zakona gre seveda za povečano sestavo sveta fundacije za
               financiranje invalidskih in humanitarnih organizacij v Republiki Sloveniji, ki pa,
               namesto da bi uravnotežila zastopstva enih in drugih, povečuje razlike v številu
               predstavnikov. V Sloveniji namreč ne obstaja nobena veljavna zakonska podlaga, ki bi
               opravičevala neenakopravno zastopstvo predstavnikov invalidskih in humanitarnih
               organizacij v Svetu FIHO. V nobenem veljavnem predpisu, ki se tiče omenjenega zakona,
               invalidske organizacije nimajo drugačnega zakonskega statusa kot humanitarne
               organizacije. Argument za uravnoteženo zastopstvo svetov je tudi ta, da je v letu
               2006 sredstva za delovanje in programe črpalo 23 invalidskih organizacij ter 52
               humanitarnih društev in zvez. Zato predlagamo, da se število predstavnikov
               invalidskih in humanitarnih organizacij v svetu fundacije uravnoteži in tako, kot sem
               že v uvodu dejal, omogoči dialog, ki bo omogočil sodelovanje med vsemi
               organizacijami, v katerih je vključenih več kot 600 tisoč posameznikov oziroma
               uporabnikov.</p>
               <p>Predlagamo k 1. členu tri amandmaje, in sicer, da se število 16 članov v Svetu
               fundacije za financiranje invalidskih in humanitarnih organizacij, ki jih predlaga
               Nacionalni svet invalidskih organizacij, zmanjša na 14 in da se poveča število
               članov, ki jih predlagajo humanitarne organizacije iz 9 na 11 članov. To bi nekako
               uravnotežilo zastopstvo enih in drugih, sicer pa bistvenega vpliva na razdelitev
               sredstev to ne bi imelo, saj je že vnaprej določeno, koliko sredstev gre v globalu za
               ene in druge.</p>
               <p>Poleg tega predlagamo tudi spremembo pri svetu fundacije za financiranje športnih
               organizacij. Predlagamo večje število članov, ki jih v svet fundacije za financiranje
               športnih organizacij v Republiki Sloveniji predlaga Olimpijski komite Slovenije iz
               razlogov, ker je to organizacija, ki združuje športne zveze, ki pokrivajo približno
               99% vseh športnih dejavnosti v Sloveniji, torej s 7 na 8. Predlagamo pa tudi črtanje
               in pravico do članstva v svetu za Javni zavod za šport Republike Slovenije in
               Inštituta za šport. Dejansko je to nedelujoča organizacija, kolikor je meni znano,
               zato ni smiselno, da ji zakon daje pravico do predlaganja članov v svetu
               fundacije.</p>
               <p>No, naj povem, in se sklicujem tudi na ugotovitve Strokovnega sveta Republike
               Slovenije, tu imam sklep 9. seje Strokovnega sveta Republike Slovenije za šport z dne
               22.11.2006, ki pravi: "Strokovni svet Republike Slovenije za šport poziva Ministrstvo
               za šolstvo in šport, da sprejme vse potrebne ukrepe za realizacijo sklepa o
               ustanovitvi Javnega zavoda za šport Republike Slovenije, Inštituta za šport, da bo
               Javni zavod za šport čim prej začel opravljati naloge, ki so določene v sklepu o
               njegovi ustanovitvi." Kolikor vem, se nič bistvenega ni zgodilo in ta inštitut
               oziroma ta javni zavod sploh ne deluje in nima smisla, da bi imel v samem zakonu
               oziroma v članstvu sveta svoje mesto, in sicer enega člana. Predlagamo torej, da se
               to članstvo črta in da se poviša število članov Olimpijskega komiteja Slovenije.</p>
               <p>Poleg tega je pa še en nesmisel, ki pa je bil razložen na matičnem odboru za kulturo,
               ampak je diskriminatoren do Olimpijskega komiteja Slovenije, kajti edino za
               Olimpijski komite Slovenije je izrecno zapisano, da predlog za članstvo oblikuje
               Skupščina Olimpijskega komiteja Slovenije, ne pa tako kot, recimo, pri drugih, ki
               predlagajo, recimo, na predlog Univerze v Ljubljani, Fakultete za šport, na predlog
               Zveze občin Slovenije, na predlog Strokovnega sveta Vlade Republike Slovenije za
               šport in tako dalje. Ni napisan organ, edino pri Olimpijskem komiteju ste zapisali,
               da je to skupščina, ki se sestane enkrat letno, in bi lahko kak drug organ
               Olimpijskega komiteja to po svoji presoji predlagal.</p>
               <p>V Poslanski skupini Socialnih demokratov predlagamo te tri amandmaje. In kot sem v
               uvodu v imenu Poslanske skupine Socialnih demokratov povedal, bo naša podpora tej
               noveli zakona vezana tudi na to, kako bo Državni zbor odločal o naših amandmajih.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o 1. členu? Prijava teče. Besedo ima gospod
               Jožef Školč. Prosim.</p>
            </sp>
            <sp xml:id="SDZ4-Redna-32-2007-10-23.sp54">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovane kolegice, spoštovani kolegi! O teh
               dopolnilih bi se dalo veliko govoriti, to diskusijo bi povezal z običajnimi temami,
               ki jih odpira Vlada takrat, kadar posega v upravljanje različnih ustanov, ki bi po
               naravi delovanja morale biti avtonomne. Ta fundacija bi tako kot vse druge morala
               biti daleč stran od vpliva politike in daleč stran od vpliva Vlade, razen seveda v
               tistem delu, ko gre za kontrolo porabe teh sredstev. Sam v teh spremembah in tudi v
               tej predlagani rešitvi vidim tisto željo, ki jo Vlada izpričuje vsakič, ko v Državni
               zbor dobimo kakršenkoli zakon, ki ureja delitve sredstev ali zagotavljanja posebnih
               programov ali posebnih nalog. Zato se mi zdi pametno, da tu podpremo vse tiste
               amandmaje, ki Vladi ne omejujejo, ampak Vladi čim bolj zmanjšujejo vpliv na delovanje
               teh fundacij. Zamisel te fundacije takrat, ko je nastala, je bila zelo preprosta: da
               se prepusti invalidskim in humanitarnim organizacijam, da same poskrbijo za določene
               programe. Da lahko poskrbijo za določene programe, je bilo dogovorjeno, da del tistih
               dajatev, ki jih sicer pobira proračun, se steka v te fundacije. S tem je v bistvu
               bila uveljavljena neka filozofija, da znajo ljudje in njihove civilne organizacije v
               doberšnjem delu same poskrbeti zase. Ta Vlada jim očitno ne zaupa. Namesto da bi šel
               ta proces uveljavljanja samostojnosti v nasprotno smer, se zmeraj vračamo v čase, ki
               smo se jim poskušali oddaljiti. Zato sta mi tu intrigantna predvsem amandmaja SNS in
               DeSUS, s tem, da se mi zdi, da bi moral DeSUS premisliti, ali je sploh izvedljivo
               tisto njihovo dopolnilo v tem delu, ko govori o reprezentativnosti invalidskih
               organizacij. Bojim se, da bi težko dosegli tako število reprezentativnih invalidskih
               organizacij in bi prišli v navzkrižje z mogoče drugimi predpisi. Sicer pa, bom rekel,
               praktično povzema rešitev, da s to fundacijo upravljajo zastopniki istih organizacij.
               V tem oziru se mi zdi tudi nekako nespodobno to, kar predlaga kolega Bevk in njegova
               poslanska skupina, da mi kot parlament posegamo v to dolgoletno diskusijo med
               humanitarci in invalidskimi organizacijami in poskušamo zaradi takšnih ali drugačnih
               razlogov spremeniti razmerja, ki so po svoje napeta, po drugi strani pa, ko se
               potegne konec leta črto, vsi rečejo, da ta fundacija v dobršni meri zadovoljuje tako
               interese enih kot drugih in omogoča izvajanje programov. Če bo Državni zbor posegel v
               ta razmerja na način, da bo na simbolni ravni izenačil število enih in drugih, si ne
               gre delati utvar, da bo posledično to pomenilo diskusijo tudi o tem, ali tista
               delitev sredstev, ki sicer ostaja nedotaknjena, ne bo prišla zelo hitro na vrsto in
               Državni zbor bo s tem zagotovo prispeval k bodočim sporom v tej fundaciji. Zato sem
               jaz do tega amandmaja rezerviran, ne glede na to, da lahko del argumentov, ki smo jih
               slišali, tudi sprejmemo. Vsekakor pa mislim, da je potrebno podpreti prvega ali
               popravljenega drugega, da se s tem daleč najbolj približamo temu, kar si v teh
               organizacijah predstavljajo, da je, ne bom rekel samo njihova pravica, ampak da je v
               tem trenutku najbolj spodobno. Izkazuje se tudi, da je bilo to precej učinkovito.</p>
               <p>Kar se tiče mednarodnih primerjav, je to za marsikoga tudi zgled, kako to deluje.
               Marsikdo v državah, kjer denar od iger na srečo namenjajo za druge namene, kaže s
               prstom na Slovenijo in reče "poglejte, tam pa te probleme rešujejo tako". S tega
               vidika, ko gre za vprašanje kulture, ki jo Britanci predvsem recimo na veliko
               napajajo iz iger na srečo, in bo moral minister Simoniti izkazati mogoče malo več
               pozornosti našemu davčnemu sistemu in olajšavam, ki so tam mogoče, in videti rešitve
               drugje. Če bi pripeljali k temu kupu denarja še tretjega igralca, bi naredili enako
               napako, kot sem prej rekel, da jo vidim v predlogu Socialnih demokratov. Je pa tole
               vredno pozornosti tudi zaradi tega, ker se bomo na tej isti seji srečali z enim še
               bolj radikalnim konceptom državnega vpliva na razdelitev sredstev. To bo pri Agenciji
               za knjigo. In če si je tam Vlada drznila, da si zagotovi večinski vpliv, je v tem
               predlogu nevarno to, da od tistega umikanja...</p>
            </sp>
            <sp xml:id="SDZ4-Redna-32-2007-10-23.sp55">

               <speaker>PODPREDSEDNIK MAG. VASJA KLAVORA:</speaker>

               <p>Gospod Školč, prej sem opozoril, da bi razpravljali o amandmajih.</p>
            </sp>
            <sp xml:id="SDZ4-Redna-32-2007-10-23.sp56">

               <speaker>JOŽEF ŠKOLČ:</speaker>

               <p>Saj govorim, ta amandma govori... Poglejte, vi zahtevate neke primerjave v teh
               stvareh in govorim samo o primerjavah, da je v tem dopolnilu, ki ga predlaga Vlada,
               čutiti to, da si želi večji vpliv na razdelitev teh sredstev. Menim, da je treba biti
               do tega pozoren, in menim, da je treba take ideje zavračati. O vsem drugem bom
               govoril v četrtek, tako da ni spora. Ampak v četrtek se bo pokazalo, da bo treba
               delati primerjavo. In če govorimo o tem, kako delujejo te ustanove, kako delujejo
               posebni skladi, ki urejajo specifične probleme, potem se je pač treba odločati, ali
               bo država v celoti skrbnik in bo politika v bistvu to nadzorovala, ali bomo z večjo
               sprostitvijo pravzaprav dajali priložnost tudi tem organizacijam in ljudem, ki so v
               njih, zato da v večji meri poskrbijo sami zase.</p>
               <p>Če se je treba kje strinjati s predsednikom Vlade in ministri, ki v časih zagovarjajo
               kakšna liberalna načela, počnejo pa potem seveda vse kaj drugega, je to, da je treba
               oblikovati priložnosti za to, da lahko ljudje skrbijo sami zase. In taka fundacija je
               priložnost te vrste, da se da različnim organizacijam, ki se iz nje napajajo, čim
               bolj proste roke, da sami te stvari urejajo. V tem oziru se opravičujem, če kdo
               misli, da je to stranpot od tega, kar je tu zapisano. Ampak vsa ta dopolnila se
               pravzaprav vrtijo samo okrog tega, v kakšni meri prepustiti upravljanje tistim, ki so
               najbolj zainteresirani. Jaz pozivam Vlado, da to prepusti v celoti, največ
               liberalnega duha bo izkazala in največ priložnosti bodo dobili ljudje, ki s tem
               upravljajo.</p>
            </sp>
            <sp xml:id="SDZ4-Redna-32-2007-10-23.sp57">

               <speaker>PODPREDSEDNIK MAG. VASJA KLAVORA:</speaker>

               <p>Gospod Samo Bevk, replika.</p>
            </sp>
            <sp xml:id="SDZ4-Redna-32-2007-10-23.sp58">

               <speaker>SAMO BEVK:</speaker>

               <p>Hvala lepa, gospod podpredsednik za besedo.</p>
               <p>Rad bi samo povedal v pojasnilo glede na navajanja poslanskega kolega Jožefa Školča.
               Amandma Poslanske skupine Socialnih demokratov je popolnoma identičen amandmajema
               Slovenske nacionalne stranke, njihove poslanske skupine, in Demokratične stranke
               upokojencev Slovenije. Vse tri poslanske skupine v bistvu predlagajo to, da Državni
               zbor Republike Slovenije imenuje 14 članov na predlog nacionalnega sveta invalidskih
               organizacij in 11 članov na predlog humanitarnih organizacij. Če sem prav prebral te
               tri amandmaje, potem se te številke ujemajo.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp59">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič.</p>
               <p>Prosim.</p>
            </sp>
            <sp xml:id="SDZ4-Redna-32-2007-10-23.sp60">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Gospod minister s sodelavci, kolegice in
               kolegi.</p>
               <p>V veliki meri je v obrazložitvi k predlogu sprememb zakona Vlada postavila dobro
               diagnozo v smislu, da seveda je že od samega začetka v okviru zakona o lastninskem
               preoblikovanju Loterije Slovenije bil pravzaprav temeljni interes vseh okrog sestave
               svetov in skozi sestave svetov je seveda bila izražena naslednja faza, to pa je
               interes po delitvi sredstev. V sedmih letih dela v Odboru za delo, družino in
               socialne zadeve smo se velikokrat srečevali z debato o korektnosti, pravičnosti,
               pravilnosti, namenskosti uporabe sredstev v Fundaciji za financiranje invalidskih in
               humanitarnih organizacij in sprejeli smo tudi dva zakona. Spreminjali smo tudi merila
               o delitvi in seveda tudi Računsko sodišče je imelo vrsto pripomb o tem, da tisti, ki
               so koristniki teh sredstev na eni strani, sodelujejo tudi v procesu dodeljevanja teh
               sredstev. Seveda pa lahko ocenim, da je Vlada naredila premalo napora za to, da bi
               bila uspešnejša pri terapiji. Zelo malo je napisano, glede na postavljeno diagnozo,
               kaj dobimo s to spremembo. Torej, obrazložitev k 1. členu je zelo zelo skromna, tako
               pri spremembi sestave sveta invalidsko-humanitarno kot za športno področje. Tukaj smo
               poslanci pred dilemo: ali bomo s spremembo tega zakona prispevali k temu, da ne bomo
               priča ponovnim velikim debatam o tem, da se sredstva ponovno delijo na nesprejemljiv
               način. Mi smo pred nedavnim obravnavali poročilo FIHO na odboru in ponovno smo trčili
               ob isti konflikt, ki ga poslušamo že leta in leta. In dopis, ki nam ga pošiljajo s
               strani invalidskih organizacij, brani eno pozicijo; brani eno pozicijo, kar je
               popolnoma legitimno. In dejansko je treba vedeti, da danes delamo korak A, zato da se
               jutri lahko zgodi korak B. Ali se s tem, ko se spreminja sestava sveta ne bo poseglo
               v ključ delitev teh sredstev? Tukaj bi od Vlade pričakoval bolj jasen in
               transparenten odgovor, kajti v tem primeru bi bila slika pred odločitvami bistveno
               bolj jasna in mogoče tudi odgovori na amandmaje, ki so tukaj - in v distinkciji so
               različni ti amandmaji, kolega Bevk, so različni v nekih detajlih pri sestavi sveta
               invalidskih organizacij. Kdo lahko participira v predlogih? Ali samo tisti, ki so v
               nacionalnem interesu, ali tudi drugi? Torej reprezentativni, se opravičujem. In tukaj
               pred poslanci ostaja dilema, da je Vlada ugriznila v kislo jabolko, kar definitivno
               je, in s tega vidika je treba reči, da poskušajo urejati področje, ki danes je
               področje spora. Ampak, ali to dela Vlada s predlogom na način, da bo teh dilem in teh
               sporov manj? In če zagotavljamo vključevanje čim večjega dela civilne družbe, ali je
               potem prav, da Vlada na področju enega predloga poskuša uveljaviti mogoče pa večji
               vpliv. In tukaj je ta dilema, za katero pričakujemo, da bo Vlada dala jasne odgovore,
               zakaj, recimo, ne omogoča bistveno večjo uravnoteženost enih in drugih organizacij -
               to je na eni strani invalidskih, na drugi strani humanitarnih - pri kreiranju, na
               koncu lahko rečemo tudi predloga meril, ki bodo odločala o teh sredstvih in o katerih
               bo odločal ta Državni zbor, in pravzaprav bistveno več njihovega angažmaja v
               korektnost in pravičnost pri delitvi teh sredstev. Kajti zelo slaba popotnica tega
               parlamenta bo, če bomo naredili spremembo, ta sprememba pa na konkretni izvedbeni
               ravni ne bo prinesla drugega kot, recimo, ponovni "špetir".</p>
               <p>Mi smo na Odboru za delo, družino ponovno ob obravnavanju poročila poslovanja FIHO
               predlagali, da poslovanje FIHO ponovno pregleda Računsko sodišče. Ravno iz te bojazni
               in pritiskov tistih, ki imajo občutek, da ne morejo participirati pri teh sredstvih,
               da je delitev nekorektna, zato da ponovno ugotovimo, ali je parlament skozi spremembe
               meril uspel sanirati to, o čemer nam poročajo določeni uporabniki teh sredstev. In tu
               se mi zdi ambicija predlagatelja vsaj v obrazložitvi, s to diagnozo, ki jo postavlja,
               torej, da gre za konflikt interesov in da je nezadovoljstva in nasprotujočih si
               interesov glede sestave sveta možno potem videti ključno skozi delitev.</p>
               <p>In seveda na eni strani opozorila sveta invalidskih organizacij, katerega podpisnik
               je gospod Šušteršič, ki govori, da je 65-35 edini pravi recept, je vprašanje, glede
               na to, da je držalo to vrsto let, ali je to danes še pravo razmerje. Tu bi Vlada
               morala korektno odgovoriti, kajti možno je, da je razmerje lahko še bolj pomaknjeno
               na svet invalidskih organizacij, glede na to, da spreminjamo tudi drugo zakonodajo,
               ki lahko da več ali manj podpore humanitarnim ali invalidskim organizacijam.</p>
               <p>Po moji oceni pa gre za ta pritisk na strani humanitarnih organizacij predvsem zaradi
               tega, ker je dostopnost diskusije znotraj invalidskih organizacij bila zelo
               otežkočena. In tu gre apel, da bo treba odpirati ta prostor in omogočati čim bolj
               kvalitetno diskusijo znotraj porabnikov teh sredstev, ki bodo sami potem izoblikovali
               čim bolj korektno odločitev. V nasprotnem primeru se bomo pa srečevali s pritiski
               civilne javnosti različnih sfer, na način, da tisti, ki imajo občutek, da so
               odrinjeni, poskušajo tudi mimo tega notranjega dogovora priti do drugačne rešitve. In
               tu se mi zdi, da je zakon v obrazložitvi prešibak za to, da bi poslanci imeli jasno
               zagotovilo, da bo teh primerov konfliktov interesov manj, ne pa več. Hvala lepa.</p>
            </sp>
            <sp xml:id="SDZ4-Redna-32-2007-10-23.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Mitja Slavinec. Prosim.</p>
            </sp>
            <sp xml:id="SDZ4-Redna-32-2007-10-23.sp62">

               <speaker>DR. MITJA SLAVINEC:</speaker>

               <p>Hvala lepa za besedo. Sam podpiram prvi amandma, ki ga je vložila Slovenska
               nacionalna stranka. V obrazložitvi želim poudariti in predstaviti določena dejstva,
               ki jih morda še nismo slišali.</p>
               <p>Že na odboru sem se skliceval na podporo upokojenskih organizacij, ki prav tako
               pomemben delež denarja za svoje delovanje, funkcioniranje dobijo iz tega naslova. In
               prav pri upokojencih se potem pogosto tudi vidi smiselnost, zakaj. In ta delitev med
               invalidskimi in humanitarnimi organizacijami; kajti upokojenci, četudi so invalidi,
               ampak je stopnja invalidnosti nastopila v času po njihovi upokojitvi, nimajo statusa
               invalidov in lahko za svoje invalidne člane poskrbijo samo preko sredstev, ki jih
               dobijo iz naslova humanitarnih organizacij. Humanitarne organizacije že po sami
               naravi delovanja, zmeraj poskrbijo za druge, poskrbijo za težave drugih in zaradi
               tega ocenjujem, da je v redu, da imajo zato zagotovljene čimboljše pogoje, da lahko
               sodelujejo pri oblikovanju teh pogojev. Seveda se pa po drugi strani odpira vprašanje
               invalidskih organizacij in nikakor ne smemo pristati na to, da postanemo razsodnik
               med enimi in drugimi, saj obe vrsti organizacij delujeta v dobro, v prid skupini
               ljudi, za katere je objektivno treba poskrbeti in za katere ocenjujem, skrbimo na
               zelo zelo dober in urejen način. Preko civilne družbe lahko vsak vložek z
               dobrodelnostjo in s prostovoljnimi aktivnostmi bistveno bistveno bolj oplemenitimo,
               dosežemo bistveno večji izkoristek, kot če bi to počela neka vladna organizacija ali
               pa kakršnakoli druga, ne nazadnje profitabilna. In že na odboru sem zaradi tega
               nakazal možnost, predlagal, da FIHO, torej fundacijo, ki je že sedaj de facto
               razdeljena na dva dela, tudi tako formalno naredimo - formalno razdelimo na dva dela.
               V tem primeru že sedaj ta delež sredstev, ki je vnaprej razdeljen, koliko gre
               organizacijam, ki skrbijo za invalide, in humanitarnim organizacijam, da seveda potem
               tema dvema fundacijama najprej opredelimo, ostane še športna fundacija, in na ta
               način presekamo neke vrste specifiko, ki je nastala zaradi načina ustanavljanja teh
               dveh fundacij. In prepričan sem, potem tudi ne bo možnosti in tudi ne bo razlogov,
               zakaj sedaj prihaja do nasprotovanja dveh vrst organizacij, ki objektivno morata
               delati skupaj in za katere je dobro, če med njimi ni trenj, saj ta trenja prispevajo
               samo k manjši operativnosti in ne nazadnje tudi k njihovemu manjšemu ugledu.</p>
               <p>Tudi sam podpiram oceno kolegice Tavševe, da niso podporo podpisale samo majhne
               organizacije, majhna društva. Torej ni omenila tudi Rdečega Križa Slovenije, ki prav
               gotovo ni majhna organizacija, ki prav gotovo ni nepomembna organizacija, ki je v
               svetovnem merilu zelo pomembna organizacija in zelo prispeva k dobri organizaciji
               humanitarne dejavnosti.</p>
               <p>In še na koncu podpora amandmaju, ki odpravlja anomalijo, da Olimpijski komite mora
               svojega člana izbrati na skupščini. Tukaj gre prav gotovo za diskriminatornost -
               zakaj samo Olimpijski komite mora na skupščini izbirati. Nikakor ne moremo pristati
               na eno izmed pojasnil, na eno izmed obrazložitev, zakaj tako, da se teži k čim večji
               demokratičnosti. Me res zanima, zakaj samo pri Olimpijskem komiteju želimo to visoko
               stopnjo demokratičnosti, druge organizacije pa lahko s svojimi akti opredelijo in
               določijo, kako bodo izbirale svoje člane in ko smo to brali, je na začetku morda še
               kdo tudi sam imel občutek, da gre zgolj za lapsus in da je potem predlagani amandma
               dobrodošel, da odpravi to anomalijo, ki se je predlagatelju zakona mogoče samo
               zapisala, ampak ko je bil amandma zavrnjen, potem imamo seveda samo dve možnosti: ali
               ni bil pravi predlagatelj, v tem primeru vam predlagam, da poiščete tistega
               predlagatelja, ki bo sprejemljiv, ali pa je mogoče to pisal nekdo, ki verjetno nikoli
               ni bil na skupščini Olimpijskega komiteja Slovenije, da bi vedel, kako stvari tam
               tečejo, in bi videl, da je povsem nepotrebno in popolnoma tudi neprimerno, da se tam
               odloča še o tem.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Grims. Prosim.</p>
            </sp>
            <sp xml:id="SDZ4-Redna-32-2007-10-23.sp64">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav.</p>
               <p>V bistvu gre bolj za polemiko z nekaterimi navedbami, ki so bile tukaj dane. Ne bom
               navajal oseb, želim polemizirati s trditvami, torej z vsebino.</p>
               <p>Najprej nekaj besed o reprezentativnosti. Mislim, da je ves smisel reprezentativnosti
               prav v tem, da se zadosti nekim težjim, ostrejšim pogojem. In tisti, ki te pogoje
               uresniči, dobi s tem to možnost. Zaradi tega sem prepričan, da je bolj ustrezna
               sedanja rešitev, ki predvideva seveda reprezentativnost, kot pa da bi se to umaknilo.
               Naj povem preprosto za vse, ki nas morda zdajle spremljajo: ni isto če ima neka
               organizacija 3 člane ali če jih ima 3 tisoč in s tem izpolnjuje pogoje
               reprezentativnosti, zato je jasno, če se želi to ustrezno urediti, da mora biti tudi
               ta pogoj izpolnjen. Sicer pa že iz besede "reprezentativnost" v bistvu izhaja to, da
               nekoga lahko potem verodostojno predstavljaš.</p>
               <p>Potem, nekaj je bilo izraženih skrbi pred morebitnimi kadrovskimi menjavami. Zdaj, to
               je seveda legitimno, tudi razumljivo. Moram pa reči, da je nekoliko nerodno če nihče
               ob teh razpravah ni opomnil, da je po ugotovitvi pristojnih služb vsaj v enem primeru
               si nekdo izplačeval po več kot 2 tisoč evrov mesečno brez kakršnekoli pravne podlage,
               sedaj pa se izraža skrb, kaj bo, če bi morebiti katero od takšnih oseb kdaj kdo
               zamenjal. Namreč vsi vemo, da gre tukaj za tri zelo občutljiva področja: področje
               invalidov, področje humanitarnih organizacij in področje športa. In nekdo je s
               kateregakoli tega področja lahko kaj vzel brez pravne podlage, potem je to seveda
               vsaj za moje trdno prepričanje tisto, čemu bi morali danes tu ne glede na politično
               opcijo poslanke in poslanci posvetiti pozornost, ne pa morebitnim drugim razlogom.
               Ampak seveda, vsak pač gleda to iz svojega vrednostnega zornega kota.</p>
               <p>Potem glede športa, kjer je bil izražen pomislek glede tega, da bo odločala
               skupščina. Sam moram reči, da tega pa res ne morem sprejeti, kajti v skupščini so
               zastopane vse panoge. V skupščini je bolj, če želite, demokratično zastopstvo vseh
               delov slovenskega športa in zato je ja primerneje, da ona odloča, ko gre za ključne
               stvari; da ima torej skupščina zadnjo besedo, da ne bo potem teh stalnih očitkov, saj
               smo jih ja vsi prejemali, ki danes sodelujemo v razpravi v tej dvorani, da so bile v
               preteklosti nekatere panoge izrazito v podrejenem položaju, kljub temu da so dosegale
               velike mednarodne uspehe, in če želite, jih lahko tudi nekaj od teh naštejem, ampak
               sem trdno prepričan, da to niti ni potrebno. Kajti v skupščini, še enkrat poudarjam,
               so enakopravno zastopane vse ključne panoge in zato je verodostojnost tako sprejete
               odločitve zagotovo večja in zagotovo bo tudi pomislekov na osnovi tako sprejetih
               odločitev manj.</p>
               <p>Poleg tega naj opozorim še to, da sedaj predlagane rešitve omogočajo tudi mnogo
               jasnejše, bolj pravno korektne, transparentnejše postopke pri delitvi in tudi pri
               eventualni kontroli oziroma postopkih, ki bi sledili v primeru nezadovoljstva
               posameznega upravičenca nad sprejetimi odločitvami. Skratka, tu je možnost kontrole
               in vseh postopkov, tudi pravnih, ustrezno postavljena in na tej osnovi, sem trdno
               prepričan, ne bi smelo biti več težav. Naj pa opozorim, da je to področje, na
               katerega dosedanjo neustreznost je v enem primeru opozorilo tudi Ustavno sodišče. In
               upoštevanje njegovega stališča je kaj hitro imelo za posledico sorazmerno veliko
               število postopkov na sodiščih.</p>
               <p>No, potem pa še nekaj besed v zvezi s civilno družbo. Sam osebno moram reči, da se
               absolutno strinjam s tem, da mora imeti civilna družba veliko vlogo in ima zelo
               pomembno vlogo v vsaki demokratični družbi. Pri civilni družbi v Sloveniji je pa en
               problem, s katerim se vedno znova soočamo z različnih kotov in se je na nek način
               pokazal tudi, ko smo razpravljali o tej tematiki na odboru. Namreč, zelo nerodno je,
               če se najprej oglasi bivša poslanka ene stranke in v imenu civilne družbe postavi
               nekatere trditve. In potem povzame njene besede bivši predsednik te iste stranke in v
               imenu neke druge civilne družbe oziroma neke druge civilnodružbene organizacije ji
               pritrdi in potem postavi neke dodatne zahteve. Saj lahko so zaradi mene to najboljši
               ljudje na svetu, ampak, veste, smisel civilne družbe v neki demokratični ureditvi je,
               da je na distanci do katerekoli politike. Prav na ta način se civilna družba lahko
               polno razvije in dokler je situacija takšna, je pa to plod zgodbe, dolge več
               desetletij, toliko časa je potrebno storiti vse, da bi omogočili civilni družbi, da
               vsi njeni deli enakopravno zadihajo s polnimi pljuči, ne glede na to, da ima
               morebiten en del te civilne družbe nekje, recimo v tako imenovani kontinuiteti,
               izrazito politično zaslombo.</p>
               <p>Pri tem naj pa opozorim še to, da tisti, ki so zdaj tako poudarjali civilno družbo,
               bi bili veliko bolj verodostojni, če bi pa najbolj povzdignili svoj glas takrat, ko
               se je v minulih dneh razgalil primer, ko ne samo da je en del civilne družbe očitno
               politično obvladovan zaradi minulih obdobij, ampak ko se nek del civilne družbe res
               osamosvoji, se ga pa poskuša kontrolirati in si nek podpredsednik politične stranke
               dovoli, da celo zlorabi študente za to, da jih pošilja kot majhne špiclje gledat, kaj
               se v instituciji civilne družbe dogaja.</p>
            </sp>
            <sp xml:id="SDZ4-Redna-32-2007-10-23.sp65">

               <speaker>PODPREDSEDNIK MAG. VASJA KLAVORA:</speaker>

               <p>To, kar govorite, ne spada k diskusijo o amandmaju k 1. členu. Lepo prosim.</p>
            </sp>
            <sp xml:id="SDZ4-Redna-32-2007-10-23.sp66">

               <speaker>MAG. BRANKO GRIMS:</speaker>

               <p>Seveda je pomembno, saj gre za vprašanje civilne družbe, ki
               ..../nerazumljivo./...</p>
            </sp>
            <sp xml:id="SDZ4-Redna-32-2007-10-23.sp67">

               <speaker>PODPREDSEDNIK MAG. VASJA KLAVORA:</speaker>

               <p>Jaz sem vas opozoril....</p>
            </sp>
            <sp xml:id="SDZ4-Redna-32-2007-10-23.sp68">

               <speaker>MAG. BRANKO GRIMS:</speaker>

               <p>....mislim, da bi moralo imeti odmev tudi v tem Državnem zboru. Bom s tem zaključil.
               Hvala in srečno.</p>
            </sp>
            <sp xml:id="SDZ4-Redna-32-2007-10-23.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Minister je želel, mu dajem besedo, sicer pa
               prijava teče za razpravo. Izvolite, gospod minister.</p>
            </sp>
            <sp xml:id="SDZ4-Redna-32-2007-10-23.sp70">

               <speaker>DR. MILAN ZVER:</speaker>

               <p>Hvala lepa za besedo, gospod predsedujoči. Nabralo se je kar nekaj vprašanj in pobud,
               na katere je prav, da poskušamo odgovoriti. Več ali manj so šle vse pripombe
               približno v isto smer. Želeli so razpravljavci dokazovati, da si država poskuša ali
               pa Vlada poskuša pridobiti kakršnokoli boljšo monopolno pozicijo...</p>
            </sp>
            <sp xml:id="SDZ4-Redna-32-2007-10-23.sp71">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, ena tehnična, prvo morate ugasniti, prosim, zdaj pa še enkrat
               prižgati.</p>
            </sp>
            <sp xml:id="SDZ4-Redna-32-2007-10-23.sp72">

               <speaker>DR. MILAN ZVER:</speaker>

               <p>Hvala lepa. Je zdaj boljše? Hotel sem poudariti, da ste več ali manj vsi
               razpravljavci poskušali dokazati, da si Vlada prizadeva povečati vpliv tudi na
               delovanje teh civilnodružbenih organizacij, o katerih govorimo danes oziroma njihove
               fundacije. Resnica je drugačna. Vlada ne poskuša penetrirati ta pomemben del
               civilnodružbenega življenja, nasprotno, lahko rečemo, da ima Slovenija tukaj zelo
               dobro ureditev v primerjavi z drugimi državami, celo sosednjimi državami, kjer je
               dejansko politika močno vpeta v razdeljevanje ali pa v življenje športa ali
               invalidsko-humanitarnih organizacij. Pri nas je bila že prej že po starem zakonu
               zadeva postavljena dokaj avtonomno in mi to avtonomijo še širimo. Razlogi, zakaj je
               potrebna novela, so vam dokaj znani, od tega, da nekateri od ustanoviteljev več ne
               eksistirajo, do tega, da je potrebno sprejeti neke pravne podlage, da bo sistem
               kasneje deloval bolj transparentno, bolj učinkovito in bolj zakonito.</p>
               <p>Najprej, če mi dovolite gospa poslanka Tavševa in tudi drugi, ki ste predlagali
               spremembo razmerja v sami strukturi. Dolgo dolgo so potekala pogajanja ali razprave s
               civilnodružbenimi partnerji, tudi na področju humanitarnih in invalidskih
               organizacij. To, kar je tukaj predlagano, je maksimalni možni konsenz ali soglasje,
               ki smo ga prejeli. Že na začetku sem povedal, da so s podpisi potrdili naši socialni
               partnerji, ki se strinjajo s tako razdelitvijo, tudi humanitarne organizacije. In
               vsekakor ne drži vaša trditev, da Karitas nasprotuje temu. Ne nazadnje je s podpisom
               dal soglasje k takemu predlogu, enako tudi Redeči križ, ki je bil omenjen s strani
               poslanca gospoda Slavinca. Potrebno je poiskati nek mehanizem, neko varovalko, ki bo
               preprečil, da bi en del organizacij preglasoval ali vsilil svojo voljo drugim. To pa
               smo dosegli, in sicer s sistemom dvotretjinskega odločanja. Tukaj enostavno ne more
               nihče, ki ima več predstavnikov v svetu, preglasovati drugega, ampak bo nujno
               potrebno izhajati iz konsenza in upam, da smo s to varovalko to dosegli. Tako je
               vprašanje, ali 14 ali 16, je to vprašanje, ki je bilo, še enkrat pravim, že
               dogovorjeno in usklajeno, manj relevantno. Pomembno je, da se ne bo nihče počutil v
               teh organizacijah preglasovan. In to varovalko, s tem mehanizmom dvotretjinskega
               odločanja o ključnih aktih in dokumentih in sklepih, jaz mislim, da je to doseženo.
               Se pa popolnoma zavedam in verjetno se tudi vi zavedate, odpiranje še enkrat tega
               vprašanja bi ponovno sprožilo večletna pogajanja med stranmi. Mislim, da ne moremo
               pristati in podpreti amandmaje, ki posegajo v to občutljivo materijo.</p>
               <p>Glede, civilna sfera ostaja prevladujoča. Ne drži, zlasti na področju fundacije za
               šport, tista trditev, ki pravi, da si Vlada zadržuje nekatere vplive. To ne drži. OKS
               ima kot predstavnik civilne športne sfere izjemen vpliv ne samo preko tega, da sam
               predlaga, ampak tudi posredno preko Strokovnega sveta Vlade za šport, kjer ima itak
               skoraj polovico predstavnikov in tudi ostali so iz športne sfere. Tukaj si Vlada ni
               pridržala nobenih neposrednih mehanizmov vplivanja in tudi ni potrebno za kaj takega.
               Športna sfera v Sloveniji je dovolj usposobljena, da se samoregulira in samoupravlja.
               Je pa res, da pa mora zakonodajalec, in to ste vi, drage poslanke in poslanci,
               ustvariti neko ustrezno, primerno normativno okolje, v katerem bo lahko ta sistem
               deloval, vendar transparentno in tudi zakonito. Prepričan sem, da bo tako deloval
               tudi v prihodnje. Vsi približno vemo, kje so bili kamni spotike, kaj je bilo narobe v
               preteklosti, in samo to poskušamo odpravljati in nobenega večanja vpliva politike ali
               celo dnevne politike na delovanje teh zvez.</p>
               <p>Iz teh razlogov, kot sem že prej omenil, ne moremo podpreti omenjenih amandmajev, ki
               se nanašajo na spremenjeno razmerje. Jaz vas tudi prosim za razumevanje, to je bilo
               dogovorjeno, s podpisi potrjeno, vsakršno novo razmerje bi sprožilo nove in nove
               konflikte med temi organizacijami. Je pa vgrajena jasna varovalka, to je
               dvotretjinsko odločanje, kar pomeni, da noben segment v teh organih ne bo
               preglasovan. Hvala.</p>
            </sp>
            <sp xml:id="SDZ4-Redna-32-2007-10-23.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V veliko čast in zadovoljstvo mi je, da lahko v naši sredini pozdravim
               delegacijo Nacionalne konference zakonodajnih teles zveznih držav Združenih držav
               Amerike, ki je v teh dneh na študijskem obisku v Sloveniji in jo vodi predsednica
               Donna Stone. Spoštovanim gostjam in gostom želim uspešne pogovore in prijetno bivanje
               v naši državi! /Aplavz./</p>
            </sp>
            <sp xml:id="SDZ4-Redna-32-2007-10-23.sp74">

               <speaker>DONNA STONE:</speaker>

               <p>Lepo pozdravljeni! Hvala.</p>
            </sp>
            <sp xml:id="SDZ4-Redna-32-2007-10-23.sp75">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo z našim delom. Besedo ima gospa Alenka Jeraj.</p>
            </sp>
            <sp xml:id="SDZ4-Redna-32-2007-10-23.sp76">

               <speaker>ALENKA JERAJ:</speaker>

               <p>Hvala lepa za besedo. Samo dva stavka sem hotela. Kolega Germič je rekel, da smo
               postavili edini recept in edino zavezo v zvezi s humanitarnimi in invalidskimi
               organizacijami in določili odstotke. Temu nasprotujem, ker smo že v tem mandatu
               spreminjali odstotke sredstev, ki se delijo med humanitarne in invalidske
               organizacije.</p>
               <p>Prej sem že povedala, pa mogoče nisem imela dovolj časa, od ustanovitve fundacije in
               od takrat, ko smo prvič določili razmerje, kako se bodo sredstva delila, so se, če
               govorim samo o sredstvih, spreminjala z 90:10, 75:25, in v tem mandatu smo
               spreminjali sredstva, torej razdelitev po odstotkih med humanitarne in invalidske na
               65:35. In najbrž stvar ni zabetonirana, najbrž bomo še kdaj kaj spreminjali. Ob tem
               je treba povedati, da so invalidske organizacije, v začetku sta bili dve, danes je 17
               reprezentativnih ali 18, medtem ko je bilo humanitarnih na začetku 3, zato so bile
               tudi vključene v svet fundacije, Karitas, Rdeči križ in podobno, do danes, ko jih je
               52. Ob tem je treba vedeti, da ustanoviti invalidsko organizacijo je verjetno drugače
               kot ustanoviti humanitarno organizacijo. Zato tudi bistveno ne narašča število
               invalidskih organizacij, ki so bile v teh dobrih desetih letih ustanovljene, za
               razliko od humanitarnih. Jaz ne pravim, da to ni potrebno, da ne potrebujemo
               humanitarnih organizacij, ampak v duhu pravičnosti je pa že treba to pogledati z
               večjih vidikov.</p>
               <p>Morda še nekaj o tem, ali naj Olimpijski komite odloča na skupščini. Če bomo danes
               pogledali sestavo sveta, kateri vsi športi niso vključeni oziroma katerih
               predstavnikov ni - s strani olimpijskega komiteja je predlagan, predsednik balinarske
               zveze Slovenije. To je super, balinarje podpiramo - nobeden problem, ampak da zraven
               ni prostora za košarkarje, nogometaše, rokometaše, hokej, odbojko, gimnastiko,
               veslače in tiste, ki Sloveniji prinašajo medalje, pa verjetno ni čisto prav. In ob
               tem se je treba vprašati tudi o teh vprašanjih. Hvala lepa.</p>
            </sp>
            <sp xml:id="SDZ4-Redna-32-2007-10-23.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman. Prosim.</p>
            </sp>
            <sp xml:id="SDZ4-Redna-32-2007-10-23.sp78">

               <speaker>VILI REZMAN:</speaker>

               <p>Hvala lepa, gospod predsedujoči. Jaz bom tudi kratek, čeprav se sedaj zdi, da
               pravzaprav več ni potrebe govoriti. Odkar je nastopil gospod minister, je opazno, da
               trije amandmaji, ki so bili vloženi, ki so zelo sorodni, čeprav gre za ene za
               pomembno razliko, ne morejo biti deležni zadostne podpore, da bi bili sprejeti. Jaz
               bom sicer kljub temu glasoval za te amandmaje, za drugega in tretjega, pa tudi za
               amandma Slovenske nacionalne stranke bi glasoval, če ostala dva ne bi mogla biti
               sprejeta. Mi pač mislimo, jaz sam tudi, da je, kljub temu da govorimo o 2/3 večini,
               potrebni za odločanje, v sestavi določeno neravnotežje. To lahko argumentiramo tako,
               če pogledamo na sredstva, kakor so bila v preteklosti razdeljena, če pogledamo na
               aktivnosti, kakor so bile v preteklosti evidentirane, torej če pogledamo na trende,
               vidimo, da se humanitarne organizacije, ki vključujejo mnogo Slovenk in Slovencev -
               če vzamemo samo, koliko je tistih, ki so vključeni v društvo upokojencev, mislim, da
               kakšnih 250 tisoč - torej ne bodo adekvatno zastopani v tem telesu. Če bi naš amandma
               bil sprejet, bi verjetno zagotovili nekoliko ustreznejšo zastopanost in zato bom jaz
               ta amandma podprl. Nesprejetje tega amandmaja ne bo pogojevalo mojega glasu za zakon
               sam, bi pa vsaj po moji sodbi in po sodbi Poslanske skupine DeSUS lahko s sprejetjem
               tega amandmaja zakon le nekoliko še izboljšali.</p>
            </sp>
            <sp xml:id="SDZ4-Redna-32-2007-10-23.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-32-2007-10-23.sp80">

               <speaker>BARBARA ŽGAJNER TAVŠ:</speaker>

               <p>Hvala lepa. Na določene nejasnosti, ki so bile razvidne iz obrazložitve kolega iz
               vladajoče koalicije, je vseeno treba odgovoriti. Jaz se zavedam in verjamem, da je
               smisel civilne družbe v demokratični družbi, da - ne vem - se drži v distanci do neke
               politike, ampak problem nastane takrat, ko neka politika ne drži distance do civilne
               družbe. To je tisti segment, ki je po moji oceni bolj problematičen in ki se zavestno
               izvaja.</p>
               <p>Druga stvar, kar se tiče reprezentativnosti. Jaz sem na začetku, ko sem poskušala
               obrazložiti amandma, ki smo ga pripravili, dejala, da je sama obrazložitev zelo jasna
               in obširna in verjamem, da tisti, ki ste si vzeli 5 minut časa, prebrali
               obrazložitev, ste dojeli bistvo reprezentativnosti. Zato zavajati, pa bom rekla, brez
               enega argumenta, je slabo. Še posebej, če to počne človek, ki sedi v vladni stranki.
               Rada bi poudarila, da je pri pristojnem ministrstvu vpisanih 16 reprezentativnih
               invalidskih organizacij od 23 registriranih invalidskih organizacij in to je tisto,
               kar smo želeli v Slovenski nacionalni stranki s tem amandmajem opozoriti. Samo 23 je
               registriranih invalidskih organizacij in tudi tistim, ki niso reprezentativne s tem
               amandmajem dajemo možnost sodelovanja na tak način. Ne gre za 100 in nekaj
               organizacij, društev in tako dalje, kot je želel kolega Grims opozoriti v svoji
               obrazložitvi. Še enkrat poudarjam, zgolj 23 je registriranih invalidskih organizacij
               in samo 23 registriranih invalidskih organizacij bi imelo možnost, da se enakopravno
               vključijo.</p>
               <p>Jaz s strani gospoda ministra tudi nisem dobila odgovora na vprašanje, ki sem ga
               zastavila. V kolikor pustimo besedo "reprezentativnost" noter, se pravi, da ima
               možnost sodelovanja samo 16 organizacij od registriranih organizacij, ali to ni v
               nasprotju z Zakonom o invalidskih organizacijah. Jaz sem v obrazložitvi omenila 18.
               člen in 27. člen omenjenega zakona. Sprašujem, kajti 18. člen govori, "državni organi
               in druge javne institucije so dolžni tudi invalidskim organizacijam, ki nimajo
               statusa reprezentativnosti, zagotoviti možnost, da predstavijo interese in mnenje
               invalidov." In potem naprej, ta člen je po moji oceni zelo pomemben, bistven. In 27.
               člen omenjenega zakona o invalidskih organizacijah, ki govori med drugim,
               "reprezentativnost invalidske organizacije ne pomeni prednosti za pridobivanje
               sredstev iz fundacije". Pravi samo "med drugim". Tega odgovora nisem dobila, pa bi
               želela tudi pojasnilo na ta odgovor.</p>
               <p>Kar se pa tiče še enkrat tistega razmerja oziroma odpravo nesorazmerja znotraj
               članstva, predvsem med invalidskimi in humanitarnimi organizacijami. V sedanjem
               predlogu je zapisano razmerje 16 v prid invalidskih proti 9 v prid humanitarnih. Mi
               smo želeli z amandmajem bolj približati ta razkorak, se pravi na 14 : 11. Jaz še
               vedno ocenjujem, da je predlog amandmaja, ki smo ga pripravili, veliko bolj smiseln
               kot tisto, kar je zapisano v predlogu zakona, tudi zaradi tistega, kot sem omenila
               čisto na začetku, kajti iz pisma, ki sem ga prejela danes, je tudi razvidno, s kom je
               bila vladna rešitev pravzaprav usklajena.</p>
            </sp>
            <sp xml:id="SDZ4-Redna-32-2007-10-23.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Školč.</p>
            </sp>
            <sp xml:id="SDZ4-Redna-32-2007-10-23.sp82">

               <speaker>JOŽEF ŠKOLČ:</speaker>

               <p>Hvala lepa. Jaz bi v tej intervenciji rad opozoril na neke zavajujoče argumentacije
               in pa, bom rekel, tega običajnega leporečja, s katerim imamo opravka, ko Vlada
               pripravlja spremembe, za katere reče, da niso bistvene in da niso uperjene zoper
               civilno družbo.</p>
               <p>Najprej okoli teh argumentov, ki zavajajo. Tu je bilo rečeno, kako ste lahko proti
               temu, da se uvedejo spremembe, ki bi omogočale, da se zamenja tiste, ki so nekaj
               neupravičeno vzeli. Nihče ni proti temu, da se vrne neupravičeno vzet denar. Nihče ni
               proti temu, da se sproži postopke proti ljudem, ki so se proti predpisom okoriščali.
               Tisto, kar velja ti povedati, je, da za to ni potrebno spreminjati zakona. Za to je
               veliko število veljavnih predpisov. In, bom rekel, ta revolucionarna logika, češ,
               prej je bil zakon, kjer je bilo to uzakonjeno, da lahko nekdo to jemlje, sedaj pa mi
               to spreminjamo in to ne bo več mogoče, je zavajajoče. Čeravno poznamo primer ravno
               predloga, ki ga je oblikoval gospod Grims, da je konstruiral zakon, da je lahko zato
               predčasno zamenjal vodstvo enega od javnih zavodov. Zato je pač potrebno biti ob tem
               pozoren. Če je kaj narobe, obstajajo predpisi, zato ni potrebno spremeniti zakona.
               Kam bi prišli, če bi za vsako kršitev, kjerkoli bi se pojavila, prišli v parlament in
               zahtevali spremembo zakona?</p>
               <p>Drugo, o ministrovem leporečju, češ, da so široko odprti za civilno družbo, da ne
               posegajo vanjo, da ne skušajo penetrirati vanjo. Jaz verjamem, da ne poskušajo več
               zato, ker je ugled večine ljudi, ki je okoli Vlade, tako nizek, da ne morejo
               penetrirati. Da je bolj to problem, da se jih ne sprejme kot relevantne sogovornike.
               Ampak tudi to ni problem teh sprememb. Te spremembe ne govorijo o tem, da se poskuša
               nekam penetrirati, ampak se, bom rekel, spreminjajo razmerja in treba je biti pozoren
               na to, da se spreminjajo razmerja med tistimi člani, ki jih lahko civilna družba, pa
               tudi če ji kdo reče tako imenovana civilna družba, sama imenuje in tistimi člani, na
               katere ima vpliv Vlada. Tu je predlog teh sprememb zame vprašljiv in zato mu
               nasprotujem. Kot rečeno, spreminjate razmerja v korist Vlade in subjektov, na katere
               Vlada lahko vpliva. To, da pa ne morete nekam penetrirati, se mi pa zdi, da kaže samo
               na žilavost teh civilnodružbenih organizacij, ne pa na sposobnost Vlade. Hvala lepa.
            </p>
            </sp>
            <sp xml:id="SDZ4-Redna-32-2007-10-23.sp83">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Josip Bajc, prosim.</p>
            </sp>
            <sp xml:id="SDZ4-Redna-32-2007-10-23.sp84">

               <speaker>JOSIP BAJC:</speaker>

               <p>Hvala, gospod podpredsednik. Spoštovani minister s sodelavci, spoštovane kolegice in
               kolegi! Iz osnovnega besedila 1. člena zakona, ki ga danes obravnavamo, ne vidim
               nikjer večjega vpliva aktualne Vlade, kot ga je imela po sedaj veljavnem zakonu. Iz
               vseh amandmajev, ki so jih kolegice in kolegi iz posameznih poslanskih skupin
               vložili, pa ne vidim zmanjšanja možnosti vpliva Vlade na posamezne odločitve.
               Govorimo o sestavi sveta fundacije, govorimo o dveh predstavnikih Vlade in govorimo o
               Svetu fundacije za financiranje športnih organizacij, o njihovi številčnosti in
               zastopanosti posameznikov v organih fundacije.</p>
               <p>Drugo, kar bi rad rekel. Na tej osnovni ravni se mi zdi sprejemljiv amandma Slovenske
               nacionalne stranke. Razumem pa tudi ministra, ko je utemeljeval, zakaj tako razmerje
               pri Svetu Fundacije za financiranje invalidskih in humanitarnih organizacij. Zakaj se
               mi zdi sprejemljiv amandma Slovenske nacionalne stranke k 1. členu - iz enega
               preprostega razloga, ker razpolovi predstavnike invalidskih organizacij in
               humanitarnih organizacij. Predvsem se mi pa zdi sprejemljiv iz razloga, ker odpravlja
               določbo v osnovnem besedilu obravnavanega člena, ki govori o 16 članih
               reprezentativnih invalidskih organizacij. In kolegica iz Slovenske nacionalne stranke
               je rekla, da od 23 invalidskih organizacij, ki so registrirane, ima status
               reprezentativnosti samo 16. Zakaj? Verjetno zaradi neurejenih odnosov znotraj
               invalidskih organizacij, vsaj se spomnim mandatnega obdobja 1996-2000, ko smo tudi
               takrat v proceduri nekatera razmerja znotraj teh invalidskih organizacij poskušali
               urejati z zakonom.</p>
               <p>In tretje, kar bi rad rekel, tu pa kolegu Samu Bevku. Ne razumem njegovega stališča,
               pa tudi stališča SD, ki govori, da je nižji organ, to je pa Izvršni odbor
               Olimpijskega komiteja, bolj demokratičen kot skupščina, ki jo sestavlja, mislim, da
               72 celo športnih organizacij in tako naprej, in da se z njihovim amandmajem iz
               osnovnega besedila 1. člena črta skupščina, ki določa člana v Fundaciji za
               financiranje športnih organizacij. Zame je prav gotovo bolj demokratična skupščina,
               ker je širša, ker zastopa vse športe, izvršilni odbor, ne vem, koliko članski je, pa
               verjetno zastopa samo nekatere športe, ki so financirani iz teh sredstev.</p>
               <p>Zaradi navedenega bom - verjetno bom slišal še dodatno obrazložitev ministra oziroma
               predstavnika Vlade - podprl amandma, ki ga je vložila Slovenska nacionalna stranka.
            </p>
            </sp>
            <sp xml:id="SDZ4-Redna-32-2007-10-23.sp85">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K 1. členu. vidim, da ni več interesentov za razpravo, zato zaključujem
               razpravo k 1. členu in v razpravo dajem 5. člen ter amandma poslanskih skupin SDS,
               NSi, SLS in DeSUS. Želi kdo razpravljati? Ugotavljam, da ne. Zaključujem to razpravo
               in v razpravo dajem 7. člen ter amandma Poslanske skupine Zares in amandma Poslanske
               skupine SD. Želi kdo razpravljati? Gospod Samo Bevk, izvolite.</p>
            </sp>
            <sp xml:id="SDZ4-Redna-32-2007-10-23.sp86">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor! 7. člen je dobesedno
               zapisan tako: Vlada Republike Slovenije v roku 30 dni po uveljavitvi tega zakona
               imenuje vršilca dolžnosti direktorja Fundacije za financiranje invalidskih in
               humanitarnih organizacij v Republiki Sloveniji in vršilca dolžnosti direktorja
               Fundacije za financiranje športnih organizacij v Republiki Sloveniji, kar je zelo
               zelo nenavadno. Namreč, 6. člen pa določa, da mora Državni zbor imenovati nove člane
               v svet FIHO in Fundacije za šport v roku šest mesecev po uveljavitvi tega zakona. Do
               imenovanja novih članov sveta fundacija opravlja vse naloge dosedanji svet fundacije.
               Se pravi, nič po hitrem postopku, ampak normalna sestava sveta obeh fundacij v roku
               šestih mesecev in potem bodo ti novi člani imenovali direktorja v obeh fundacijah; v
               FIHU in v športni fundaciji. Tako, da naš predlog gre v tej smeri, da bi dokler ne
               bodo sveti na podlagi 6. člena na novo imenovani, bi lahko dosedanja direktorja obeh
               fundacij opravljala svoje delo normalno naprej. Očitno Vlada želi zamenjati oba
               sedanja direktorja in to po zelo zelo hitrem postopku v 30-ih dneh. Ne vem, zakaj
               potem niste zapisali "takoj" - v 7. členu, saj med takoj in 30 dni ni ne vem kakšne
               bistven razlike, en mesec, med enim mesecem in šestimi meseci je pa kar nekaj
               razlike. In kje tiči zajec? Tiči v temu, po mojem mnenju, da so sedaj razpisi za
               razdeljevanje teh sredstev. Pri invalidskih organizacijah gre za 11 milijonov 688
               tisoč evrov, pri humanitarnih organizacijah gre za 6 milijonov 283 tisoč evrov za
               leto 2008, pri športnih organizacijah, za dejavnost gre za skoraj 7 milijonov evrov
               in zunaj je tudi razpis za gradnjo športnih objektov za obdobje 2008-2010 v skupni
               višini 6 milijonov 583 tisoč evrov. In očitno je, da je potrebno, še preden se
               razpisni roki končajo oziroma potem, ko se bo o teh javnih razpisih odločalo in ko se
               bo razdeljevalo sredstva, na mesto obeh direktorjev postaviti ljudi, ki bodo po vzoru
               sedanje vlade. Če bi pa počakali na teh šest mesecev, tako kot se govori o 6-mesečnem
               roku, da naj Državni zbor in Vlada imenujeta nove člane v svetu teh fundacij, pa bi
               ti razpisi že šli mimo in bi bila sredstva že razdeljena in stari direktorji bi imeli
               vpliv, ki se ga sedaj očitno ta koalicija hoče znebiti in postaviti na ti dve mesti
               svoje kadrovske izbire. Kot rečeno, gre za zelo velika sredstva, za FIHO okrog 18
               milijonov tolarjev, 18 milijonov evrov. Hvala lepa za opozorilo za moj lapsus. - In
               pri športnih organizacijah za 12 milijonov evrov. Skupaj za nadzor nad razporeditvijo
               skoraj 30 milijonov evrov. To so pa že spodobni denarji in kot želite, hoče imeti
               Vlada popoln nadzor tudi nad tem področje. Hvala lepa.</p>
            </sp>
            <sp xml:id="SDZ4-Redna-32-2007-10-23.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Prijava teče. Gospod Jožef Školč. Prosim.</p>
            </sp>
            <sp xml:id="SDZ4-Redna-32-2007-10-23.sp88">

               <speaker>JOŽEF ŠKOLČ:</speaker>

               <p>Hvala lepa. Gospod podpredsednik, upam, da mi ne boste zamerili, ko se bom z
               istočnico vrnil k temu, kar smo prej slišali, češ da Vlada zares nima namena posegati
               na to področje. Če bi ta trditev držala, potem ne bi poskušala uveljaviti 7. člena
               tako, kot je zapisan. V tem oziru se s kolegom Bevkom popolnoma strinjam. Resnica teh
               sprememb je v dobršnem delu realizirana v 7. členu, ki omogoča Vladi, da takoj in
               brez zadržka prevzame razdelitev denarja v vseh teh treh programih. To je pa
               popolnoma v nasprotju z vsem tistim, kar govori, oznanja in obljublja tako invalidom,
               humanitarcem kot športnikom. In to je nekaj, za kar je pač potrebno tukaj
               protestirati. Pri tem pa seveda ves čas na debelo asistira koalicija. Mi imamo v
               postopku imenovanja direktorja FIHA že dalj časa ta predlog, kjer ni nikoli bilo s
               strani ne Vlade ne provladnih strank izrečenega nobenega pomisleka zoper kandidaturo
               in ne glede na to seveda, da je bil to soglasen predlog, je bil zmeraj znova
               zavrnjen. Se pravi, da imamo tu opravka z neko popolnoma jasno politiko prevzema
               nadzora nad temi sredstvi po eni strani in za tem pilatovskim umivanjem rok in
               dvoličnostjo pred javnostjo.</p>
               <p>Gospod minister je šel v tem trenutku ven, ampak če bi bil tukaj, bi moral to
               pojasniti, svoje drugo lice je sedaj odnesel v preddverje zato, da mu ne bi bilo
               potrebno na to odgovarjati.</p>
            </sp>
            <sp xml:id="SDZ4-Redna-32-2007-10-23.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Jožef Horvat, prosim.</p>
            </sp>
            <sp xml:id="SDZ4-Redna-32-2007-10-23.sp90">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani predstavniki Vlade, spoštovane
               kolegice in kolegi.</p>
               <p>Ne glede na to, če je minister tukaj ali v preddverju, njegova prisotnost ali
               odsotnost je zdaj tu irelevantna.</p>
               <p>Kar zadeva črtanje 7. člena, kar predlagajo predlagatelji Poslanske skupine Zares in
               s tem amandmajem želijo omogočiti, kot sami pravijo, da sedanja direktorja zaključita
               mandat v predvidenem času in s tem omogočijo kontinuirano delo funkcij.</p>
               <p>Mi bomo ta amandma v Poslanski skupini Nove Slovenije zavrnili. Zakaj? Zakon o
               lastninskem preoblikovanju Loterije Slovenije namreč določa imenovanje, sestavo,
               mandat in pristojnosti svetov in direktorjev obeh fundacij. Predčasna prekinitev
               mandatov članom svetov in direktorjema fundacij v navedenem primeru je sicer pravno
               dopustna. Predčasno prenehanje mandatov bo namreč urejeno v zakonu, torej v
               hierarhično enakem pravnem aktu, kot je tisti, s katerim je določen mandat sveta in
               direktorja. Prav tako pa v Poslanski skupini Nove Slovenije ugotavljamo, da je s
               spremembo zakona predvidena drugačna sestava svetov - v tem smo si menda vsi enotni -
               nekoliko drugačen postopek imenovanja direktorjev in narava upravljanja njihove
               funkcije, prej je bila nepoklicna, kot vsi vemo, sedaj bo poklicna. Zato menimo, da
               obstajajo tudi utemeljeni razlogi, da se dosedanjima direktorjema predčasno prekine
               mandat. S tem bo dana možnost, da se odgovorno, strokovno in v predvidenem roku
               pripravijo vse potrebne aktivnosti za uveljavitev določil sprememb in dopolnitev
               zakona in ostalih pravnih aktov, vezanih na spremembe in dopolnitve tega zakona. S
               takojšnjo profesionalizacijo delovnega mesta direktorja bo po našem mnenju zmanjšano
               tveganje pri pripravi in izvedbi aktualnih javnih razpisov, prevzeta bo polna
               odgovornost za vse procese v okviru fundacij. S tem se zagotavlja tudi dvig kvalitete
               dela, transparentnosti in strokovnosti, večja operativnost in seveda tudi večja
               odgovornost, kar je zelo pomembno. Kot rečeno, Poslanska skupina Nove Slovenije
               amandmajev k 7. členu ne bo podprla.</p>
            </sp>
            <sp xml:id="SDZ4-Redna-32-2007-10-23.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc, prosim.</p>
            </sp>
            <sp xml:id="SDZ4-Redna-32-2007-10-23.sp92">

               <speaker>KRISTIJAN JANC:</speaker>

               <p>Hvala lepa za besedo, predsedujoči. Mislim, da tema, o kateri govorimo, o tem
               amandmaju, ki ga je tudi predstavljal kolega Bevk, mislim, da neke stvari niso čisto
               popolnoma jasne ali pa jih drugače razumemo. Kaj so pristojnosti direktorja in kaj so
               pristojnosti sveta? Mislim, da se ve, kaj dela župan v lokalni skupnosti: izvaja
               sklepe občinskega sveta. In direktor bo moral izvajati sklepe tega sveta. Tako
               razumem to zadevo. Če nimam prav, mi povejte in popravite, da razmišljam pravilno. Ne
               nazadnje, bojazen, da prihajamo k profesionalizaciji tega področja, ki se ukvarja s
               tako velikimi sredstvi, s tako pomembnimi področji, kot so invalidnost, humanost in
               šport, je po mojem pojmu logično. Kajti, toliko sporov, ki so v tem trenutku:
               nepravilna delitev, pritožbe, gor, dol in tako naprej, in ne nazadnje posamezniki so
               imeli izjemno veliko moč, pa tudi bili so izjemno dobro plačani. Honorarci, ki so
               bili plačani blazno dobro - to veste. Ne veste? In je prav, da se to uredi. Prav je
               in za vse dobro, vseh tistih, ki ta sredstva nujno potrebujejo, ki ga po večini tudi
               dobro uporabljajo za svoje poslanstvo na svojih področjih in mislim, da se tega bati
               je neupravičeno, gospodje, nekorektno. Pustimo ljudi, da vodijo in odločajo in ta
               pravila igre, ki jih sedaj postavljajo predlagatelji, po moji oceni in mnenju je v
               večini sprejemljivo. Verjetno pa gotovo ne za vsakega posameznika, še posebej ne za
               tiste, ki neke svari jemljejo, jemljejo dobro honorarno plačo. Hvala.</p>
            </sp>
            <sp xml:id="SDZ4-Redna-32-2007-10-23.sp93">

               <speaker>PODPREDSEDNIK MAG. VASJA KLAVORA:</speaker>

               <p>Replika, gospod Samo Bevk.</p>
            </sp>
            <sp xml:id="SDZ4-Redna-32-2007-10-23.sp94">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Imamo takšne ali drugačne župane,
               kolega Janc, ki znajo ali pa ne znajo voditi svoje občine in ni vse samo odvisno od
               volje občinskega sveta, ampak imajo župani tudi zelo močno siceršnjo vlogo v lokalni
               skupnosti in tako je tudi z direktorji. Tudi Vlada vedno ne izvaja politike Državnega
               zbora Republike Slovenije oziroma ima v tem parlamentu kar veliko opozicijo. Mi s tem
               amandmajem predlagamo, da do novega imenovanja direktorja fundacije za financiranje
               invalidskih in humanitarnih organizacij in direktorja fundacije za financiranje
               športnih organizacij vse naloge opravljata dosedanja direktorja fundacije.
               Novoimenovana sveta obeh fundacij pa naj direktorja imenujeta v 60-ih dneh po
               imenovanju sveta fundacije. To bi bil nek normalen postopek kot ga poznamo pri drugih
               podobnih ureditvah. Ne vem, zakaj ta hitrost, tako hitra zamenjava. Konec koncev
               recimo mandat direktorjev fundacije za šport poteče februarja meseca, se pravi čez
               nekaj mesecev. Ampak kje tiči zajec? Pogledal sem v to razpisno dokumentacijo za
               razdelitev teh šest milijonov 898 tisoč tolarjev za leto 2008, stalno mi gredo ti
               evri po glavi, ampak 6898 tisoč evrov, ne tolarjev kot sem prej povedal, za leto
               2008. Poglejte, rok za oddajo na ta javni razpis je 15.11.2007. Do 31. januarja 2008
               je potrebno, da strokovne komisije pregledajo vso to gradivo in sprejmejo odločitev
               za svet fundacije, ki mora do 28. februarja 2008 sprejeti sklep o razdelitvi teh
               sredstev. Očitno je zaradi teh rokov zelo hitro potrebno zamenjati direktorja
               fundacije za šport, čemur pa Socialni demokrati nasprotujemo.</p>
            </sp>
            <sp xml:id="SDZ4-Redna-32-2007-10-23.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubo Germič. Prosim.</p>
            </sp>
            <sp xml:id="SDZ4-Redna-32-2007-10-23.sp96">

               <speaker>LJUBO GERMIČ:</speaker>

               <p>Hvala lepa za besedo gospod podpredsednik. Sam bom podprl amandma, ki je tukaj
               prijavljen. Jaz mislim, da je kolega Bevk tudi v utemeljitvi tej zelo nazorno
               prikazal, da obstajajo različni pristopi k temu, na kakšen način bi naj uredili to
               civilno sfero. Če dovoljujemo, da se svet v postopkih šestih mesecev preoblikuje v
               novo sestavo, seveda zelo zanimivo, da na področju direktorjev zelo intenzivno v zelo
               kratkem roku damo Vladi možnost, da spremeni ljudi, ki v tem trenutku to vodijo. Ali
               je mogoče kritična beseda tudi direktorja fundacije za šport, ki je opozarjal, da
               mogoče ključi delitev sredstev le odhajajo mogoče po nekem drugačnem ključu, kot pa
               je recimo transparentnost, odprtost prioritete posameznih projektov? Ali njegova
               kritična beseda, ki je bila tudi v javnosti večkrat zapisana moteča zato, da je treba
               tako hitro in v trenutku, pravzaprav, v roku 30 dni, narediti direktorsko mesto
               kooperativno za odločitve sveta. Tu je zanimivo, da Vlada ponovno nič ne odgovori. V
               predlogu zakona, v obrazložitvi k 6., 7., 8. in 9. členu, zelo skopo napiše, da je
               treba imenovati nove člane svetov obeh fundacij in vršilca dolžnosti obeh fundacij,
               in določen je tudi rok. Zakaj je treba v tako zelo kratkem roku urediti spremembo,
               pri čemer dajete 6-mesečni rok za vršilca dolžnosti? /Oglašanje v ozadju./
               Tranzicija. Ampak tranzicija bi lahko potem bila v rokih omogočena enim in drugim.
               Mislim, da so argumenti, ki jih je kolega Bevk navajal, bistveno bliže resnici, kot
               pa jo prikazujete vi, kjer ne prikazujete pravzaprav nobenega vsebinskega argumenta,
               zakaj je treba to narediti v tako kratkih rokih. Direktorja Fundacije invalidskih
               organizacij predlaga svet v Državni zbor in tu padajo predlogi. To pomeni, da je
               treba parlamentu vzeti pristojnosti in dati Vladi pooblastilo, da to naredi sama,
               torej imenuje nekoga, ki ji je povšeči. Kako drugače razumeti, da se zmanjša vloga
               parlamentu, ki ni uspela izoblikovati podpore za predlagane kandidate svetu, ki mu bo
               zdaj zopet naloženo, naj predlaga čez 6 mesecev, ko bo konstituiran, predloge za
               direktorja. Vlada in koalicija z večino si pa zdaj jemlje to pristojnost, da bo v
               trenutku, v enem mesecu uredila to vprašanje, pri čemer pa govori, kako pušča
               civilnodružbeni sferi invalidskih, humanitarnih in športnih organizacij, da sama
               pokriva to področje. Ne mislite, da smo tu tako naivni, da bi lahko kar takole
               verjeli v takšne predloge Vlade. Bodite pa prepričani, da vam tega ne verjamejo tudi
               tisti, tista civilna družba, invalidske, humanitarne in športne organizacije, ki jih
               danes prepričujete, da sprejemate v njihovo korist najboljše rešitve. Hvala lepa.
            </p>
            </sp>
            <sp xml:id="SDZ4-Redna-32-2007-10-23.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Glede na to, da je bila izražena želja po dodatni razpravi v
               zvezi s 7. členom, ponovno odpiram postopek za prijave k razpravi. Prosim za prijave.
               K razpravi sta se prijavila dva poslanca in minister. Minister, želite na začetku ali
               na koncu? <stage>(Na koncu.)</stage> Potem dajem besedo poslancu Mitji Ljubeljšku. Izvolite.</p>
            </sp>
            <sp xml:id="SDZ4-Redna-32-2007-10-23.sp98">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Nisem se imel namena oglasiti v razpravi, ker se mi
               zdi, tako kot je bilo rečeno, da ima zakon zelo malo členov, res samo pet vsebinskih
               in pet prehodnih določb, ki so zelo jasni. Bistvena sprememba, ki jo jaz vidim, je,
               da je funkcija direktorja poklicna, da je treba dobiti poklicnega direktorja in da
               ima tudi obstoječi direktor možnost, da postane poklicni direktor. Nikjer ne piše, da
               ta direktor ne more biti tudi poklicni direktor. Verjetno pa se bo moral odločiti,
               ali bo opravljal profesorsko funkcijo ali direktorsko funkcijo. To je bistvo. Neke
               domneve o razdelitvi sredstev v tem členu, o katerem govorimo, ni nobenega govora.
               Ampak govora o delitvi sredstev je v 2. členu zakona, kjer govori, da o finančnem
               načrtu, zaključnem računu in pravilniku, ki ureja pogoje, merila in razporeditev
               sredstev funkcije, odloča svet pristojne funkcije z 2/3 večino. Ne govori o tem, da
               ta sredstva deli direktor. Ne govori, ampak svet fundacije, tako svet fundacije za
               financiranje invalidskih in humanitarnih organizacij kot svet fundacije za
               financiranje športnih organizacij. In tudi v 4. členu govori, v zadnjem odstavku, da
               z direktorjem svet pristojne fundacije sklene pogodbo, v kateri se opredelijo pravice
               in dolžnosti direktorja. Torej spet svet fundacije opredeli, kaj bo ta direktor
               počel. In neke domneve, češ, menja se zato hitro, ker se bodo sedaj delila sredstva,
               ne deli jih direktor. V tem je srž. Ampak zakon govori, da postane direktor
               profesionalec, profesionalno delo pa je malo drugačno kot volontersko delo. S tem
               verjetno se strinjamo. In je zaželeno, da začne najbolj odgovorna oseba, izvršna
               oseba, opravljati te svoje naloge poklicno. Poklicno - strokovno, poklicno -
               odgovorno, ne pa volontersko. Neke domneve, da se skriva to in to v tem, delitev
               sredstev, to je v pristojnosti sveta, svetu fundacij. Bodimo jasni, držimo se zakona,
               poglejmo kako členi pišejo, obstoječi direktor ima možnost, da se bo odločil, da se
               bo profesionaliziral. Z vsemi izkušnjami verjetno ima več možnosti kot nek drug
               kandidat, tako da mislim, da te insinuacije in kritike niso umestne. Hvala lepa.</p>
            </sp>
            <sp xml:id="SDZ4-Redna-32-2007-10-23.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanka Breda Pečan. Izvolite.</p>
            </sp>
            <sp xml:id="SDZ4-Redna-32-2007-10-23.sp100">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Lep pozdrav vsem! Približno uro, mogoče
               kaj več, sem poslušala vodilnega cinika v tem parlamentu, ki nam je razlagal in nas
               poučeval, kako politika, predsedniki strank bivši eni poslanci, pa drugi poslanci ne
               smejo vplivati na delovanje civilnodružbenih organizacij. In jaz se popolnoma
               strinjam s tem. Strinjam se pa tudi popolnoma s tem, da Vlada nima pravice posegati v
               delovanje, organiziranost in odločanje civilnih družbenih organizacij in da je ta 7.
               člen eklatanten primer cinizma ne samo nekega poslanca, ampak tudi same Vlade.
               Najprej poslušamo ministra, ki nam razlaga, kako Vlada nima nobenega interesa
               vplivati na postopke znotraj fundacije za šport in fundacije za invalidske in
               humanitarne organizacije, istočasno pa beremo, da bo Vlada imenovala za več kot šest
               mesecev, logično, glede na to, da naj bi se sveta obeh fundacij v šestih mesecih
               zamenjala, v.d. direktorja, ki bo pripravljal, ne mi razlagati, za božjo voljo, vsi
               smo odrasli, vsi smo že nekje delali in vemo, kakšna je vloga recimo če gremo spet
               paralelo delat z občino, ki funkcionira po novem sistemu, po novih zakonih in ni več
               župan izvršilni organ občinskega sveta, ampak je izvršilna oblast v občini in isto
               velja tudi za direktorja občinske uprave. On skupaj s svojimi sodelavkami in
               sodelavci pripravi vse, kar je potrebno, da se občinski svet odloča o pomembnih
               zadevah in tudi županu daje najpomembnejši suport. Isto velja tudi v fundacijah.
               Direktor pripravi vse gradivo, da skupaj s svojimi sodelavci, da lahko preko
               strokovnih komisij, ki jih imate pri fundacijah zelo lepo narisane in napisane, svet
               fundacije odloča o razporeditvi sredstev, se pravi vedno je vir odločitve pri
               direktorju in njegovih najožjih sodelavcih, pa naj bo poklicni ali nepoklicni
               direktor. To sploh ni pomembno. Boljše bi bilo, če bi bil poklicni, glede na to, da
               gre za zelo, zelo velike denarje. Slišali smo pri obeh fundacijah skoraj 30 milijonov
               evrov v obdobju do leta 2010, če vključimo sredstva za investicije pri športni
               fundaciji. Torej je še kako pomembno, kdo imenuje direktorja, pa tudi če samo za osem
               mesecev. In jaz mislim, da je skrajni čas, da ta Vlada enkrat pride k sebi in začne
               razmišljati o tem, da pred slovensko javnostjo očitno brez kakršnegakoli skrupula gre
               in oblikuje kadrovsko sestavo vsega. Jaz mislim, da bodo celo na Tromostovju javna
               stranišča začeli voditi tisti ljudje, ki jih bo Vlada izbrala. Moram reči, da ne gre
               več tako in dajte razmišljati, da je enkrat se vendarle treba ustaviti in razmisliti
               in reči, ali je naša podoba, govorim sedaj Vlade, res primerna za to, da boste na
               volitvah drugo leto sploh še kaj dobili. Slovenke in Slovenci nismo butasti ljudje.
               Mislim, da to, kar danes počnete, je še ena luknja k tistim luknjam, ki si jih sami
               kopljete že tri leta. Hvala.</p>
            </sp>
            <sp xml:id="SDZ4-Redna-32-2007-10-23.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V razpravo se vključuje tudi minister. Izvolite.</p>
            </sp>
            <sp xml:id="SDZ4-Redna-32-2007-10-23.sp102">

               <speaker>DR. MILAN ZVER:</speaker>

               <p>Hvala lepa, spoštovani gospod podpredsednik Državnega zbora Republike Slovenije.
               Spoštovane poslanke in poslanci! Strinjam se z zadnjo trditvijo, da Slovenci in
               Slovenke res nismo butasti in da znamo ločiti dobro od slabega, pravilno od
               nepravilnega. Prepričan sem, da bodo sprejeli tudi novelo zakona, ki je pred
               vami.</p>
               <p>Ne bi govoril o tem, ali pogreval zgodbe o tem, kdo je bolj penetriral civilno družbo
               s strani politike in Vlade v preteklosti ali sedanjosti ali počne to ta Vlada. Rad bi
               poudaril podobno kot prej, da ni namen tega zakona povečanje vpliva Vlade, izvršne
               oblasti, niti zakonodajne oblasti. In če predlagamo mi tukaj spremembo razmerja sil,
               recimo, med humanitarnimi in invalidskimi organizacijami, samo po sebi že pomeni to
               nek poskus vpliva politike na tisto, kar so se monetarne invalidske organizacije
               zmenile med seboj. In ti predlogi amandmajev pomenijo točno to, da jim ne dovolimo
               tistega, kar so se sami dogovorili. Zato Vlada nasprotuje temu.</p>
               <p>Kar pa se tiče vprašanja direktorjev, bi samo ponovil tisto, kar je omenil cenjeni
               poslanec gospod Ljubeljšek. Dejstvo je, da bo Vlada v tem prehodu, ki je največ 6
               mesecev, ne 8 mesecev, kot pravite, izbrala direktorja, se mi zdi logična in smiselna
               odločitev. In vsak ima pravico, da kandidira. Če bo, recimo, direktor fundacije za
               šport uspel Vlado prepričati, da je deloval korektno, transparentno, da je njegovo
               poslovanje bilo potrjeno s strani inšpekcije kot pozitivno, recimo, Ministrstva za
               javno upravo, če si je izplačeval ustrezne honorarje in nagrade, potem ima vsekakor
               tudi možnost, da je on izbran. Ampak jaz osebno mislim, da nekih velikih možnosti za
               kandidaturo res nima, to pa se verjetno oba strinjava.</p>
               <p>Vlada bo v tem prehodnem obdobju zagotovila neke normalne pogoje, da bo fundacija
               delovala, kasneje pa bo seveda prepustila organom, ki bodo sprejeli odločitev.
               Potrebno pa je še enkrat poudariti, da tukaj gre za nove sistemske okoliščine. Ti
               direktorji, ki so sedaj, bodo morali seveda sprejeti pravila igre, ki jih bo prinesel
               ta zakon. In nisem prepričan, da se bodo strinjali z njimi. Vsekakor je to zdaj
               vprašanje drugotnega pomena. Ko bo ta zakon sprejet, bo funkcija direktorja popolnoma
               drugačna, kot je bila doslej in je popolnoma logično, da za to prehodno obdobje,
               dokler ne bo imenovan novi svet, imenujemo novega direktorja na podlagi nove
               zakonodaje.</p>
            </sp>
            <sp xml:id="SDZ4-Redna-32-2007-10-23.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Potem odpremo nov postopek. Prosim za
               prijavo.</p>
               <p>K besedi vabim poslanca Sama Bevka. Izvolite.</p>
            </sp>
            <sp xml:id="SDZ4-Redna-32-2007-10-23.sp104">

               <speaker>SAMO BEVK:</speaker>

               <p>Hvala za besedo gospod podpredsednik. Spoštovani zbor.</p>
               <p>Če nima direktor nobenih pristojnosti, zakaj ga potem tako hitro zamenjujete? To je
               vprašanje za vse vas.</p>
               <p>Poudarjam, ustanovitelj fundacij je Državni zbor Republike Slovenije in daje tudi
               soglasje k imenovanju direktorja. Po novem zakonu se te pristojnosti Državnemu zboru
               jemljejo. Sedaj bo Vlada dala soglasje, v.d.-jevstvo pa kar sama določila, kot pravi
               ta 7. člen. Naj opozorim, da je v mnenju Zakonodajno-pravne službe Državnega zbora
               bilo to posebej opozorjeno in citiram: "Ob tem je sporno tudi, da jo Vlada imenuje v
               30-ih dneh po uveljavitvi .../Opozorilni znak za konec razprave./... tega zakona.
               Čeprav sicer direktorja imenuje svet fundacij, Vlada pa da le soglasje k takšnemu
               imenovanju." Doslej je bilo celo to, da je Državni zbor imel te pristojnosti, sedaj
               po novem pa ima vse Vlada. In tudi na to sporno imenovanje, o katerem sedaj kar nekaj
               minut diskutiramo, tudi na to je opozorila Zakonodajno-pravna služba Republike
               Slovenije .../Opozorilni znak za konec razprave./... in prav bi bilo, da vladna
               koalicija kdaj sprejme kakšno mnenje te službe, tudi kadar ji ne ustreza.</p>
            </sp>
            <sp xml:id="SDZ4-Redna-32-2007-10-23.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo pa ima poslanka Alenka Jeraj. Izvolite.</p>
            </sp>
            <sp xml:id="SDZ4-Redna-32-2007-10-23.sp106">

               <speaker>ALENKA JERAJ:</speaker>

               <p>Hvala lepa.</p>
               <p>Jaz mislim, da so kakšni kolegi mogoče malo pretiravali, zakaj svetu dajemo toliko
               časa, medtem ko so za direktorja drugačna merila. Saj vemo, da ni najbrž tako zelo
               enostavno in v enem mesecu možno sklicati organov posameznih invalidskih in drugih
               organizacij, kjer se morajo dogovoriti o kandidatih, koga bodo predlagali in zato je
               jasno, da normalno, da imajo čas, v katerem bodo lahko relevantno predlagali svoje
               kandidate in v bistvu postavili novo sestavo sveta.</p>
               <p>Omenili ste, da se iztekajo mandati, ne glede na zakon. Torej februarja, mislim, da
               za invalidske še prej, in lahko bi v bistvu stekli postopki za imenovanje po starem,
               ker je svet v stari sestavi, ker nekdo mora prevzeti odgovornost, če ne, po tem, ko
               bo mandata konec, ne bomo imeli nekoga, ki bi prevzel naloge, ki bi jih moral nekdo
               opravljati. In zato je logično, da se za ta čas pripravi neka ureditev, ki bo
               zdržala. In med tem se dovoli novemu svetu, da bo lahko znotraj nove sestave
               predlagal direktorja, s katerim želi delati. Saj bi bilo malo čudno, da bi stari svet
               morda zbiral predloge in predlagal nekoga, ki bo direktor v času enega drugega sveta.
               Tako malo pretiravamo s temi izjavami.</p>
            </sp>
            <sp xml:id="SDZ4-Redna-32-2007-10-23.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Anton Anderlič. Izvolite.</p>
            </sp>
            <sp xml:id="SDZ4-Redna-32-2007-10-23.sp108">

               <speaker>ANTON ANDERLIČ:</speaker>

               <p>Pravi cinizem je, ko minister pravi, stvari moramo vzeti v roke, urediti stvari,
               civilni družbi ne zaupamo, ko bomo uredili stvari, bomo predali v upravljanje tisto,
               kar bi vse skozi sami morali in tudi v preteklih letih so to delali uspešno. Kako naj
               bo to cinizem, če dvakrat ali večkrat pride predlog sveta ene od fundacij v Državni
               zbor in na čelu z vladno koalicijo, z ministrom, zavrnete soglasje, sedaj pa
               govorite, kako boste v enem mesecu to uredili. Minister je imel v svojem programu, da
               bo civilno družbo omejil ali ukinil. Poglejte njegove intervjuje za... .../izklop
               mikrofona/...</p>
            </sp>
            <sp xml:id="SDZ4-Redna-32-2007-10-23.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa. In k besedi vabim poslanko Širco. Izvolite.</p>
            </sp>
            <sp xml:id="SDZ4-Redna-32-2007-10-23.sp110">

               <speaker>MAJDA ŠIRCA:</speaker>

               <p>Hvala lepa. Očitno je treba spomniti na taktiko nove oblasti, ki traja že tri leta in
               nekako je postala očitno že toliko samoumevna, da je ne pogrevamo več. Ampak če
               obnovim na kratko. Kjer se je dalo se je, takrat smo temu rekli na način cunamija,
               zamenjalo ljudi brez zakonodajnih sprememb. Kjer se to ni dalo brez zakonodajnih
               sprememb, se je to naredilo s spremembo zakonov. Ampak perverznost tega določila,
               spoštovani minister, je še toliko večja, ker ste v dosedanji zakonodaji ste vsaj
               pustili, da prejšnji, ali so bili to odgovorni uredniki ali so bili drugi
               funkcionarji, so ohranili ali so skozi vršilstvo dolžnosti do sprememb, do prihoda
               drugih, zaželenih drugih, kot si jih je Vlada zaželela, opravljali svojo dolžnost.
               Sedaj pa še za vršilca dolžnosti ne potegnete in tistega kratkega vmestnega časa.
               Tukaj je ta perverznost, ki ste si jo določili. Hiteti je treba, hiteti je treba do
               onemoglosti, zakon na hitro spremeniti, vršilca dolžnosti postaviti s svojimi rokami,
               da bo lahko drugi direktor postal že spet z vašimi rokami in vašo voljo. Ne, ni nič
               narobe, če se ta funkcija spremeni v profesionalno. Narobe je, da jo na
               neprofesionalen način rešujete. Nobenih novih okoliščin ni, prosim, da ne bi lahko
               tisti ljudje, ki so do sedaj opravljali to delo, še za ta kratek čas do prihoda
               zaželjenih ljudi ne opravljali naprej. Hočem reči, da tukaj že pretiravate v tem
               orkanizmu, ki si ga na kadrovskem nivoju, seveda zaključujete posel, in treba ga je
               na hitri način, gospod Zver. Saj ne samo tukaj, še drugje, veva oba. Zaradi tega se
               mi zdi nesmiselno se sklicevati in opravičevati to skozi nova določila in skozi nova
               pravila, ki jih ta zakon prinaša, ki jim ne bi bili drugi sedanji kos, ampak morajo
               še vmesni vršilci dolžnosti biti z vašim žegnjem postavljeni. Prosim vas, to je pa
               šlo že res predaleč.</p>
            </sp>
            <sp xml:id="SDZ4-Redna-32-2007-10-23.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima minister Zver.</p>
            </sp>
            <sp xml:id="SDZ4-Redna-32-2007-10-23.sp112">

               <speaker>DR. MILAN ZVER:</speaker>

               <p>Hvala za besedo, gospod predsedujoči. Ampak očitno ne tako žalostno, glede na to, da
               se smejite, ko razpravljate o teh resnih temah. Morda tudi razumem kontekst vaše
               razprave. Celotna zgodba je bila nastavljena tako, da so upravljali s celotnim
               športnim sistemom dejansko ljudje iz vašega političnega gnezda. Sedaj mi lahko
               verjamete, da temu ne bo tako in iz nobenega političnega gnezda, vsaj prizadevamo si,
               tako da v prihodnje ne bodo obvladovali športne scene tako kot doslej. Največja
               neumnost, kar sem jo slišal danes, pa je prišla iz ust poslanca Anderliča. Da sem jaz
               sedaj izjavil, da bom ukinil civilno družbo je seveda perverznost, že pomisliti na
               to, da bi to izjavil. Upam, da mi boste to svojo trditev dokazal.</p>
            </sp>
            <sp xml:id="SDZ4-Redna-32-2007-10-23.sp113">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da ni več želje po razpravi, razpravo zaključujem. O
               amandmajih bomo v skladu s časovnim potekom seje zbora odločali danes v okviru
               glasovanj pol ure po prekinjeni 9. točki dnevnega reda. Ministru in njegovi ekipi se
               zahvaljujem za dosedanjo udeležbo.</p>
               <p>Prehajamo na <title>5. TOČKO DNEVNEGA REDA</title> , to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH OBRTNEGA ZAKONA.</title>
               </p>
               <p>Za to točko imamo na podlagi predhodnih prijav predvideno eno uro in 25 minut
               razprave. Predlog zakona je v obravnavo zboru predložila Vlada Republike Slovenije,
               zato bo besedo dobil tudi mag. Andrej Vizjak, minister za gospodarstvo.</p>
            </sp>
            <sp xml:id="SDZ4-Redna-32-2007-10-23.sp114">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane poslanke in poslanci! S predlogom
               zakona o spremembah in dopolnitvah obrtnega zakona predlagatelj ne posega v posebno
               zakonsko ureditev obrti, saj ocenjuje, da je ta del gospodarstva še naprej potrebno z
               zakonom posebej urejevati, predvsem zato, ker gre za tradicionalno dejavnost,
               gospodarsko dejavnost, ki zasluži posebno mesto v slovenski pravni ureditvi, ker je
               tudi steber gospodarske iniciative in razvoja in ker je to fleksibilen in tudi
               razvijajoč se del slovenskega gospodarstva. Vendar pa sledimo z zakonom nekaterim
               ukrepom, kako omogočiti čim lažji vstop v obrtni del gospodarstva in s tem omogočiti
               hitrejši in učinkovitejši razvoj tega sektorja. Zato predlog zakona ne posega v
               definicijo obrti in se s tem ohranja ureditev, ki je bila določena in dosežena v
               zadnji noveli leta 2004. Predlog zakona dosledno vpeljuje predvsem načelo odprave
               administrativnih ovir, kar pomeni dodatno zniževanje administrativnega bremena za
               gospodarske subjekte. Tako se odpravlja obrtno dovoljenje za obrtne dejavnosti, za
               katere ne bo določen kvalifikacijski pogoj, pri tistih dejavnostih, kjer pa je ta
               kvalifikacijski pogoj, pa se odpravljajo vsi administrativni postopki, ki so vezani z
               opravljanjem mojstrskega izpita, poleg tega pa tudi materialna razbremenitev pri
               pridobivanju le-tega. Vlada Republike Slovenije bo s posebno ureditvijo določila
               obrtne dejavnosti, za katere ne bo potrebno izpolnjevati kvalifikacijskih pogojev,
               kot tudi za tiste, katere je potrebna poklicna usposobljenost, in sicer z navedbo
               ustrezne minimalne ravni poklicne usposobljenosti. V povezavi s tem se s predlogom
               zakona znižuje sedanji kvalifikacijski nivo za opravljanje obrtne dejavnosti iz
               mojstrskega izpita, za kar je bila potrebna srednješolska izobrazba, na srednji
               poklicni nivo.</p>
               <p>Bistvena sprememba je tudi na področju določanja obveznega članskega prispevka za
               obrtno zbornico, saj se s tem predlogom določa le ena članarina in nimamo več
               nacionalnega in območnega dela. Z uvedbo ene članarine se določa najvišji možni del
               te članarine, ki jih tudi obrtna zbornica nameni za delovanje območnih obrtnih
               zbornic. Z zakonom smo določili delež članarine, ki pripada, in le-ta se deli v
               razmerju 35% do 65% v korist območnih obrtnih zbornic. Delež članarine za posamezno
               območno obrtno zbornico pa bo določila skupščina obrtne zbornice, v kateri ima vsaka
               območna obrtna zbornica svojega predstavnika, torej so tudi vse zastopane.</p>
               <p>Glede na to, da se obvezni članski prispevek znižuje, smo določili tudi najvišje
               možne zneske članarine, in sicer v razponu od 10 do največ 50 evrov, glede na število
               zaposlenih samostojnih podjetnikov pri obrtniku.</p>
               <p>Če strnem, gre za predlog, ki posodablja in razbremenjuje vse tiste, ki želijo
               vstopiti v obrtno dejavnost. Razbremenjuje jih tako glede formalnih vstopnih pogojev
               kot tudi glede potrebnega vplačila članskega prispevka med delovanjem.</p>
            </sp>
            <sp xml:id="SDZ4-Redna-32-2007-10-23.sp115">

               <speaker>PODPREDSEDNIK SAŠO PEČE:</speaker>

               <p>Minister, hvala. Predlog zakona je obravnaval Odbor za gospodarstvo kot matično
               delovno telo. Prosim predsednika odbora Ferija Horvata, da predstavi poročilo.
               Izvolite.</p>
            </sp>
            <sp xml:id="SDZ4-Redna-32-2007-10-23.sp116">

               <speaker>FRANC (FERI) HORVAT:</speaker>

               <p>Hvala za besedo, predsedujoči. Spoštovani gospod minister s sodelavci, kolegice in
               kolegi! Odbor za gospodarstvo je kot matično delovno telo na 35. seji 10. oktobra
               2007 obravnaval Predlog zakona o spremembah in dopolnitvah obrtnega zakona, ki ga je
               Državnemu zboru v obravnavo in sprejem predložila Vlada.</p>
               <p>Seji so prisostvovali predstavniki predlagatelja, Ministrstva za gospodarstvo,
               Zakonodajno-pravne službe tega zbora, Obrtne zbornice Slovenije in Gospodarske
               zbornice Slovenije. Člani odbora so bili seznanjeni z mnenjem Zakonodajno-pravne
               službe, z amandmaji koalicijskih poslanskih skupin, amandmaji Poslanske skupine
               DeSUS, povzeti po predlogih Gospodarske zbornice, predlogi Gospodarske zbornice za
               amandmaje odbora in stališči Obrtne zbornice do vloženih amandmajev.</p>
               <p>Državni zbor je, naj vas spomnim, na 30. seji 11. julija 2007 na podlagi zahteve
               skupine poslancev opravil prvo obravnavo predloga zakona ter sklenil, da je predlog
               zakona primerna podlaga za nadaljnjo obravnavo. V obravnavi predloga zakona na Odboru
               za gospodarstvo je predstavnik predlagatelja povzel najpomembnejše cilje in usmeritve
               predloga zakona, sprememb in dopolnitev zakona, zato tega ne bom ponavljal. V
               razpravi je bilo precej pozornosti namenjene zlasti razpravi o načinu opredelitve
               obrtne dejavnosti v členu 1, obširnejša je bila tudi razprava o 8. členu zakona, ki
               se nanaša na sistem obvezne članarine.</p>
               <p>Pred seboj imamo tudi amandma koalicijskih poslanskih skupin, ki predlaga črtanje
               devetega odstavka 8. člena, ki se nanaša na izvršbo zapadlih in neporavnanih
               obveznosti. Po temeljiti razpravi so bili sprejeti amandmaji, ki so vključeni v
               dopolnjeni predlog zakona in ta je sestavni del poročila, ki ga imate pred seboj.
               Hvala za pozornost.</p>
            </sp>
            <sp xml:id="SDZ4-Redna-32-2007-10-23.sp117">

               <speaker>PODPREDSEDNIK SAŠO PEČE:</speaker>

               <p>Hvala tudi vam za predstavitev. Jaz pa vas obveščam, da je, kot že rečeno, zbor na
               30. seji opravil prvo obravnavo predloga zakona, opravil je tudi predstavitev stališč
               poslanskih skupin, zato danes ni predstavitve.</p>
               <p>Prehajamo kar na razpravo o členih in vloženih amandmajih, ki jo bomo izpeljali,
               torej razpravo na podlagi pregleda amandmajev z dne 22.10.</p>
               <p>V razpravo tako dajem 8. člen ter amandma poslanskih skupin SDS, NSi, SLS in DeSUS.
               Odpiram postopek za prijavo k razpravi. Izvolite.</p>
               <p>V razpravo se je vključil poslanec Boštjan Zagorac. Izvolite prosim.</p>
            </sp>
            <sp xml:id="SDZ4-Redna-32-2007-10-23.sp118">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči, spoštovani minister. V Slovenski nacionalni
               stranki smo, mislim, da že leta nazaj, nakazali težnjo po prostovoljnem članstvu v
               določenih zbornica. Nova Vlada in pa vi kot minister ste nam sledili tako na področju
               gospodarske zbornice, nenazadnje bi se naj enaka sprememba zgodila tudi na področju
               kmetijske zbornice. Ne vem pa, spoštovani minister, čemu pripisujete potrebo po tem,
               da ostane obvezno članstvo v obrtni zbornici. Če gledamo dejstva in pa zakon kot
               takšen, na katerega moram reči, da Vlada ni predvidela splošne razprave, čeprav je
               obrt ena od zelo pomembnih dejavnikov v tej državi in sedaj z vsemi stvarmi, ki jih
               zakon omogoča, postajata obrt in podjetništvo zelo blizu eden drugemu. Zdi se mi, ko
               ste ukinili Gospodarsko zbornico Slovenije, vas moram vprašati, ali mogoče Vlada vidi
               kakšen dodatni interes, da bi se pa določeni gospodarski subjekti v tej državi
               združili ali pa oglasili samo v eni zbornici. Mogoče je to neke vrste inat.
               Gospodarski zbornici smo ukinili članstvo, uvajamo ga nekje drugje in si želimo, da
               bo pa obrtno-podjetniška zbornica, kot bi se naj imenovala, neka nova močna zbornica,
               ki bo delovala z roko v roki z Vlado.</p>
               <p>Druga zadeva, ki me zanima, spoštovani gospod minister, peta točka 4. člena zakona
               pravi: "Samostojni podjetniki in gospodarske družbe", tu smo že prešli ta okvir
               obrtništva "ki imajo več kot 10 zaposlenih, plačajo največ 50 evrov mesečno." Že pri
               prvem branju, minister, upam, da ste preverili te podatke, sem vam povedal, da so
               položnice za to članstvo dobile tudi takšne inštitucije, kot so Ljubljanske mlekarne,
               ki imajo tisoč in več zaposlenih. Zato se mi zdi, da Vlada ne sledi vsem trendom, ki
               jih je nakazala na začetku svojega mandata in v Slovenski nacionalni stranki smo še
               vedno prepričani, da naj bo vsaka zbornica deležna prostovoljnega članstva,
               prostovoljne članarine, glede na kvaliteto, ki jo nudi uporabnikom te zbornice.
               Amandma, kot je vložen, če govorimo o amandmaju k 8. členu, ki so ga vložili kolegi
               iz koalicijskih poslanskih skupin, je pač, bom rekel, nek popravek enega lapsusa, ki
               se je zgleda zgodil. Ugotovili so, ne morem verjeti, celo po treh mesecih, da je pa
               izvršba neplačane članarine za posameznega obrtnika podjetnika že urejena nekje
               drugje. To je kot, skoraj se mi zdi, da tak amandma, ko ga dobimo na klop, ima takšno
               veljavo kot trenutki, ko je Kolumb odkril Ameriko. Včasih je treba zakon dobro
               prebrati že v prvem branju, pa se te anomalije ne bi dogajale, če bi zakon resno
               pripravljali v neki konsistentni ozki družbi, kot to delate ponavadi. In se mi zdi ta
               amandma popolnoma brezpredmeten. Sam še vedno smatram - boljše, da je dvakrat
               napisano, kot da ni napisano. Ampak v redu, če ste ugotovili, da je to urejeno že
               drugje, naj bo, bomo pa črtali ta amandma. Mislim, da nihče izmed nas tukaj, 9, 10,
               koliko nas je, nima razloga, da ga ne bi podprl, če je to že urejeno nekje drugje.
               Pomembno je, da se bo izvajal.</p>
               <p>Ampak še vedno ministru vprašanje: Čemu ta vladna taktika in strategija? Ukinjamo
               obvezno članstvo v gospodarski zbornici, načeloma bi naj ukinili obvezno članstvo v
               kmetijski zbornici, uvajamo ali pa določamo, sicer res da na pol dajemo to članstvo,
               to je treba poudariti, to je res, zmanjšujemo višino članarine v obrtni zbornici,
               ampak vseeno ga pa ohranjamo.</p>
               <p>Predvsem me pa zanima dejstvo te pete alineje četrtega odstavka, ki pravi -
               "samostojni podjetniki in gospodarske družbe enači gospodarske družbe s samostojnimi
               podjetniki," ki imajo 10 ali več zaposlenih..." Ali "več" pomeni tudi 1000, 1200 ali
               15 tisoč. V tem primeru se mi zdi, da delamo mogoče komu, ki ima 11 zaposlenih,
               majhno krivico.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp119">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo pa se vključuje tudi minister.</p>
               <p>Minister Vizjak, izvolite.</p>
            </sp>
            <sp xml:id="SDZ4-Redna-32-2007-10-23.sp120">

               <speaker>MAG. ANDREJ VIZJAK:</speaker>

               <p>Hvala lepa. Spoštovane poslanke in poslanci! Tu je bilo nekaj vprašanj, ki bolj
               sodijo dejansko v splošno razpravo, ki jo poslanci niste zahtevali v skladu s
               Poslovnikom in seveda je tudi ni bilo. In se odpirajo nekatere teme, ki so bile že
               večkrat prediskutirane in je prav, da na njih tu na tem plenarnem zasedanju
               odgovorim.</p>
               <p>Prvič. Zakaj pri vsaki zbornici drugačen ali pa specifičen pristop? Zaradi tega, ker
               so tudi zbornice drugačne in ker združujejo drugačne subjekte. Obrt ima v Sloveniji
               zelo pomembno in dolgo tradicijo. Nič ni tukaj novega, nič mi tukaj ne uvajamo,
               temveč izboljšujemo oziroma dereguliramo in znižujemo obremenitve dosedanje ureditve.
               Zakaj v primeru obrtne zbornice nekoliko drugačen pristop? Zaradi tega, ker želimo
               pri vsakem reguliranju organiziranosti, to se pravi določeni organiziranosti, slediti
               interesom in pričakovanjem njihovih članov in subjektov. Zato smo v obeh primerih
               tako v primeru gospodarske zbornice obrtne zbornice naredili najprej analizo, anketo
               med članstvom in ugotovili, kaj člani pričakujejo, za kaj se zavzemajo in kje so
               njihovi interesi. Mi želimo zbornice po meri članstva. In zato tudi različno. V
               primeru gospodarske zbornice je bil zelo velik prepričljiv procent gospodarskih
               subjektov proti obveznemu članstvu, torej za prostovoljno članstvo, zato smo takšnega
               tudi uvedli. V primeru obrtne zbornice je bilo drugače, je bila prepričljiva večina,
               okoli 60% članov je bila za ohranitev sedanjega sistema po načelu: obvezno članarino
               za minimalen del splošnih storitev, ki so povezane z informiranjem, zastopanjem
               interesov, in plačljive individualne storitve na neprofitni osnovi. In to uvajamo.
               Znižujemo članarino, celo postavljamo samo limit, zgornji vrh članskega prispevka za
               posamezno kategorijo, dajemo celo skupščini možnost in slehernemu članu, da to zniža.
               Če se obrtna zbornica na skupščini odloča, je lahko članarina tudi nič. To je
               dopuščeno. Skupščini, ki jo združujejo tudi predstavniki sleherne območne obrtne
               zbornice, prepuščamo odločitev o višini članarine in jo hkrati limitiramo navzgor,
               omejujemo navzgor. In jaz mislim, da je to pomemben korak v smeri zastopanja
               interesov in pogledov članov.</p>
               <p>Mogoče še en argument, zakaj nekoliko drugačen pristop. Obrt praviloma združuje
               majhne gospodarske subjekte. Na obrten način se ne morejo opravljati dejavnosti, ki
               ste jih imenovali, recimo, Ljubljanskih mlekarn, tudi ne Viator-Vektorja, tudi ne SCT
               in podobno. Tu se ne da delati na obrten način, kajti združuje ogromno in ti tudi
               niso člani obrtne zbornice že od leta 2004. Ne, imate napačne informacije, žal. Vsak
               je lahko po letu 2004, ki ne opravlja obrtne dejavnosti kot pretežne dejavnosti in je
               ne opravlja trajno, jo opravlja zgolj v majhnem obsegu... Namreč, kaj so mlekarne, ki
               ste jih izpostavili, počele? One so se ukvarjale tudi z dejavnostjo mehaničnih
               popravil motornih vozil ter vgradnjo delov za dodatno opremo v motorna vozila. To so
               počeli, ker so imeli to registrirano. To je obrtna dejavnost in zaradi tega so bili
               vključeni prvotno pred letom 2004. Vendar z letom 2004 je prišla novela, ki pravi, da
               vse tiste dejavnosti, ki jih ne upravlja neka družba trajno ali jih upravlja le v
               majhnem obsegu, ta ne opravlja obrtne dejavnosti, in tudi ni potrebno,da je član
               obrtne zbornice. Podobno je tudi veljalo za Pošto Slovenije, Petrol, SCT in
               podobne.</p>
               <p>Že večkrat sem ponovil in še enkrat na tem mestu to ponavljam. Prav imate, te družbe
               dejansko ne opravljajo obrtne dejavnosti oziroma dejavnost na obrtni način.</p>
               <p>Kar se tiče še enega argumenta, kar se tiče obrtne dejavnosti. Te dejavnosti
               praviloma nimajo na voljo lastnih služb znotraj gospodarskega subjekta, ki bi lahko
               skrbele, recimo, za pravna vprašanja, kadrovska vprašanja in tako naprej. Obrtniki se
               praviloma osredotočajo na tisto svojo osnovno dejavnost in potrebujejo servis, ki jim
               ga nudi območna obrtna zbornica in tudi obrtna zbornica Slovenije. Zato so tudi
               nekoliko drugačni od sicer gospodarskih subjektov. Na primer Gorenje, Krka, Luka
               Koper, ti večji gospodarski subjekti imajo številne svoje interne službe, ki skrbijo
               za najrazličnejša področja, ki tudi ne sodijo v osnovno dejavnost teh gospodarskih
               subjektov. Obrtnik pač tega ne more. In ko govorimo o asociaciji, gospodarski
               asociaciji, zaradi narave in velikosti gospodarskega subjekta je povsem logično, da
               so tudi rešitve drugačne in specifične. In to je tudi ključni razlog.</p>
               <p>Toliko zaenkrat in če bo potrebno, bom dopolnil to razpravo.</p>
            </sp>
            <sp xml:id="SDZ4-Redna-32-2007-10-23.sp121">

               <speaker>PODPREDSEDNIK SAŠO PEČE:</speaker>

               <p>Hvala lepa. K razpravi se je prijavil poslanec Boštjan Zagorac. Ker vidim, da je
               želja po razpravi, odpiramo postopek. Izvolite. Imamo sedem prijavljenih
               poslancev.</p>
            </sp>
            <sp xml:id="SDZ4-Redna-32-2007-10-23.sp122">

               <speaker>DR. MITJA SLAVINEC:</speaker>

               <p>Hvala lepa. Zelo kratek bom. Mogoče odgovor, zakaj ostaja obvezno članstvo. Vlada je
               uvidela napako pri rušenju gospodarske zbornice s prostovoljnim članstvom in na srečo
               noče te napake ponavljati sedaj še pri obrtni zbornici in verjetno je tudi ne bo pri
               kmetijski oziroma kmetijsko-gozdarski. Pozdravljam pa, bodo uskladili višino članarin
               tudi tam, kakor so sedaj tukaj. Me pa pri samem zakonu skrbi predvsem to, da se spet
               ukinjajo določeni pogoji glede tega, kdo lahko opravlja kakšno dejavnost, kakšno
               obrt. In to verjemite, nikakor ni v prid spodbujanju poklicnih šol, nikakor ni v prid
               spodbujanju šol, ki se že tako ali tako otepajo z nizkim vpisom in vedite, da s tem
               ne prispevate k izboljšanju obrti. Še sama sreča, da vsaj na nekaterih področjih
               obrtni zakon pušča mojstrski izpit, da bo potem obrtna zbornica lahko sama poskrbela
               za svoje kadre. Vendar še enkrat poudarjam, to ni v smeri, ki bi izboljšala stanje na
               trgu kadrov. To ni v smeri, da bi lahko obrtniki lažje našli potrebne kadre. Hvala
               lepa.</p>
            </sp>
            <sp xml:id="SDZ4-Redna-32-2007-10-23.sp123">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Proceduralno? Izvolite prosim.</p>
            </sp>
            <sp xml:id="SDZ4-Redna-32-2007-10-23.sp124">

               <speaker>KRISTIJAN JANC:</speaker>

               <p>Hvala lepa predsedujoči! Če imam prav informacijo, pa mislim, da jo imam, imamo
               amandma k 8. členu. Danes ni razprave, ni več, to smo dali že vse skozi. Amandma je
               samo koalicijski in samo o tem govorimo, gospe in gospodje. Da se pa sedaj razprava o
               temeljnih... Ali lahko govorim do konca, gospod Anderlič! O tem je vprašanje obrtnega
               zakona, po mojem smo to že prešli. Hvala.</p>
            </sp>
            <sp xml:id="SDZ4-Redna-32-2007-10-23.sp125">

               <speaker>PODPREDSEDNIK SAŠO PEČE:</speaker>

               <p>Kolega, dovolite, da sejo vodim jaz. Pravilno je bilo ugotovljeno. Danes smo v fazi,
               kjer se govori samo o amandmaju k 8. členu. Zato prosim vse bodoče razpravljavce, da
               se držijo poslovnika in pa vsebine predlaganega 8. amandmaja. Nadaljujemo z
               razpravo.</p>
               <p>Še en proceduralni predlog? Repliko imate? Na koga? Na proceduralni predlog.
               Oprostite, to veste, da ne obstaja.</p>
               <p>Besedo ima poslanec Danijel Krivec.</p>
            </sp>
            <sp xml:id="SDZ4-Redna-32-2007-10-23.sp126">

               <speaker>DANIJEL KRIVEC:</speaker>

               <p>Hvala za besedo. Tudi jaz sem mislil v uvodu opozoriti kolege, da se ne držimo
               dejanskega amandmaja. Jaz bom čisto konkreten, o 8. členu govorimo. In najprej bi za
               uvod rekel, da se je okrog tega člena veliko razprave opravilo v predhodnih razpravah
               tako na odboru. Edina stvar, ki je še ostala nekako nedorečena, je stvar, ki jo sedaj
               amandmiramo. Ugotovitev je, da rešitev ni sistemska. V skladu z veljavnim Zakonom o
               obrtni zbornici se postopek plačila članarine vodi po upravnem postopku, to pa
               pomeni, da se odločbe izdajo v upravnem postopku, kar nadalje tudi pomeni, da se
               pritožbe in nadaljnji postopki, tudi izvršba, izvajajo v skladu s tem zakonom. V
               obstoječem zakonu izvršbo denarnih obveznosti opravi davčni organ po postopku,
               predpisanem za izvršbo davčnih obveznosti. Ta materija je dejansko v osnovnem zakonu
               razrešena in mislim, da ta amandma to tudi razrešuje, je pa to tudi v skladu z
               mnenjem Zakonodajno-pravne službe, tako mi ta amandma podpiramo.</p>
            </sp>
            <sp xml:id="SDZ4-Redna-32-2007-10-23.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo pa ima poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-32-2007-10-23.sp128">

               <speaker>BOŠTJAN ZAGORAC:</speaker>

               <p>Hvala še enkrat za besedo, spoštovani predsedujoči.</p>
               <p>Zelo na kratko. Sicer ne vem, kolega Krivec, ko ste rekli, da opozarjate kolege,
               verjetno ste mislili gospoda Slavinca, ki je en sam, vsi ostali smo namreč govorili o
               8. členu, 8. člen pa zajema tudi članarine. Razen če ste mislili mene in ministra,
               ker midva pa sva govorila mogoče v enem trenutku, ali minister je govoril v enem
               trenutku malo širše. In za to se vam zahvaljujem, če ste omenili tudi ministra, in na
               vašo konsistentnost.</p>
               <p>Spoštovani gospod minister, ene stvari pa mi res ne gredo v račun, ko ste rekli
               "veliki sistemi niso člani obrtne zbornice, ker ne morejo biti". Danes ste direktno
               obsodili slovenske medije, ki so med drugim zapisali, da so člani Gospodarske
               zbornice in Obrtne zbornice Slovenije tudi takšna podjetja, kot so Ljubljanske
               mlekarne, SCT, Viator Vektor in še nekatere. Slovenski mediji ne poročajo več
               konsistentno in državotvorno in po resnici, ker vi namreč imate druge podatke. Jaz
               vam povem, sam imam podatke, lahko vam zatrdim in pokažem, da so Ljubljanske mlekarne
               dobile položnico kot del članarine za Obrtno zbornico Slovenije. Zaposlujejo več kot
               10 zaposlenih in v tem primeru ni bila kršena zakonodaja, ker ste tako medlo, tako
               nedirektno, tako nekonsistentno pač napisali - "samostojni podjetniki in gospodarske
               družbe", ja "porka duš" Ljubljanske mlekarne so ja gospodarska družba, zaposlujejo
               več kot 50 zaposlenih, dobijo položnico v skladu z zakonom. Saj je prav, samo ni
               enako, ali plača 50 evrov nekdo, ki ima 11 zaposlenih, ali nekdo, ki ima zaposlenih
               1200 ljudi. To pa ni prav. In tudi ni prav, da se ne držite načela, da je treba
               obvezno zbornično članstvo, ne glede na zbornico, ukiniti, za vse enakost pred
               zakonom, kar določa med drugim tudi Ustava Republike Slovenije, ampak enim omogočate
               prostovoljno članstvo, drugim pa obvezno. In kdo se napaja iz obveznega članstva?!
               Saj to smo že ne vem kolikokrat predebatirali. Tisti kvazi profesionalni
               funkcionarji, ki sedijo v toplih prostorih eno uro na dan, čeprav imajo 8-urni
               delovnik in ne nudijo gospodarskim subjektom, samostojnim podjetnikom in obrtnikom
               ničesar. Verjemite mi, da ničesar. Je pa res, anketa je bila narejena takrat, ko je
               bil rezultat, minister, rekli ste, nekaj čez 60, natančneje, bilo je 62,3 proti 37,7.
               Ampak takrat ste res delali to anketo in jo pošiljali strogim obrtnikom, tistim
               obrtnikom, ki imajo zaposlenih do 5 ljudi. Torej, 5 ljudi je lahko enega, pa se bom
               po domače izrazil, "foha" dober obrtnik, vse ostalo je pa podjetje od tam naprej.
               Zato mi ta vaša obrazložitev, minister, nikakor "ne sede".</p>
               <p>V Slovenski nacionalni stranki se še vedno zavzemamo za enakost pred zakonom in
               ukinitev obveznega članstva. Naj se posamezniki sami odločijo, člani katere zbornice
               bodo oziroma katera zbornica jim bo nudila največ. Hvala.</p>
            </sp>
            <sp xml:id="SDZ4-Redna-32-2007-10-23.sp129">

               <speaker>PODPREDSEDNIK SAŠO PEČE:</speaker>

               <p>Hvala lepa. K repliki se je prijavil kolega Slavinec. Izvolite.</p>
            </sp>
            <sp xml:id="SDZ4-Redna-32-2007-10-23.sp130">

               <speaker>DR. MITJA SLAVINEC:</speaker>

               <p>Hvala lepa. Izkoriščam to proceduralno možnost za repliko in se navežem na tisto, o
               čemer je bilo govora prej.</p>
               <p>Ja, seveda, glejte, v tem členu, o katerem razpravljamo, ki je amandmiran, je govora
               o članarini in del te članarine zbornica namenja tudi izobraževanju. V tem kontekstu
               je bila potem vodena tudi moja razprava o izobraževanju, o kateri sem prej govoril,
               in je res potem samo stvar interpretacije. Seveda pozdravljam stališče
               predsedujočega, ki je interpretiral dovolj široko, da sem lahko tudi to stvar
               pojasnil, kako gledam. Se pa ne strinjam s tem, da zbornica ne nudi ničesar. Ne
               nazadnje, čez dva tedna bo podelitev mojstrskih diplom, ki jih ravno ta zbornica
               organizira, organizira izobraževanje in podelitev teh mojstrskih diplom. Kolega
               vabim, da se je udeleži, si ogleda in bo videl, kako pomembno poslanstvo na področju
               izobraževanja, če se sedaj omejim na to področje, zbornica opravlja. Hvala lepa.</p>
            </sp>
            <sp xml:id="SDZ4-Redna-32-2007-10-23.sp131">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Nadaljujemo na podlagi seznama prijavljenih. Besedo ima poslanec
               Martin Mikolič. Izvolite.</p>
            </sp>
            <sp xml:id="SDZ4-Redna-32-2007-10-23.sp132">

               <speaker>MARTIN MIKOLIČ:</speaker>

               <p>Hvala za besedo. No, moram povedati, da sem zadovoljen, da je v tem 8. členu zakona,
               na katerega se nanaša tudi predlagani amandma, napisana vsebina, ki pravzaprav pomeni
               nek kompromis med Obrtno zbornico Slovenije, območnimi obrtnimi zbornicami in v
               končni fazi tudi med obrtniki, da je bila to pač tudi v fazi sprejemanja zakona stvar
               dogovarjanja. In sem trdno prepričan, da sedaj ta pripravljena materija pomeni tudi
               dobro popotnico za obrtnike. Vsekakor je pa ta amandma samo redakcijske narave
               oziroma pripomba Zakonodajno-pravne službe in ga bom sam tudi podprl. Hvala.</p>
            </sp>
            <sp xml:id="SDZ4-Redna-32-2007-10-23.sp133">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Rudija Veršnika. Izvolite.</p>
            </sp>
            <sp xml:id="SDZ4-Redna-32-2007-10-23.sp134">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim, posebej še gospodu ministru in
               sodelavcem! Poglejte, usklajevanje na področju obrtnih zbornic je bilo nujno
               potrebno. Že sam gospod minister je povedal, da ni vseeno, katero zbornico
               obravnavamo. In prepričan sem, da je predlog, ki je tukaj v zakonu, edino pravi in
               smiseln. Ne vem, nekateri ne razumejo, da obstaja velika razlika med zbornicami, med
               gospodarsko in obrtno. Obrtna zbornica je pravzaprav prihajala iz nekih časov, ko
               niti ni bilo zaželeno obrtništvo in je bila ta povezanost med posameznimi obrtniki
               veliko večja in zato se ne čudim, da so nas predstavniki območnih zbornic vabili na
               razgovore in nam tudi razlagali, kaj vse pravzaprav delajo. In se ne čudim temu, da
               je ta razlika nastala. In mislim, da je glede na ta 8. člen ta članarina in tudi
               amandma usmerjen v pravo smer, in mislim, da ni problema okrog samega glasu, jaz ga
               bom gotovo dal. Hvala lepa.</p>
            </sp>
            <sp xml:id="SDZ4-Redna-32-2007-10-23.sp135">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Cirila Testena. Izvolite.</p>
            </sp>
            <sp xml:id="SDZ4-Redna-32-2007-10-23.sp136">

               <speaker>CIRIL TESTEN:</speaker>

               <p>Hvala za besedo. Lep pozdrav predsedujoči, pozdrav tudi ministru, poslankam in
               poslancem! Kar se tiče tega 8. člena, mislim, da je bilo vprašanje članarine nujno
               rešiti, in mislim, da ta zakon vprašanje članarine v obrtni zbornici dobro rešuje.
               Treba je vedeti, da smo imeli v preteklosti dve članarini, se pravi na državnem in na
               območnem nivoju, in da je bila v Sloveniji razlika v članarini po posameznih območjih
               zelo velika, ponekod tudi dva in polkrat višja od tistih, ki so imeli najnižje. Tako
               mislim, da je pomembno, da se sedaj uvaja samo ena članarina in enotna višina
               članarine za teritorij cele Slovenije. Pomembno je tudi, da se ta članarina, da je
               dogovorjeno razmerje delitve 65:35 v korist lokalnega nivoja oziroma območnih
               zbornic, s tem da ima skupščina možnost - se pravi plus minus pet -, da ima skupščina
               možnost odločati o 10%. Mislim, da je to zelo dobro in da bo tukaj prišla do izraza
               tudi določena mera solidarnosti, kar je nedvomno potrebno, če vemo, da je na manj
               razvitih območjih tudi obrti manj in da je potrebno tem območjem tudi iz tega zornega
               kota pomagati. Hvala.</p>
            </sp>
            <sp xml:id="SDZ4-Redna-32-2007-10-23.sp137">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In zaenkrat zadnji prijavljeni ima besedo poslanec Vili Rezman.
               Izvolite.</p>
            </sp>
            <sp xml:id="SDZ4-Redna-32-2007-10-23.sp138">

               <speaker>VILI REZMAN:</speaker>

               <p>Hvala lepa. No, jaz se vračam k amandmaju, ki govori o tem, kako z izvršbo in kdo naj
               to izvršbo vrši. In to je pogojeno z nekim predhodnih dogajanjem, ki govori o tem, da
               si ni predlagatelj tega določila izmislil, ampak da je prišlo do problematiziranja
               izvršbe v Davčni upravi Republike Slovenije. In od tod naprej je povzelo to
               gospodarstvo, ki je to omanjkanje izterjave seveda čutilo in predlagalo, da se to
               uredi pač v tem zakonu, če že Davčna uprava Republike Slovenije tega ne opravlja več.
               To je povsem logično in če gre za izvršbo zapadlih in neplačanih obveznosti, se je
               treba vprašati, za katere obveznosti - v glavnem gre za članarine. Zato je tudi
               smotrno govoriti o članstvu, na katerega se članarine vežejo, in o obveznem članstvu
               in o tem, kaj bi pravzaprav bilo z obrtno zbornico, če tega obveznega članstva ne bi
               bilo. Bojim se, da bi bila zbornica tako zdesetkana, da pravzaprav ne bi bilo več kaj
               izterjevati in bi bilo vprašanje, kdo bi potem še bil reprezentant interesov tisti,
               ki se sicer sedaj združujejo v obrtno zbornico.</p>
               <p>No, ampak to je gospodarstvo, združeno v obrtni zbornici, vse podpiralo, tako obvezno
               članstvo kot članarino, ni pa podpiralo nekaterih drugih stvari. In samo to naj še
               omenim, kje pa je mogoče res hiba tega zakona - gospodarstvo in tudi nekateri
               poslanci smo dvomili v korektnost in ustreznost zniževanja ravni izobrazbe za vstop v
               obrt, nismo se vsi strinjali s temi NTK-ji, ki so postali enakovredni strokovnim
               diplomam, in nismo se strinjali s tem, da sta bili tako obrtna kot gospodarska
               zbornica tako rekoč iztisnjeni iz priložnosti, da bi sooblikovali listo A in B.</p>
            </sp>
            <sp xml:id="SDZ4-Redna-32-2007-10-23.sp139">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaključimo razpravo? Želite besedo, gospod minister?</p>
               <p>Izvolite.</p>
            </sp>
            <sp xml:id="SDZ4-Redna-32-2007-10-23.sp140">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Le nekaj odgovorov na vprašanja. Najprej, poslanec Slavinec je omenil, da naj bi
               videl napako pri rušenju gospodarske zbornice in tega ne želimo .../nerazumljivo/...
               To je eden največjih nesmislov in očitno gospod Slavinec tudi ni soočen s prenovo
               gospodarske zbornice in stališčem vodstva gospodarske zbornice.</p>
               <p>Na zadnjem gospodarskem vrhu je predsednik gospodarske zbornice gospod Pavček povedal
               zelo jasno, da si ne želijo poti nazaj, da vidijo, da je pot, po kateri stopa nova
               gospodarska zbornica, prenovljena gospodarska zbornica prava, uspešna in da seveda
               tudi že beležijo pozitivne rezultate le-te prenove. Torej, vidim, da nekateri še zdaj
               kar živijo v tisti diskusiji, tistem svetu, ko smo pred leti debatirali o prenovi, in
               bi svetoval, da so nekoliko bolj v stiku z gospodarstvom, če seveda komentirajo tudi
               takšne predloge, kot je danes pred nami. To je prva stvar.</p>
               <p>Druga stvar, ne morem si kaj, da težko razumem, da Liberalna stranka nasprotuje
               deregulaciji. Da nasprotuje zmanjševanju birokratskih ovir pri vstopu v gospodarsko
               oziroma obrtno dejavnost, saj je rečeno, da nasprotuje zniževanju pogojev za vstop v
               obrtno dejavnost. Skratka, to so zelo čudne stvari in proti vsem politikam vseh vlad,
               ki želijo zagotavljati bolj konkurenčno gospodarsko okolje oziroma boljše okolje za
               razvoj slehernega gospodarskega subjekta. Slovenija je tipično znana kot podjetniško
               preslabo aktivna, premalo naših ljudi se odloča za vstop v gospodarstvo, v samostojno
               opravljanje dejavnosti. In prav z zniževanjem nekih vstopnih ovir in pocenitvijo
               le-tega želimo to tudi v večji meri omogočiti.</p>
               <p>Gospod Zagorac, veliki gospodarski subjekti so lahko člani obrtne zbornice, če to
               želijo biti. In če so nekateri večji gospodarski subjekti želeli ostati člani obrtne
               zbornice in niso podali po letu 2004 odstopne izjave, da ne želijo biti, so še vedno
               člani obrtne zbornice. Kar pa ne pomeni, da morajo biti, ni jim potrebno. Prav enak
               princip velja tudi pri gospodarski zbornici po spremembi. Namreč, vsi gospodarski
               subjekti, ki so želeli izstopiti iz obveznega članstva, so to morali na nek način
               sporočiti. In tudi slehernega gospodarskega subjekta, ki mu ni potrebno v skladu s
               spremembo zakona iz leta 2004, je doletela dilema, ali želi ostati ali ne želi
               ostati, ali je pa, recimo, to možnost spregledal in je bil član obrtne zbornice še
               naprej, kljub temu da mu ni treba biti. Torej lahko, da so veliki subjekti člani
               obrtne zbornice, če to želijo biti. Če pa ne želijo biti, naj to pisno sporočijo, ali
               pa so to že naredili, in bodo tudi iz članstva črtani.</p>
               <p>Še nekaj. Omenjali ste predvsem tiste gospodarske subjekte, ki so veliki, nad 10
               zaposlenih. To je prej izjema v obrtni zbornici kot pravilo. Le 5,8% vseh članov
               obrtne zbornice ima 10 ali več zaposlenih. Glavnina so samozaposleni in tisti z do 3
               zaposlenimi. Kajti logično je, to so dejansko obrtne dejavnosti in za te sprejemamo
               zakon. Ne sprejemamo za one, ki so lahko - kajti praviloma te z velikim številom
               zaposlenih ne opravljajo svojih dejavnosti na obrtni način, praviloma. To izkazuje
               tudi statistika članstva v zbornici.</p>
            </sp>
            <sp xml:id="SDZ4-Redna-32-2007-10-23.sp141">

               <speaker>PODPREDSEDNIK SAŠO PEČE:</speaker>

               <p>Hvala lepa. K repliki se je prijavil poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-32-2007-10-23.sp142">

               <speaker>BOŠTJAN ZAGORAC:</speaker>

               <p>Hvala za besedo. Zelo na kratko. Ne 5,8, ampak 6,4 po zadnji statistiki, minister -
               pozitiven trend ukinitve obveznega članstva v gospodarski zbornici, s katerim se
               popolnoma strinjam. Pa me zanima, zakaj ga niste nadaljevali tudi v obrtni, če gre za
               pozitiven trend, na katerega se sklicujete.</p>
               <p>In zniževanje vstopnih ovir je dejstvo, ki naj bi pospešilo razvoj določenega
               gospodarstva, potem me zanima, zakaj tudi pri obrtnikih niste ukinili povsem te
               vstopne ovire, zakaj jo vseeno v določeni meri ohranjate. In še enkrat poudarjam, ni
               enako pri 11 zaposlenih kot pri 1.200 ali več zaposlenih. Hvala.</p>
            </sp>
            <sp xml:id="SDZ4-Redna-32-2007-10-23.sp143">

               <speaker>PODPREDSEDNIK SAŠO PEČE:</speaker>

               <p>Hvala lepa. K razpravi se je prijavil minister. Izvolite.</p>
            </sp>
            <sp xml:id="SDZ4-Redna-32-2007-10-23.sp144">

               <speaker>MAG. ANDREJ VIZJAK:</speaker>

               <p>Še enkrat, čeprav mislim, da sem že neštetokrat pojasnil razloge, zakaj različen
               pristop pri obrtni zbornici in zakaj drugačen pristop pri gospodarski. Gre za
               različne gospodarske subjekte. Gre za povsem, tudi različno tradicijo. Gre pri obrtni
               dejavnosti za tiste, ki v glavnem ukvarjajo s svojo osnovno dejavnostjo nimajo ne
               kadrovskih resursov, ne znanja, da bi skrbeli še za niz ostalih dejavnosti, ki sodijo
               v obvezne vsebine sleherne gospodarske dejavnosti. Še enkrat, velika podjetja imajo
               lahko na voljo vese servis: pravne službe, kadrovske službe, finančne službe in tako
               naprej, obrtniki seveda ne. In zato je prav, da skozi asociacije, skozi zbornico
               združujejo tudi ta znanja, te informacije, da so informirani in tako naprej. To je
               ena izmed tipičnih razlik.</p>
               <p>Druga razlika je, da so obrtniki praviloma izhajali, in obrtna zbornica, od spodaj
               navzgor. Najprej so se ustanovile območne zbornice, najprej so se razvile asociacije
               zaradi želja obrtnikov na nižji ravni in potem so se združili na nacionalni ravni. Ne
               pa po dekretu, kakor je nastala gospodarska zbornica. Torej, tudi nastanek, zgodovina
               je različna in še niz takšnih stvari.</p>
               <p>To so razlogi zakaj - pa tudi ta razlog, ne nazadnje, ker si člani tako želijo v
               večini. V večini so obrtniki drugače izrazili svoj interes kot člani gospodarske
               zbornice. Zakaj bi torej Vlada urejala to problematiko drugače, kot si želi večinski
               del obrtnikov? In seveda to nismo počeli in tudi ne bomo počeli nobene takšne stvari,
               ki bi ne imela podpore v tistih, za katere to pravzaprav sploh urejamo.</p>
               <p>Pa še to. Zakaj nismo povsem liberalizirali pogoje za vstop? Zaradi tega, ker nismo
               želeli s tem prizadeti vseh tistih šol, ki ustvarjajo poklice za vstop v obrtne
               dejavnosti. Ne bomo deregulirali tega področja in s tem na nek način tudi
               razbremenjevali oziroma postavljali pod vprašaj obstoj določenih poklicnih šol.</p>
               <p>Kar pa se tiče obrtnih dejavnosti, bodo pa ostale tam, kjer so in bo potrebno obrtno
               dovoljenje za tiste, ki so povezane z zdravjem in življenjem ljudi, premoženjem in ne
               nazadnje varstvom okolja.</p>
            </sp>
            <sp xml:id="SDZ4-Redna-32-2007-10-23.sp145">

               <speaker>PODPREDSEDNIK SAŠO PEČE:</speaker>

               <p>Hvala lepa. Imate željo še po razpravi, kolega Gantar? Izvolite.</p>
            </sp>
            <sp xml:id="SDZ4-Redna-32-2007-10-23.sp146">

               <speaker>DR. PAVEL GANTAR:</speaker>

               <p>hvala lepa, gospod podpredsednik. Načeloma sem se .....</p>
            </sp>
            <sp xml:id="SDZ4-Redna-32-2007-10-23.sp147">

               <speaker>PODPREDSEDNIK SAŠO PEČE:</speaker>

               <p>Ja, vam moram vzeti besedo, čas je potekel vaši poslanski skupini. Hvala lepa za vašo
               namero. Si bomo zapomnili za naslednjo obravnavo.</p>
               <p>Torej, kot rečeno, zaključujem razpravo. O amandmaju pa bomo v skladu s časovnim
               potekom seje zbora odločali danes v okviru glasovanj pol ure po prekinjeni 9. točki
               dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O DIGITALNI RADIOFUZIJI.</title>
               </p>
               <p>Opozarjam vsa, da imamo za to točko predvideni dve uri in 10 minut časa. Predlog
               zakona je v obravnavo zboru tudi tokrat predložila Vlada Republike Slovenije.
               Minister Andrej Vizjak, minister za gospodarstvo, pa bo podal uvodno obrazložitev.
               Izvolite.</p>
            </sp>
            <sp xml:id="SDZ4-Redna-32-2007-10-23.sp148">

               <speaker>MAG. ANDREJ VIZJAK:</speaker>

               <p>Spoštovani podpredsednik, poslanke in poslanci! S predlogom Zakona o digitalni
               radiodifuziji urejamo to področje digitalne radiodifuzije in glavni cilj je
               zagotoviti učinkovit prehod, to se pravi, radiodifuznega signala iz analognega v
               digitalnega in vse spremembe, ki so tehnično in organizacijsko potrebne za ta prehod.
               Ta prehod omogoča izkoriščanje tudi radiofrekvenčnega spektra, ki se bo sprostil. Ta
               bo na voljo novim storitvam, kar bo omogočalo oblikovanje novih trgov, s tem pa tudi
               povečevalo neke nove gospodarske oziroma omogočalo nove gospodarske pobude in
               zagarantiralo tudi gospodarsko rast. O tem in o uporabi tega spektra se ne nazadnje
               vodijo zelo intenzivne diskusije znotraj držav Evropske skupnosti. Zakon podrobneje
               ureja poleg prehoda iz analogne radiodifuzije na digitalno tudi nekatera druga
               vprašanja, kot so načrtovanje in gradnja omrežij za digitalno radiodifuzijo, sam
               postopek podelitve radijske frekvence za multipleks. Nadalje se ureja upravljanje z
               multipleksom oziroma omejitvijo v zvezi s tem opravljanjem, kakor tudi ukrepe za
               pospeševanje razširjenosti same digitalne radiodifuzije, kot so potrošniške spodbude
               oziroma sofinanciranje za načrtovanje in gradnjo omrežij za digitalno radiodifuzijo.
               Zakon nikakor ne posega na področje ureditve programskih vsebin, torej na samo
               vsebino, seveda pa s tem prehodom omogočamo prostor za razvoj le-teh.</p>
               <p>Ob uveljavitvi zakona se bosta subsidiarno uporabljala tudi zakon, ki urejata
               elektronske komunikacije, in zakon, ki ureja medije. Mi smo želeli to problematiko
               urejati v zakonu o elektronskih komunikacijah, kajti zakon o elektronskih
               komunikacijah je zelo kompleksen in bi bilo vključevanje teh vsebin v tisti zakon
               razmeroma težavno in tudi po naši oceni nepotrebno. Zakon je prestal tudi celo
               število strokovnih analiz, komentarjev, bil v javni obravnavi februarja, je
               medresorsko usklajen. Ne nazadnje je bil tudi kar precej predebatiran.</p>
               <p>Strinjamo se tudi z amandmaji, ki so bili sprejeti na Odboru za gospodarstvo. S
               strani Poslanske skupine Zares je bil vložen amandma, s katerim se predlaga novi
               deveti odstavek k 29. členu. Ocenjujemo, da je ta amandma vsebinsko utemeljen, saj
               preprečuje, da bi ob izkopu analogne radiodifuzije del prebivalstva ostal brez
               možnosti za sprejem signala za digitalno radiodifuzijo. In spoštovani predsedujoči,
               glede na to, da je vložen na razmeroma obsežen zakon zgolj en amandma in lahko tudi
               ta en sprejet, predlagamo, da se na isti seji Državnega zbora opravi tudi tretja
               obravnava v skladu s prvim odstavkom 138. člena Poslovnika Državnega zbora.</p>
            </sp>
            <sp xml:id="SDZ4-Redna-32-2007-10-23.sp149">

               <speaker>PODPREDSEDNIK SAŠO PEČE:</speaker>

               <p>Seveda gospod minister, v skladu s Poslovnikom Državnega zbora bomo vašo voljo
               upoštevali po glasovanju o amandmaju danes. Kot rečeno pa je predlog zakona
               obravnaval tudi Odbor za gospodarstvo kot matično delovno telo. Ponovno prosim
               predsednika odbora gospoda Ferija Horvata, da predstavi poročilo. Izvolite.</p>
            </sp>
            <sp xml:id="SDZ4-Redna-32-2007-10-23.sp150">

               <speaker>FRANC (FERI) HORVAT:</speaker>

               <p>Ponovno hvala za besedo, predsedujoči. Spoštovani minister s sodelavkama, kolegice in
               kolegi! Moje poročilo bo kratko, kajti ni toliko odprtih zadev, pa tudi ne bi rad
               tukaj podrobneje komentiral samega poročila in razprave in razpletov o amandmajih.
               Vse to imate opisano v poročilu. Nekaj razprave je bilo že do sedaj. Odbor je
               obravnaval kot matično delovno telo na 35. seji predlog zakona. Odbor je bil
               seznanjen z mnenjem Zakonodajno-pravne službe in na podlagi tega mnenje so bili
               pripravljeni amandmaji in tudi sprejeti. Odbor je še dobil na seji odbora amandmaje
               poslanskega kolega dr. Gantarja in bo tudi o enem amandmaju razprava potekala tukaj.
               Predstavnik predlagatelja je predstavil temeljne cilje zakona. Spet ne bom ponavljal
               tega, kar je uvodoma rekel sam predlagatelj, gospod minister. V poročilu imate
               podrobnejši povzetek razprave in odločitve o amandmajih, ki so bili vloženi in
               predlogih za sprejete amandmaje, ki so kot običajno vključeni v dopolnjen predlog
               zakona in so sestavni del poročila, ki ga imate pred sabo.</p>
            </sp>
            <sp xml:id="SDZ4-Redna-32-2007-10-23.sp151">

               <speaker>PODPREDSEDNIK SAŠO PEČE:</speaker>

               <p>Hvala lepa. Mi pa prehajamo na predstavitev stališč poslanskih skupini. Kolega Srečko
               Prijatelj bo podal stališče Poslanske skupine Slovenske nacionalne stranke.
               Izvolite.</p>
            </sp>
            <sp xml:id="SDZ4-Redna-32-2007-10-23.sp152">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani minister, kolegice in kolegi! Krivice
               iz naslova koriščenja analognih povezav smo v Slovenski nacionalni stranki že
               predstavljali tako na parlamentarnem zasedanju kakor tudi na zasedanju matičnega
               delovnega telesa in še enkrat bi rad opozoril, da gre za nove konvergenčne
               tehnologije brezžičnega prenosa in da je to treba dejansko podpirati, vemo, da je to
               nuja. Krivice pa vendarle obstajajo in so nepopravljive. Računi, ki so se izstavljali
               v preteklosti uporabnikom analognih povezav, so danes pred tem, da se prisilno
               izterjajo na sodiščih. Sam sem tudi opozarjal na to že ministra, obljubljeno je bilo,
               da bo vsaj za tisti del, kjer ni bila uvedena zaščita pred vdorom za uporabnike, da
               bo ta krivica popravljena. Milijonski zneski so bili izstavljeni, pa vendar se do
               sedaj to ni zgodilo.</p>
               <p>Če pogledamo sam zakon, kot že rečeno, omogoča novo tehnologijo brezžičnega prenosa,
               vendar ob sedanjem vladnem nadzoru medijev in večjih posegih v svobodo izražanja,
               cenzuri, je to zgolj kot farsa. Seveda ni zaščite, na to opozarjajo tudi novinarji.
               In ob tem predlagatelj pozabi na obvezne stroške, ki jih bodo imela gospodinjstva ob
               nakupu novih digitalnih sprejemnikov. To so dejstva. Če govorimo, da bodo morali slej
               ko prej zavreči stare sprejemnike in uporabljati novo tehnologijo, ki bo omogočala
               podporo digitalni radiodifuziji, potem je normalno, da bo to obremenilo tistega, ki
               je najbolj socialno ogrožen, to so gospodinjstva nižjih slojev.</p>
               <p>Seveda, če podrobneje pogledamo ta zakon, ima kar nekaj amandmajev. V Slovenski
               nacionalni stranki ne mislimo nasprotovati temu, kar je v bistvu dobro za prihodnost,
               vendar pa želimo opozoriti na napake, ki jih je zakon kljub opozorilom spregledal v
               fazi nastajanja. Na napake, ki so se porajale bodisi pri koristnikih, ki imajo
               možnost koriščenja do sedaj uveljavljenih analognih povezav, zlasti pri teh so bili
               dejansko tisti, ki to storitev nudijo, povsem neobvezujoči do uporabnikov. In dejstvo
               je, da bodo ravno te sredine tudi sedaj požele profitabilnost, strošek pa bomo
               naložili gospodinjstvom.</p>
               <p>Mislim, da to ni prav in krivice iz preteklosti bo treba popraviti tako, da se
               oprosti gospodinjstva tistega dela stroškov pri računih, za katere sami niso
               odgovorni. To mi je minister, mislim, že obljubil.</p>
            </sp>
            <sp xml:id="SDZ4-Redna-32-2007-10-23.sp153">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Vili Rezman bo predstavil stališče Poslanske skupine DeSUS.
               Izvolite.</p>
            </sp>
            <sp xml:id="SDZ4-Redna-32-2007-10-23.sp154">

               <speaker>VILI REZMAN:</speaker>

               <p>Hvala lepa. Predlagatelj nam je predlagal v obravnavo in sprejem zakon, ki bo skupaj
               z Zakonom o medijih in Zakonom o elektronskih komunikacijah v smislu subsidiarnosti
               skušal urejati področje, o katerem govorimo. Pravzaprav govori ta zakon o digitalni
               radiodifuziji, o tem, da nastaja na tem področju gneča, da je prišlo do neke
               zasičenosti, do neke zatoriranosti, ki pravzaprav ne omogoča več ustreznega razvoja,
               če ne bo prišlo do sprememb in ne omogoča več ponudbe novih storitev, novih
               produktov. Potreba torej po tehnični in po tehnološki nadgradnji je več kot očitna. S
               tem pa mora biti povezana tudi vsa ustrezna regulativa, ki bo to najprej omogočala,
               spodbujala in kasneje regulirala razmerja med tistimi, ki bodo na tem področju
               akterji, ki bodo tukaj ključni dejavniki. Gre za to, kakšen bo način uporabe
               radiofrekvenčnega spektra, in gre za urejanje odnosov med temi uporabniki, pa tudi
               odnosov med uporabniki in med državo kajpak. Cilji, ki si jih je predlagatelj tukaj
               zastavil, so postopno uvajanje digitalne tehnologije na to področje, hkrati z
               uvajanjem digitalne tehnologije bo nekaj časa funkcionirala tudi še analogna in bo
               treba usklajevati obe tehnologiji v istem trenutku, in na koncu, kot pravi,
               predvidevamo postopno ukinitev in na ta način odpiranje novega prostora oziroma
               manjše saturiranosti tega področja.</p>
               <p>Učinki bi naj bili, kakor piše tudi v gradivu, ki smo ga dobili, pravzaprav v nekih
               digitalni dividendi. Ta digitalna dividenda ne bo, potem ko bo analogna, ko bo tisti
               prostor, ki ga sedaj analogija zaseda, sproščen, ne bo samo v tehnični in tehnološki
               posodobitvi, bo tudi v tem, da bo boljša kvaliteta prenosa, večja učinkovitost, bo
               možno uvajanje novih storitev in tudi nekatere druge posledice bodo, ki niso čisto
               tehničnega in tehnološkega značaja. Zlasti je pomembno, da bo odprt večji prostor za
               pluralizacijo, da bo večja dostopnost, da bo možno tudi večje bogastvo vsebin, in
               napoveduje se, da se bo s tem tudi omogočalo približanje tistim, ki potrebujejo ta
               prostor za lokalno informiranje in za lokalne vsebine. Torej, posledice bodo tudi
               socialne in tudi kulturne. Tudi to najbrž sodi k pridobitvam te digitalne dividende.
               Zagotovo bo nek efekt tudi na gospodarskem področju; s tem ko se ponujajo nove
               storitve, novi produkti, s tem ko se omogoča na ta način nova gospodarska rast,
               morebiti tudi kakšna zaposlitev. In čisto neposredni bodo tudi finančni učinki.
               Prvič, za državo, ki obljublja, da bo sredstva, ki jih bo dobila kot nadomestilo,
               namenjala tudi za tiste, ki so bili danes že omenjeni, tisti si zaradi socialnega
               statusa ne bodo mogli takoj privoščiti te nove tehnologije. Drugič pa bo samo v
               izjemnih primerih del teh sredstev namenjen tudi za investicije na tem področju.</p>
               <p>Nekaj si bo v finančnem smislu pridobila tudi APEK, Agencija za pošto in elektronske
               komunikacije v zvezi s to frenkvenčnino, nekaj pa bo, in verjetno bo to tudi
               dobrodošlo za našo Radiotelevizijo, pridobila bo tudi ona, ker bo lastništvo
               infrastrukture lahko operaterjem ponujala z nadomestilom za plačilo. Torej ker so
               učinki, ki so predvideni, pozitivni, bo Poslanska skupina DeSUS Predlog zakona o
               digitalni radiodifuziji tudi podprla.</p>
            </sp>
            <sp xml:id="SDZ4-Redna-32-2007-10-23.sp155">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SDS bo predstavil poslanec Danijel Krivec.
               Izvolite.</p>
            </sp>
            <sp xml:id="SDZ4-Redna-32-2007-10-23.sp156">

               <speaker>DANIJEL KRIVEC:</speaker>

               <p>Hvala predsedujoči. Spoštovani minister, kolegi! Sam predlog zakona o digitalni
               radiodifuziji ureja pogoje in način uvedbe digitalne radiodifuzije v Republiki
               Slovenije ter pogoje pravic in obveznosti povezane z digitalno radiodifuzijo. Uvaja
               spremembe pri upravljanju radiofrekvenčnega spektra in regulira postopen prehod z
               analogne na digitalno radiodifuzijo, katerega končni cilj preko obdobja dvojega
               oddajanja je ukinitev tehnološko zastarele in neoptimalne analogne radiodifuzije.
               Osrednje načelo, ki ga zakon zasleduje, je načelo kontinuitete oziroma dostopnosti
               radiodifuznega signala. Poleg tega je pomembno zagotavljanje postopnosti prehoda, ko
               je ponudnikom storitev in uporabnikom s pomočjo obdobij simultanega oddajanja tako v
               analogni kot tudi digitalni tehniki omogočeno postopno prilagajanje na oddajanje v
               digitalni tehniki. Naslednje načelo, ki mu zakon sledi, je zagotavljanje najmanj
               obstoječega okvira, pluralnosti medijev in raznovrstnosti programskih vsebin. Ker
               digitalna radiodifuzija omogoča večjo ponudbo le-teh na ožjem delu spektra, je
               navajanje predlagatelja, da je razširjena pluralnost omogočena tako kot raznovrstih
               vsebin, in to še v večji meri kot v dosedanji tehniki. Digitalna radiodifuzija
               omogoča večjo uporabljivost radiofrekvenčnega spektra. To povečuje možnost njegove
               uporabe za nove storitve ali pa povečano ponudbo sedanjih vsebin. Daje prostor novim
               in konvergenčnim tehnologijam brezžičnega prenosa, ki so temelj razvoja novih
               storitev, te pa lahko ustvarjajo dodano vrednost in višjo gospodarsko rast.</p>
               <p>Ob tem naj omenim, da bomo podprli tudi predlog amandmaja, ki ga imamo na mizi, s
               strani Poslanske skupine Zares, zato z vsemi argumenti, ki v celoti govorijo v prid
               Predlogu zakona o digitalni radiodifuziji, Poslanska skupina Slovenske demokratske
               stranke naveden predlog podpira.</p>
            </sp>
            <sp xml:id="SDZ4-Redna-32-2007-10-23.sp157">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Dušan Kumer bo podal stališče poslanske skupine SD. Izvolite. </p>
            </sp>
            <sp xml:id="SDZ4-Redna-32-2007-10-23.sp158">

               <speaker>DUŠAN KUMER:</speaker>

               <p>Hvala za besedo, gospod podpredsedujoči. Spoštovane sodelavke, minister, kolegice in
               kolegi! Predsedujoči podpredsednik, predsedujoči! Sem prav povedal sedaj?</p>
               <p>V Poslanski skupini Socialnih demokratov bomo podprli Predlog zakona o digitalni
               radiodifuziji, ob predpostavki in nekem minimalnem upanju, da bo predlagatelj
               upošteval nekatere dopolnitve, ki izhajajo iz predlaganega amandmaja. Sicer v
               Poslanski skupini Socialnih demokratov menimo, da se ni mogoče več izogniti
               čimprejšnji spremembi tehničnega načina distribucije radiodifuznega signala iz
               analognega v digitalnega. Kajti, če hočemo tehnološko slediti trendom, ki imajo za
               posledico večjo učinkovitost, zmanjševanje stroškov v prihodnje, predvsem pa večjo
               uporabljivost za vedno nove in nove storitve in vsebine, ki trkajo na vrat
               frekvenčnih pasov, potem lovimo zadnji vlak, pač živimo in bomo v prihodnje še bolj v
               brezno vseh mogočih informacij in podatkov in temu dejstvu je nujno potrebno
               prilagajati tudi tehnične zmožnosti. Zato se v Poslanski skupini Socialnih demokratov
               strinjamo z vladno odločitvijo, da sprejmemo poseben zakon in da ne dopolnjujemo
               Zakona o elektronskih komunikacij. Ob tem pa opozarjamo, da je sedaj tudi priložnost,
               da popravimo nekatere neenakosti med prebivalstvom, ki veljajo sedaj v času
               analognega signala. Zato v Poslanski skupini Socialnih demokratov podpiramo amandma
               Poslanske skupine Zares, ki predlaga, da mora operater multipleksa, ki je namenjen
               javni radioteleviziji, zagotoviti na dan uveljavitve tega zakona na posameznem
               geografskem območju 95% pokritost. Menimo, da če že izpostavljamo nove tehnične
               zmožnosti, potem si moramo postaviti višje cilje kot je sedanje stanje, ki je 90%. Če
               so že določena okolja sedaj prikrajšanja za tisto malo analognega signala, to ne
               pomeni, da morajo tudi v prihodnje biti prikrajšanja za digitalno radiodifuzijo.
               Skratka, glavni operater, ki bo tudi v prihodnje očitno Oddajniki in zveze in mora
               biti in je sposoben pokriti to do 95% teritorija oziroma 95% prebivalstva. Na ta
               način bi lahko prišli na svoj račun tudi vsi tisti prebivalci, ki danes ne morejo
               spremljati nekaterih vsebin, ki se jim je na primer odpovedala nacionalna televizija
               v zadnjem času, na primer ligi prvakov v nogometu, ker ima v zakupu ta program TV3,
               ki pokriva le 50% analognega signala, in podobno. Ko bo vzpostavljena digitalna
               radiodifuzija, se TV3 in vsi drugi operaterji več ne bodo mogli izgovarjati, da
               nimajo mreže, ampak bo preprosto lahko in bodo tudi lahko ob ustreznem plačilu
               plačali svoje gostovanje pri glavnem operaterju, se pravi Pri Oddajnikih in zvezah.
               In zato je pomembno, da imamo višji cilj, kot je sedanje stanje. To smo ne nazadnje
               tudi dolžni storiti za prebivalce te države, ki smo jih z dekretom prisilili, da
               plačujejo RTV davek, zato ker imajo električni števec, pa naj živijo v Ljubljani ali
               pa v Dragi ali Lazcu, to sta namreč dve vasi od Loškega Potoka proti hrvaški meji.
               Tudi tam plačujejo 11 evrov RTV davka kot v Ljubljani, gledanost pa je seveda
               radikalno okrnjena. Skratka, gre za to, da drugim operaterjem, ki imajo manjšo
               pokritost, damo možnost, da nekatere vsebine, programe, sam sem omenjal ligo prvakov
               v nogometu, posredujejo čim večjemu številu prebivalstva.</p>
               <p>Torej, v Poslanski skupini Socialnih demokratov bomo predlog zakona podprli. Pa samo
               še majhna osebna želja: mogoče bo država našla nek mehanizem, da bo poskrbela za
               subvencijo pri nakupu tistim gospodinjstvom, se pravi, široki potrošnji, ki
               eventualno po vzpostavitvi digitalnega signala ne bi mogli uporabljati svojih
               televizijskih ali radijskih sprejemnikov. Hvala lepa.</p>
            </sp>
            <sp xml:id="SDZ4-Redna-32-2007-10-23.sp159">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Slavinec bo predstavil stališče Poslanske skupine LDS.
               Izvolite.</p>
            </sp>
            <sp xml:id="SDZ4-Redna-32-2007-10-23.sp160">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani prisotni! Evropska unija na področju digitalizacije
               radia in televizije ni vodilna v svetu in tudi Slovenija ni med prvimi, zato je
               dobrodošel zakon, ki bo v naši državi pospešil prehod na digitalno radiodifuzijo in
               ustvaril tudi potrebno infrastrukturo. V Poslanskem klubu LDS se zato strinjamo, da
               se s posebnim zakonom uredi prehod z analognega oddajanja na digitalni signal. Zakon
               pa ne bi smel posegati na področje Zakona o elektronskih komunikacijah in na področje
               Zakona o medijih, kar pa za obravnavani predlog ne drži v celoti. Ker se o predlogu
               ni opravila splošna razprava, bi želel na tem mestu opozoriti na nekatere splošne
               pripombe, ki jih v Poslanskem klubu LDS imamo do zakonskega besedila.</p>
               <p>Najprej ocenjujemo, da bi moral zakon striktno zagotavljati nevtralnost tehnologij in
               regulirati samo najnujnejše ukrepe ter ustvarjati tržne pogoje, česa pa ta zakon ne
               omogoča povsem.</p>
               <p>Dalje, predlog zakona ne kaže jasne strategije, ne definira načina ali postopka
               prehoda, ni navodil, kako izpolniti geografske in tehnične zahteve, prav tako niso
               določene medsebojne finančne obveznosti posameznih akterjev, kar lahko vodi v
               diskriminacijo in monopol nekaterih.</p>
               <p>Iz zakonskega besedila ni mogoče jasno razbrati rokov in prehodnega obdobja, ali so
               le-ti nerealno postavljeni, roki namreč. Prav tako ni jasno definiran postopek
               prehoda, rok, do kdaj se prehod zaključi in kako bo po prehodu na digitalno
               radiodifuzijo. Zakon naj bi urejal prehodno obdobje, zato je po našem mnenju
               preuranjeno in neumestno načrtovanje nekaterih novih storitev, ki za enkrat v tem
               delu spektra niti niso dovoljene in usklajene na nivoju celotne Evropske unije in so
               hkrati tudi v neskladju z Zakonom o elektronskih komunikacijah. Prav tako je povsem
               neprimerno, v zakonu definirati in uporabljati določene standarde, saj bi moral zakon
               slediti načelu tehnološke nevtralnosti.</p>
               <p>Zanemarjen je tudi eden ključnih delov prehoda na digitalno radiodifuzijo, to je
               načrtovanje in izgradnja omrežij, tako v smislu časovne dinamike, kvalitete,
               prostorskega umeščanja, souporaba prostora in opreme. Sicer je temu namenjen velik
               del strategije prehoda, ki jo je sprejela Vlada lansko leto, vendar jo predlagatelj v
               predlog zakona ni vnesel in je ni upošteval.</p>
               <p>Predlog zakona tudi ne določa nobenih kriterijev, meril ali referenc za operaterje,
               ki si bodo želeli pridobiti frekvenco. Prav tako tudi niso definirani pogoji, niti
               kdo jih določa, na osnovi katerih se frekvence dodeljujejo, tako da tudi tukaj ostaja
               skrb glede diskriminacije.</p>
               <p>Ker gre pri predstavljenih stališčih predvsem za strokovna vprašanja, želimo v
               Poslanskem klubu LDS opozoriti še na dejstvi, ki se dotikata državljank in
               državljanov, ki bodo tudi nosili znatne finančne posledice tega prehoda. Po našem
               mnenju so ukrepi za spodbujanje prehoda popolnoma zgrešeni, saj se lahko kakršenkoli
               prihodki, ki iz tega naslova pojavijo šele po končanem prehodu na digitalno
               radiodifuzijo, takrat pa v bistvu ne bo več kaj spodbujati oziroma bodo kakršnekoli
               pomoči nezakonite, saj ne bodo več obstajali razlogi za dodeljevanje državnih
               pomoči.</p>
               <p>In še na koncu, pravice ponudnikov radijskih in televizijskih programov niso nikjer
               jasno definirane. Popolnoma so .../Opozorilni znak za konec razprave./... zanemarjeni
               uporabniki, poslušalci, gledalci, trgovci, serviserji in drugi. Prav tako opozarjamo,
               da moramo zviševati standard glede pokritosti in se pridružujemo 95% pokritosti
               Slovenije. Zaradi vsega tega bomo poslanci Poslanskega kluba LDS o predlogu zakona
               glasovali glede na izid glasovanj o vloženih dopolnilih.</p>
            </sp>
            <sp xml:id="SDZ4-Redna-32-2007-10-23.sp161">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Kolega Martin Mikolič pa bo predstavil stališče Poslanske skupine Nove Slovenije.</p>
               <p>Izvolite.</p>
            </sp>
            <sp xml:id="SDZ4-Redna-32-2007-10-23.sp162">

               <speaker>MARTIN MIKOLIČ:</speaker>

               <p>Hvala za besedo in lepo pozdravljeni.</p>
               <p>V Novi Sloveniji stojimo na stališču, da je Zakon o digitalni radiodifuziji ne samo
               potreben, ampak tudi nujen, če hočemo slediti tehnološkemu preskoku na področju
               radiodifuzije. Predvsem želimo v Novi Sloveniji opozoriti na nedostopna območja
               oziroma nepokrita - v Sloveniji danes, ko imamo tako imenovano digitalno tehniko.
               Vemo, da sosednje države, kot sta Italija in Avstrija, že oddajata v digitalni
               tehniki, usmeritev Evrope pa je, da se do leta 2012 v celoti zaključi oddajanje v
               analogni tehniki. Dejstvo je, da mora pri prehodu z analogne na digitalno
               radiodifuzijo ključno vlogo prevzeti gospodarstvo. Vendar mora v prehodni fazi
               prevzeti osrednji položaj tudi država, ki mora z ustrezno regulacijo v terminskem in
               vsebinskem smislu vzpostaviti temelje za hiter in učinkovit prehod. Zaradi tega je
               tudi Ministrstvo za gospodarstvo pripravilo ta zakon. Pomembno je, da bo vsak
               državljan pri prehodu iz analogne v digitalno radiodifuzijo pridobil tako na
               izboljšanju kakovosti slike oziroma zvoka kot tudi na večjem številu kanalov, ki jih
               bo lahko gledal. Hkrati to pomeni poenotenje tehnologij interneta in digitalne
               televizije, odpirajo pa se tudi nove tehnološke možnosti, kot so interaktivnost,
               televizija visoke ločljivosti, mobilna televizija in podobno.</p>
               <p>V Novi Sloveniji zakon podpiramo, saj pričakujemo, da bo z njim storjen korak naprej,
               novo tehnologijo, ki bo v korist slehernemu državljanu. Hvala.</p>
            </sp>
            <sp xml:id="SDZ4-Redna-32-2007-10-23.sp163">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Kristijan Janc bo podal stališče poslanske skupine SLS. Izvolite.
            </p>
            </sp>
            <sp xml:id="SDZ4-Redna-32-2007-10-23.sp164">

               <speaker>KRISTIJAN JANC:</speaker>

               <p>Hvala lepa, predsedujoči, predstavniki Vlade, kolegice in kolegi! Informacijski in
               tehnološki razvoj prinaša pomembne spremembe na področju interneta, telekomunikacij,
               televizij in drugje. Eno od tako razvijajočih se področij je tudi razvoj digitalne
               radiodifuzije, ki nadomešča klasično oziroma analogno radiodifuzijo. Predlog zakona o
               digitalni radiodifuziji ima glavni cilj povečano uporabljivost radiofrekvenčnega
               spektra, ki je nujno za izkoriščanje prednosti novih tehnologij. Seveda je sama
               digitalna radiodifuzija končni cilj, v vmesnem obdobju pa mora poleg nje še naprej
               normalno delovati tudi analogna. Načelo kontinuitete in postopnosti prehoda je zelo
               pomembno tako z vidika ponudnikov kot zlasti z vidika uporabnikov. Uporabniku je
               namreč nujno omogočiti nemoten prehod na novi sistem, ki pa bo po popolni
               implementaciji mogoče široko paleto dodatnih storitev, ki jih analogna radiodifuzija
               ne omogoča. Nova tehnologija prinaša tudi možnosti za še večjo pluralnost medijev,
               kar je dobrodošlo. Poleg tega prehod na digitalno tehnologijo prinaša dolgoročno
               znižanje stroškov za upravljavce radiodifuznih omrežij. Predlagani zakon je usklajen
               tudi z evropsko zakonodajo, ki predvsem področje elektronskih komunikacij podrobno
               ureja. Zato je zakon tudi terminološko usklajen z zakonom o elektronskih
               komunikacijah, ki se bo, kot je zakon o medijih, še naprej uporabljal. Zakon o
               digitalni difuziji pravzaprav ureja to specifično področje. Da je ureditev tega
               področja v posebnem zakonu in ne v zakonu o elektronskih komunikacijah, pa je po
               našem mnenju smiselno in dobro, predvsem z vidika preglednosti zakona. Amandma k 29.
               členu Poslanske skupine Zares se nam zdi smisel, zato ga bomo tudi mi podprli. Upamo
               pa tudi, da bodo čim prej te kvalitetne storitve po Sloveniji pokrile tudi tiste črne
               lise, ki še ostajajo, in vsem uporabnikom omogočili čim bolj kvaliteten dostop do teh
               storitev, ki so na področju Republike Slovenije.</p>
               <p>V Poslanski skupini Slovenske ljudske stranke menimo, da je predlagani zakon
               ustrezen, in ga bomo tudi podprli. Upamo, da bo tudi ta sprejem zakona omogočil
               oziroma pospešil uvedbo in uporabo novih storitev, ki omogoča digitalna radiofuzija.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp165">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Pavel Gantar nam bo predstavil stališče Poslanske skupine
               Zares.</p>
            </sp>
            <sp xml:id="SDZ4-Redna-32-2007-10-23.sp166">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Na začetku predstavitve stališča Poslanske skupine
               Zares naj povem, da ne gre za čisto tehnični zakon, da ima celo vrsto vsebinskih in
               družbenih implikacij, tudi implikacij za gledanje, spremembo obnašanja, ki se bo
               zgodilo pri gledalcih in tako naprej. Digitalna, v primerjavi z analogno,
               radiodifuzijo pomeni velike spremembe tako na strani proizvajalcev vsebin,
               operaterjev omrežij kot tudi na strani uporabnikov, predvsem na strani uporabnikov
               naj omenim, da bodo to spremembo občutili tako, da si bodo morali nabaviti ali nove
               TV sprejemnike ali pa dokupiti tako imenovane adaptarje oziroma set top bokse, o tem
               nekoliko pozneje.</p>
               <p>Sam ob tem zakonu ocenjujem, da je prav, da je Vlada pripravila poseben zakon in da
               se ni odločila za amandmiranje zakona o elektronskih komunikacijah. Vsebina je
               pomembna, vsebina je obsežna in prav je, da najde svoje mesto v tem posebnem zakonu.
               Predlagatelj stoji na stališču, da je v odnosu do zakona o medijih, pa tudi do zakona
               o RTV Slovenija ta zakon popolnoma tehnološko nevtralen in da se ta področja med
               seboj ne dotikajo. Da ta zakon, ki ureja distribucijo in druge stvari v zvezi z
               digitalno radiodifuzijo, nima nobene zveze z vsebino. To bo težko držalo, kar bomo
               videli v nadaljevanju, ker prihaja do te veliko konvergencije medijev, vsebin,
               tehnologij in bi bilo potrebno na nekih mestih, če smem tako reči, "seštrikati"
               skupaj določbe teh zakonov. Mi smo v nekaterih amandmajih Poslanske skupine Zares to
               poskušali. Nisem prepričan, če pri vseh primerih najbolj dobro ali natančno, vendar
               pri tem nismo uspeli, ti amandmaji so bili zavrnjeni. Določeni problemi bodo v
               prihodnosti zanesljivo nastajali. Kot sem že omenil, smo pri obravnavi tega zakona
               vložili nekaj amandmajev. Predlagali smo, na primer, dopolnitev 2. člena, ki naj bi
               jasno navedel, da namen zakona ni samo učinkovita raba radiofrekvenčnega spektra,
               ampak je namen zakona predvsem, da zagotovi hiter in učinkovit prehod na digitalno
               radiodifuzijo. Ta zakon v 80% govori o prehodu z analogne na digitalno radiodifuzijo
               in znotraj tega je samo po sebi umevno, da že sam ta prehod omogoča bolj učinkovito,
               bolj racionalno rabo frekvenc, saj sprošča ta prostor in omogoča celo na eni
               frekvenci oddajanje bistveno več vsebin.</p>
               <p>Drugi pomemben amandma, ki je bil zavrnjen in ga naj omenim, je bil amandma, ki smo
               ga predlagali k 11. členu, ki govori, da kadar je operater multipleksa tudi ponudnik
               vsebin, mora dejavnost operaterja multipleksa zagotavljati v pravno samostojni družbi
               ali voditi ločene evidence. Seveda je določba tega zakona popolnoma pravilna, na
               mestu, izhaja neposredno iz direktive. Toda v naši praksi, jasno, se to nanaša
               najprej in predvsem na našo Radiotelevizija Slovenija in njeno enoto Oddajniki in
               zveze. Oddajniki in zveze bodo prvi operater multipleksa in zato bodo morali to
               dejavnost ali voditi ločeno v pravni samostojni družbi ali pa z ločenim
               knjigovodstvom oziroma evidencami. Mi smo predlagali samo to, da bi, ko bo šlo za
               izločitev v pravno samostojno družbo, se pravi, da bi ustanovili svoje podjetje, to
               naredili na podlagi zakona, preprosto zato, ker mislimo, da je prav, da ima Državni
               zbor besedo pri tem. Sicer pa smo zato, ker ni bil sprejet naš amandma, dejansko
               Vladi omogočili, da sama odloči o tem, v kakšno pravno samostojno družbo bodo
               izločili Oddajnike in zveze, če se bodo tako odločili; jaz ne pravim, da se bodo,
               toda če se bodo, bodo pri tem samostojni. Sam in naša poslanska skupina menimo, da bi
               se o tem morali dogovoriti v Državnem zboru s posebnim zakonom.</p>
               <p>Več o drugih zadevah bi povedal ob obravnavi amandmaja. Zdaj pa povem, da bomo ta
               zakon podprli, odvisno tudi glede na usodo tega amandmaja. Hvala lepa.</p>
            </sp>
            <sp xml:id="SDZ4-Redna-32-2007-10-23.sp167">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s predstavitvijo stališč posameznih poslanskih
               skupin.</p>
               <p>Prehajamo na razpravo o členu in vloženem amandmaju, ki je na vašem listu datiran na
               dan 22.10.2007. Torej, v razpravo dajem 29. člen in amandma Poslanske skupine Zares.
               Po ustaljenem postopku odpiram čas za prijave. Izvolite, prosim. Imamo dva
               prijavljena razpravljavca in na koncu še minister. Besedo pa ima poslanec Pavel
               Gantar. Izvolite.</p>
            </sp>
            <sp xml:id="SDZ4-Redna-32-2007-10-23.sp168">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Zelo na kratko. Kot je bilo že rečeno, minister je
               uvodoma omenil, da je bil ta amandma usklajevan z direktoratom za elektronske
               komunikacije, dejansko navezuje na razpravo o tem, ali bi ob prehodu na digitalno
               radiodifuzijo omogočili tudi večjo pokritost. Sedanji Zakon o RTV-ju omogoča, zahteva
               90% pokritost, s tem pa bi omogočili v končni instanci 95% pokritost. Pomembno bi
               bilo vedeti, da če tega ne bomo določili zdaj, se to nikoli ne bo zgodilo. In ta
               amandma, tako kot je napisan, omogoča to, da se ta pokritost poveča, sami pa vemo, da
               je v razmerah, kot je v Sloveniji komercialna pokritost mogoče 50%, 60%, vse drugo bi
               pa bili potem stroški za operaterje multipleska. Vsekakor bo to omogočilo temu prvemu
               operaterju multipleksa, da bo pokril večji delež prebivalstva in terena, hkrati pa bo
               zaradi narave digitalne televizije omogočeno, da bodo na tem multiplesku predvajani
               tudi programi komercialnih televizij, če se bodo tako odločili, mogoče se bodo celo
               morali, ki imajo zdaj programe, ki so zanimivi za prebivalstvo, pa jih ne morejo
               gledati, kot je, recimo, že omenjena liga prvakov in podobno.</p>
               <p>Zato bomo podprli ta amandma in pričakujem, da bodo tudi drugi v skladu z mnenjem
               ministra to podprli. Sam bi pa vseeno ob tem amandmaju rekel nekaj, kar nisem mogel
               prej reči. Namreč verjamem, da je smiselno prebrati strategijo o digitalnem prehodu,
               ki jo je ministrstvo oziroma Vlada izdala lansko leto. To je ta dokument. Treba je
               vedeti to, da v tej strategiji je Vlada odločila, da gre pri tehniki kompresije pri
               kodiranju video signala na mpeg4, zdaj ne govoril kaj je to mpeg4, kar v načelu je
               pravilna odločitev. Saj jaz mislim, da je pravilna odločitev. Pomeni pa nekaj zadreg.
               Vsi dosedanji operaterji digitalne radiodifuzije v okolici nas oddajajo na mpeg2. Se
               pravi nižja ločljivost oziroma nižje kompresije. Kar pomeni, da bi že danes morali
               zelo jasno obveščati ljudi, da bodo morali, če bodo hoteli sprejemati ta naš signal s
               tega operaterja multipleksa slovenskega prvega, imeti vse te bokse oziroma televizije
               na mpeg4, kajti kompatibilnost navzdol je mogoča. Z mpeg4. Vse te boxe boste lahko
               gledali z mpeg2. Z mpeg2 vse te boxe pa ne boste mogli gledati NPK4.</p>
               <p>In danes ljudje kupujejo MPEG22, prvič, ker jim to omogočajo kabelski operaterji,
               drugič, ker je avstrijska televizija, italijanska televizija na mpeg2. In na
               avstrijskem teče samo en del poskus na mpeg4. Zato bi danes morali povedati ljudem,
               da je mpeg4 tisti standard, ki bo veljal. Vsaj tako vidim v tej strategiji. Ker sicer
               ljudje danes kupujejo vse te boxe mpeg-2 in ga bodo morali čez dve leti zamenjati. To
               je seveda draga investicija. Mpeg-2 Set Top Boxe stane danes tudi 20 evrov in tako
               naprej. Medtem ko je mpeg-4 set boxov zelo malo, cene pa so okrog 400 evrov. Jaz
               mislim, da se bo ponudba povečala, da se bo cena znižala, ampak bo še vedno občutna.
               In na to je treba opozoriti kot ministrstvo. Tudi nek dogovor bi moral biti z
               operaterji, ker sicer bo nejevolja, ki jo bo resda trpela prihodnja vlada.</p>
               <p>Zato sem toliko v skrbeh. To nejevoljo bo trpela volja. In na to je treba opozoriti
               že danes, ker bo sicer veliko problemov. Sam bi si seveda tudi želel - to bom še
               rekel - da bi bile spodbude bolj utemeljene, da bi jih bilo več. Te spodbude ki so
               zdaj, se bodo nanašale samo na pomoč pri nakupu Set Top boxa za tiste naročnike, ki
               so oproščeni plačila naročnine in to je malo.</p>
               <p>Mislim pa, da bi ta krog moral biti večji. Še posebej, če bo seveda tako, kot razumem
               strategijo, zadeva tekla od začetka na mpeg-4 s tehniko komresije mpeg-4, kar pomeni
               seveda razmeroma visoke stroške.</p>
               <p>Ampak še enkrat bi rad poudaril, jaz ne nasprotujem odločitvi, da je se je šlo na
               mpeg-4. Sploh ne. Ampak mislim, da bo ta prehod z vidika uporabnikov bistveno bolj
               zahteven in seveda tudi jasno z vidika operaterjev glede stroškov. Na nek način bomo
               testirali to tehnologijo tudi za širše okolje. Tudi za potrebe Evrope, če smem tako
               reči.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp169">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>K besedi pa je prijavljen poslanec Mitja Slavine. Izvolite.</p>
            </sp>
            <sp xml:id="SDZ4-Redna-32-2007-10-23.sp170">

               <speaker>DR. MITJA SLAVINEC:</speaker>

               <p>Hvala lepa za besedo.</p>
               <p>Tudi sam podpiram vložen amandma in se pridružujem mnenju, da v kolikor ne bomo sedaj
               s tem zakonom poskrbeli za res čim širšo pokritost Republike Slovenije s signalom,
               potem bodo določena območja. Že prej smo slišali, dve vasi, ki imata okrnjeno
               gledanost, in še mnoga druga enostavno zapostavljena. Enostavno tam te pokritosti ne
               bo nikoli.</p>
               <p>In v potrditev tega oziroma v dodatno argumentacijo navajam še to, da 95% pokritost
               prebivalstva ne pomeni tudi 95% pokritosti ozemlja Republike Slovenije in je zato to
               pokritost toliko lažje doseči, saj so območja, ki so zelo redko naseljena. In če
               torej primerjamo, to je na relativno velikih območjih teh 5% ljudi tako, da je 95%
               pokritost Republike Slovenije možen cilj, realen cilj. Predlagam, da si ga zastavimo,
               kot tega za katerega se splača odločiti. In na ta način omogočimo tudi tem, ki že do
               sedaj - kajti dejstva so ta, da tisti, ki so sedaj bili prikrajšani z gledanostjo in
               pokritostjo, bodo verjetno tudi pri digitalni radiodifuziji izpadli - da jim vsaj še
               nekaterim omogočimo. Teh nekaterih je mimogrede 100 tisoč. S to spremembo, da se bomo
               lažje predstavljali, povečamo gledanost za 5%. To je 100 tisoč državljank in
               državljanov Republike Slovenije. To je pomembna številka. Zato predlagam, da ta
               amandma podpremo. Še toliko bolj kot rečeno, to ne pomeni tudi toliko večjih
               stroškov, ampak bo končen cilj res opravičil to odločitev. Hvala.</p>
            </sp>
            <sp xml:id="SDZ4-Redna-32-2007-10-23.sp171">

               <speaker>PODPREDSEDNIK SAŠO PEČE:</speaker>

               <p>Hvala vam. Preden dam besedo ministru, še kolega Dušan Kumer. Izvolite.</p>
            </sp>
            <sp xml:id="SDZ4-Redna-32-2007-10-23.sp172">

               <speaker>DUŠAN KUMER:</speaker>

               <p>Hvala za besedo, gospod predsedujoči. Spoštovani minister! Še enkrat se oglašam in še
               enkrat bi podprl ta amandma, ki ga je vložila Poslanska skupina Zares. Namreč sedaj
               je priložnost, ko spreminjamo tehnološko, je ena od takih niš, kjer se da narediti
               kakšen korak naprej in stvar nadgraditi.</p>
               <p>Tako, da upam, da bo tudi predlagatelj to našo izraženo neko večinsko voljo tukaj
               sprejel. Tisto, kar sem pa hotel ob tej priložnosti pa še reči, pa s sprejemom samega
               tega zakona, pa tako, kot je danes že bilo rečeno, se bodo odprle nekatere druge
               posledice uveljavitve tega zakona.</p>
               <p>Tako, da mislim, da predlagatelja v bližnji prihodnosti čaka interdisciplinarna
               uskladitev vsaj štirih zakonov. In sicer tega zakona, ki ga danes sprejemamo, Zakona
               o RTV, Zakona o elektronskih komunikacijah in nenazadnje tudi Zakona o medijih. Vse
               stvari in vsebine se prepletajo. Tukaj bo treba stvari uskladiti. In čisto na koncu
               še mogoče sugestija ali pa taka želja, ki sem jo prej že rekel, ko je kolega Gantar
               govoril o teh "boksih" oziroma adapterjih. Mogoče ne bi bilo slabo, da bi
               predlagatelj zakona naslednje leto in pol pogruntal zadeve, ko je pogruntal ob tem,
               ko smo prešli s tolarja na evro in so vsi državljani dobili računalnike. Tako mogoče
               boste kot država in predlagatelj reskirali tistih 20, 30 evrov in bomo vsi dobili
               adapterje iz analogne v digitalno tehniko. Hvala lepa.</p>
            </sp>
            <sp xml:id="SDZ4-Redna-32-2007-10-23.sp173">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In k besedi vabim še ministra. Izvolite, prosim.</p>
            </sp>
            <sp xml:id="SDZ4-Redna-32-2007-10-23.sp174">

               <speaker>MAG. ANDREJ VIZJAK:</speaker>

               <p>Hvala lepa. Najprej pri koncu. Zakon je usklajen z Zakonom o elektronskih
               komunikacijah in Zakonom o medijih. In je specialen predpis. Torej potreben dodatne
               uskladitve. Mi nismo predlagali nekaj, kar ne bi bilo usklajeno z veljavnim
               obstoječim pravnim redom, ampak se fokusiramo na rešitev tega posebnega vprašanja, ki
               je vezano na neko obdobje.</p>
               <p>To ni sistemski predpis, ki bi urejal - ne vem - radiodifuzijo kar tako. Ampak ureja
               prehod na njo. Zato smo se skoncentrirali na učinkovit in tudi kar se da ekonomičen
               prehod. To se mi zdi zelo pomembno in potrebno poudariti. Res je, da sprostitev
               frekvenčnega pasu ponuja obilo možnosti za gospodarski razvoj. Vendar, da pridem o do
               te sprostitve, je potrebno speljati proceduro, ki bo kar se da hitra in na drug način
               in ne bo prizadela tistih ključnih gospodarskih subjektov, ki se danes s tem
               ukvarjajo, in slehernega uporabnika.</p>
               <p>Torej, v tem smislu so te rešitve in v tem smislu so tudi določene podpore socialno
               šibkim. Predvsem v smeri, da tisti, ki so najbolj ranljiv del družbe, pri tem
               postopku niso prizadeti. To je ena stvar.</p>
               <p>Druga stvar je glede amandmaja. Jaz sem uvodoma povedal, da ga podpiramo. Mislimo, da
               je dober, da pokriva neko potrebno področje. In zato tudi pričakujem, da ga bo
               parlament izglasoval. Vendar smo v uvodnih predstavitvah naleteli na celo kopico
               nekih pobud in predlogov, ki so bili že izpostavljeni v okviru parlamentarne
               procedure na odboru. Odbor je te določene amandmaje zavrnil. Nekaj jih je upošteval.
               Ne bi ponavljal razlogov, zakaj se je to zgodilo na odboru. Kar je bilo, seveda,
               smisel in namen odbora, da se s tem ukvarja. Torej, želim samo zaključiti s tem, da
               vidimo dolgoročno od tega prehoda eno precejšnjo korist za vse.</p>
               <p>V strategiji smo opredelili tudi nekatere tehnične parametre, ki se jih z zakonom ne
               dotikamo. Nobena strategija ni večna. Je tudi plod nenazadnje nekih novih tehnoloških
               in tudi razvojnih spoznanj.</p>
               <p>Lahko, da bomo pri tehničnih rešitvah tudi vizavi obstoječega okolja, kamor smo vpeti
               v sosednjih državah, in podobno upoštevali kakšne bolj kompatibilne, sodobnejše
               prijeme. Ne zavračam tega. Takrat, v tistem trenutku, ko smo strategijo kot podlago
               tudi za ta zakon naredili je tisto se kazalo kot najbolj optimalno. Je pa res, da je
               tudi ta odločitev soočena lahko z dilemami, ki ste jih v razpravi izpostavili.</p>
               <p>Torej, mislimo, da gre za dobro pripravljen zakon, ki se bo še nadgradil s tem
               predlaganim amandmajem, in ga podpiramo.</p>
            </sp>
            <sp xml:id="SDZ4-Redna-32-2007-10-23.sp175">

               <speaker>PODPREDSEDNIK SAŠO PEČE:</speaker>

               <p>Hvala lepa. S tem zaključujem razpravo. Kolega Pavel Gantar, predstavnik Vlade
               oziroma minister je povedal, da vaš amandma podpira. Poslanske skupine so povedale,
               da vaš amandma podpirajo. Jaz predlagam, da zaključimo razpravo glede na to, da se
               vsi strinjamo z vsem. Hvala lepa.</p>
            </sp>
            <sp xml:id="SDZ4-Redna-32-2007-10-23.sp176">

               <speaker>DR. PAVEL GANTAR:</speaker>

               <p>Gospod predsednik, jaz imam pravico, da bi govoril. Ne vem, če vsi rečete, da je
               boljše da ne govorim, ni problema. Nismo imeli nobene razprave o teh zadevah. Jaz
               mislim, da je zadeva bolj, ampak se odpovedujem temu. Mislim, da....</p>
            </sp>
            <sp xml:id="SDZ4-Redna-32-2007-10-23.sp177">

               <speaker>PODPREDSEDNIK SAŠO PEČE:</speaker>

               <p>Kolega Pavel Gantar, govorimo izključno o....</p>
            </sp>
            <sp xml:id="SDZ4-Redna-32-2007-10-23.sp178">

               <speaker>DR. PAVEL GANTAR:</speaker>

               <p>... čeprav imam pravico ...</p>
            </sp>
            <sp xml:id="SDZ4-Redna-32-2007-10-23.sp179">

               <speaker>PODPREDSEDNIK SAŠO PEČE:</speaker>

               <p>.... 29. členu in o amandmaju. Samo to pravico imate in ...</p>
            </sp>
            <sp xml:id="SDZ4-Redna-32-2007-10-23.sp180">

               <speaker>DR. PAVEL GANTAR:</speaker>

               <p>... se pravi, imam pravico razpravljati...</p>
            </sp>
            <sp xml:id="SDZ4-Redna-32-2007-10-23.sp181">

               <speaker>PODPREDSEDNIK SAŠO PEČE:</speaker>

               <p>... samo to pravico vam bom dovolil.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj pol ure po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O PODPORNEM OKOLJU ZA PODJETNIŠTVO.</title>
               </p>
               <p>Seznanjam vas, da imamo za to točko predvidenih 50 minut razprave. Predlog zakona je
               v obravnavo zboru predložila Vlada Republike Slovenije. Zato besedo dajem
               predstavniku Vlade za dopolnilno obrazložitev predloga zakona. Gospod minister Andrej
               Vizjak, izvolite.</p>
            </sp>
            <sp xml:id="SDZ4-Redna-32-2007-10-23.sp182">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci, spoštovani podpredsednik! Tretji zakon, ki ga je v
               proceduro predlagalo Ministrstvo za gospodarstvo danes in je po moji oceni tudi zelo
               pomemben zakon, ki sistematično pregledno ureja podporno okolje za podjetništvo.</p>
               <p>Vsem skupaj je cilj, da naredimo poslovno okolje v Sloveniji konkurenčno. K temu
               lahko pomembno prispeva tudi ta zakon.</p>
               <p>Zakon opredeljuje podjetniško, inovativno in finančno okolje, ki preko svojih
               mehanizmov ustvarjajo učinkovito podporno okolje ter rešujejo konkretne probleme
               predvsem malih in srednje velikih podjetij.</p>
               <p>V podjetniškem okolju se na nacionalni ravni oblikujejo razvojne naloge in programi
               za razvoj podjetništva. Na lokalni, regionalni ravni in na ravni bodočih pokrajin pa
               se s sodobnim konceptom "Vse na enem mestu" zagotavljajo podporne storitve
               potencialnim podjetnikom, delujočim podjetjem in raznim oblikam sodelovanja in
               povezovanja podjetij. Podjetniško in inovativno okolje koordinira Javna agencija za
               podjetništvo in tuje investicije, izvajajo pa subjekti podjetniškega in inovativnega
               okolja. Podjetniško okolje opredeljuje naloge in programe za oblikovanje
               podjetniškega okolja ter naloge in programe na lokalni in regionalni ravni preko
               subjektov.</p>
               <p>Pri finančnem okolju zakon ohranja rešitve, ki jih je potrjevala že prejšnja
               zakonodaja. Te rešitve omogočajo sodobne oblike financiranja preko skladov tveganega
               kapitala ter finančnega zakupa in tudi drugih oblik financiranja. Bistvo zakona je
               torej, da omogoča sodobno delitev nalog med Ministrstvom za gospodarstvo ter
               izvajalskimi institucijami tako na nacionalni ravni kot tudi lokalni in regionalni
               ravni. Tako bo prav gotovo imel zakon pozitivne učinke za nadaljnji razvoj
               podjetništva v Sloveniji.</p>
               <p>Še enkrat želim poudariti, da je Ministrstvo za gospodarstvo in tudi Vlada oblikovala
               izjemno jasen koncept in tudi instrumente za izboljšanje konkurenčnosti gospodarskih
               subjektov v Sloveniji.</p>
               <p>Imamo program spodbujanja podjetništva in konkurenčnosti za naslednje sedemletno
               obdobje. V njem so opredeljeni številni ukrepi, ki na eni strani zagotavljajo večjo
               promocijo podjetništva in želijo zagotoviti večjo podjetno aktivnost Slovenk in
               Slovencev.</p>
               <p>Po drugi strani želijo s finančnimi mehanizmi nadgraditi obstoječe inštrumente
               podpore dobrim inovativnim razvojnim projektom vseh vrst podjetij. Želi torej ta
               program nadgraditi inovativnost in spodbuja povezovanje razvojno raziskovalne sfere s
               slovenskim gospodarstvom. Zato so tudi številni ukrepi.</p>
               <p>In četrto. Želi z neposrednimi spodbudami nadgraditi tehnološko opremljenost
               slovenskih malih in srednje velikih podjetij kakor tudi sicer podjetij. Ta program je
               zelo jasno sporočilo, zelo jasno videnje te Vlade, kako in kje vidi dodatne
               priložnosti in kaj podpira v smeri zagotavljanja večje konkurenčnosti gospodarstva.
               Seveda pa učinkovita uresničitev tega programa ne gre brez podpornih izvajalskih
               inštitucij. In prav to podporno okolje je srčika, je bistvo tega zakona, ki govori o
               podpornem okolju za podjetništvo. In je sistematičen in pregleden način delitve
               pristojnosti med inštitucijami in cilja v učinkovitost le-teh.</p>
            </sp>
            <sp xml:id="SDZ4-Redna-32-2007-10-23.sp183">

               <speaker>PODPREDSEDNIK SAŠO PEČE:</speaker>

               <p>Hvala lepa. V okviru zakonodajnega postopka je predlog zakona obravnaval Odbor za
               gospodarstvo kot matično delovno telo. Prosim predsednika odbora gospoda Ferija
               Horvata, da nas tudi tokrat seznani z ugotovitvami odbora. Izvolite.</p>
            </sp>
            <sp xml:id="SDZ4-Redna-32-2007-10-23.sp184">

               <speaker>FRANC (FERI) HORVAT:</speaker>

               <p>Hvala za besedo, podpredsednik. Spoštovani minister s sodelavcem, kolegice in kolegi!
               Odbor za gospodarstvo je kot matično delovno telo obravnaval Predlog zakona o podpori
               okolja za podjetništvo, ki ga je Državnemu zboru predložila Vlada v obravnavo in
               sprejem. Seji so prisostvovali predstavniki Vlade, Ministrstvo za gospodarstvo,
               Zakonodajno-pravne službe Državnega zbora, Obrtne zbornice in Gospodarske
               zbornice.</p>
               <p>Člani odbora so bili seznanjeni z mnenjem Zakonodajno-pravne službe, amandmaji
               koalicijskih strank in amandmajem Poslanske skupine DeSUS povzeti po predlogu
               Gospodarske zbornice ter s pripombo Kmetijsko-gozdarske zbornice in še nekaterimi
               drugimi predlogi za amandmaje.</p>
               <p>Predstavnik predlagatelja je predstavil temeljne cilje in argumente za takšne
               rešitve, kot jih imamo v predlogu zakona. Pravkar smo jih slišali direktno od
               ministra. Zato tega ne bom ponavljal. Povedal bi le to, da je bil predlog zakona
               deležen splošne podpore. Mislim, da to lahko rečem v imenu vseh članov Odbora za
               gospodarstvo kot tudi prisotnih predstavnikov gospodarstva obeh zbornic. Večji del
               ali pa nekaj razprave je bilo posvečene vlogi predstavnikov gospodarstva ter predvsem
               obeh zbornic, obrtne in gospodarske, v aktivnostih in organizacijah, ki so določene
               za izvajanje tega programa spodbujanja podjetništva. Vendar odgovor Vlade je bil, da
               je to že pravzaprav v celoti ali pa v veliki meri zagotovljeno v drugih zakonih,
               predvsem zakonih, ki urejajo poslovanje posameznih organizacij, in da ni potrebno
               tega še dodatno urejati oziroma opisovati v teh zakonih.</p>
               <p>Sprejeti amandmaji so vgrajeni v dopolnjen predlog zakona in so se sestavni del
               poročila, ki ga imate pred sabo.</p>
            </sp>
            <sp xml:id="SDZ4-Redna-32-2007-10-23.sp185">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na predstavitev stališč poslanskih skupin. Kolega Vili Rezman
               bo predstavil stališče Poslanske skupine DeSUS. Izvolite.</p>
            </sp>
            <sp xml:id="SDZ4-Redna-32-2007-10-23.sp186">

               <speaker>VILI REZMAN:</speaker>

               <p>Hvala lepa. No, ko se danes oziramo okrog, bi težko našli kje koga, ki ne bi bodisi
               na strokovni, znanstveni ali na čisto pragmatični ravni podpiral hitrejšega razvoja
               malih in srednjih podjetij, bodisi da gre za naše, domače okolje, bodisi da gre za
               mednarodna obzorja. Vendar pa kljub temu ugotavljamo, da uspehi niso premosorazmerni
               deklaracijam, ki zadevajo to področje. Pri nas se je Ministrstvo za gospodarstvo
               odločilo napraviti korak naprej k temu. Torej korak k nadgradnji tega, kar poznamo že
               tudi doslej. Najbrž je zelo različno, če bi napravili ustrezne analize, možno opaziti
               razvoj malega in srednjega podjetništva na različnih sektorjih, bodisi da gre za
               industrijski, bodisi da gre za živilski, bodisi da gre za turistični ali kakšen drug
               sektor.</p>
               <p>Vendar bi bilo treba spodbujati po vsem gospodarskem prostoru razvoj malih in
               srednjih podjetij. In temu primerno se ponuja nadgradnja podpornega okolja za razvoj
               podjetništva. Potreben je nov ali dograjen institucionalen okvir, novo podporno
               okolje, ki ga iščemo tako v organizacijski shemi kot v institucijah, v regulativi, v
               zakonodajno-pravnem okviru, ki mora vse to spremljati, pa seveda tudi v uspešnem
               zagotavljanju sredstev, brez katerih se ne da v stvarnosti razvijati podjetništva.
               Ker bo šlo za pomembna sredstva, za pomembne podpore, pa je najbrž zelo prav, da
               podpremo tudi tista določila, ki govore o spremljanju in nadzoru smotrnosti,
               učinkovitosti, ekonomičnosti rabe dodeljenih sredstev ali kakšnih drugih spodbud.
               Podporni okvir za podjetništvo je pravzaprav nastajal že pred desetletjem in pol.
               Takrat je bila tudi pripravljena zakonodaja in naj spomnimo, da smo takrat imeli tudi
               neko hišo v Mariboru, v kateri je bilo - če se prav spomnim, ministrstvo z naslovom
               Ministrstvo za malo gospodarstvo in turizem. No, tega že dolgo nimamo več. Dobili smo
               institucionalne nadomestke za to. Upamo, da bodo ti institucionalni okviri, ki jih
               sedaj poznamo, pač tudi ustrezno pospeševali področja, o katerih govorimo.</p>
               <p>Okolje za podporo razvijamo in ga nadgrajujemo tako, da najprej pripravljamo ustrezno
               zakonodajno pravno okolje, da zagotavljamo subjekte izvajanja tega podpornega okolja,
               da s programom ukrepov in z ustreznimi finančnimi spodbudami spremljamo to, kar si
               zapisujemo v tako rekoč vse naše strateške in druge dokumente in da vzpodbujamo in
               vpeljujemo tudi nekatere inštrumente, ki so tako rekoč še novost, tako je mezanin
               kapital neka novost v našem okolju. Tako je neka novost v našem okolju tudi tvegani
               kapital, ki se bo zbiral v okviru družb tveganega kapitala.</p>
               <p>Vsi ti ukrepi sami po sebi zagotovo ne bodo dovolj. Mi vemo, da se to mora tudi v
               splošnem okolju nekako usesti. Ampak to splošno okolje morebiti ni najbolj
               naklonjeno. Podjetniške tradicije prav posebej razvite na tem področju pri nas
               nimamo.</p>
               <p>Socialno okolje in delovno pravno okolje tudi ni takšno, da bi bilo vzpodbudno za
               razvoj podjetništva. Podjetniška kultura pri nas je tudi bolj rudimentarna kot ne in
               bo treba še dolga leta, da bomo prišli na raven, ki si jo želimo. Tudi drugi širši
               pravni okvir bo potrebno najbrž še kaj spreminjati in pri tem omenjam samo davčne
               spodbude oziroma olajšave in spremembe na področju plačilnega prometa ali drugače
               povedano finančne discipline.</p>
               <p>Zakon mi sicer podpiramo v Poslanski skupini DeSUS. Imeli pa smo že na odboru nekaj
               pomislekov. Nekaj predlogov, ki so jih pripravili v Gospodarski in Obrtni zbornici
               smo neuspešno podpirali. Je pa najbrž to slabo. Namreč to, da ni bilo to podprto.
               Kajti slabo je če v parlamentu sprejemamo zakonodajo, ki govori o podjetništvu mimo
               tega, da bi podjetništvo samo karseda upoštevali.</p>
            </sp>
            <sp xml:id="SDZ4-Redna-32-2007-10-23.sp187">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Kolega Stane Pajk pa bo podal stališče Poslanske skupine SDS.</p>
               <p>Izvolite.</p>
            </sp>
            <sp xml:id="SDZ4-Redna-32-2007-10-23.sp188">

               <speaker>STANE PAJK:</speaker>

               <p>Spoštovani! Danes imamo v obravnavi Zakon o podpornem okolju za podjetništvo. Na
               hitro se lahko sklepa, da je to dokaj nepomemben zakon. Pa ni tako, saj podjetništvo
               se pri nas zelo pospešuje in je zelo pomembno za razvoj gospodarstva. Sam zakon je
               sistematično urejen in sistematično ureja delitev nalog med Ministrstvom za
               gospodarstvo ter izvajalskimi institucijami na nacionalni ravni in z vključevanjem
               podjetniških, inovativnih, finančnih okolij na lokalni in regionalni ravni, ki jih
               koordinira javna agencija za podjetništvo in tuje investicije Japti.</p>
               <p>Cilj predlaganega zakona ali cilji predlaganega zakona so, da se v zakonu uredi to
               področje z obliko in vsebino, ki je predvsem ugodnejše, financiranje podjetniških
               projektov, in podporo za nova podjetja v obliki vem - točk, kar je vse na enem mestu,
               inkubatorja podjetnih mrež, portalov z informacijskimi napotki za mentorske in druge
               programe.</p>
               <p>Vse to temelji na celoviti podpori, enakemu dostopu usmerjenosti na manjše
               gospodarske subjekte in skladnem regionalnem razvoju. Lahko rečem, da predlagani
               zakon sledi koalicijski pogodbi na tem področju, ki meddrugim pravi, da bi si
               koalicija prizadevala za razvoj podjetništva in podjetništvu prijaznega okolja.
               Predvsem na področju malih in srednjih podjetij. Ta zakon meddrugim obravnava tudi
               to. V Poslanski skupini Slovenske demokratske stranke menimo, da je predlagani zakon
               dober, ker je usmerjen v razvoj gospodarstva. Zato bomo omenjeni zakon podprli.</p>
            </sp>
            <sp xml:id="SDZ4-Redna-32-2007-10-23.sp189">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Matjaž Han pa bo predstavil stališče poslanske skupine SD.
               Izvolite.</p>
            </sp>
            <sp xml:id="SDZ4-Redna-32-2007-10-23.sp190">

               <speaker>MATJAŽ HAN:</speaker>

               <p>Hvala lepa za besedo. Spoštovani podpredsednik, predstavnik ministrstva, spoštovane
               poslanke in poslanci! Zakon o podpornem okolju za podjetništvo, ki ga danes
               obravnavamo, je zakon, za katerega Socialni demokrati menimo, da je pomemben zakon,
               saj govori o razvoju podjetništva, malega gospodarstva in obrti.</p>
               <p>Zavedamo se, da ravno ta zvrst gospodarstva lahko za Slovenijo veliko pomeni. Seveda
               pa - bom rekel - dobro okolje za podjetništvo pomeni tudi zdrave finance. Prevzem
               evra od 1.1.2007 zahteva skrbnejšo in previdnejšo gospodarsko politiko, ki bo
               upoštevala realne možnosti in v polni meri uveljavila potenciale Slovenije, v katere
               lahko s sigurnostjo štejemo tudi razvoj podjetništva.</p>
               <p>V nasprotju z realnimi in dejanskimi potrebami in zmožnostmi gospodarska rast v
               Sloveniji v zadnjih letih temelji tudi na relativno visokem bruto zadolževanju v
               tujini, zlasti na področju izgradnje prometne infrastrukture. Kljub zelo visoki
               gospodarski rasti, temelječi predvsem na visoko izvoznem in investicijskem
               povpraševanju ter posledično zelo ugodni javni finančni situaciji in pa tudi na
               dobrem menedžiranju podjetij, se bojim, da Vlada ni uspela izkoristiti priložnosti,
               da bi pomembneje znižala javnofinančni dolg. Ni uspela znižati tekočega zadolževanja
               in se je tako reševanja dolgoročnih in strukturnih javnofinančnih problemov, s
               katerimi se bo Slovenija soočala v naslednjem obdobju odložilo in se ne bo reševalo
               zdaj, ko za to obstoji dobra in realna možnost.</p>
               <p>Lahko se strinjamo z ekonomskimi strokovnjaki, da je rast bruto zadolževanja javnega
               in zasebnega sektorja sicer kratkoročno dodatno spodbudila gospodarsko rast. Seveda
               pa ti isti ekonomisti opozarjajo tudi, da to ni dolgoročno vzdržno in da tudi takšna
               gospodarska rast ni optimalna. Vlada nekako že tri leta govori, kaj prejšnja Vlada ni
               naredila in kaj bi lahko naredila. Vendar pa sem osebno prepričan, da je dediščina
               prejšnjih Vlad dober temelj za pomembne gospodarske in razvojne priložnosti Slovenije
               v tem obdobju in tudi v naslednjem obdobju. Ne bi se rad postavil v vlogo ekonomskega
               analitika, vendar pa pri Zakonu o podpornem okolju za podjetništvo, ki ga danes
               sprejemamo, je vendarle potrebno dati neko oceno, ki temelji na ekonomskih in
               finančnih zakonitostih. Vlada in pa koalicija pa bo zagotovo proti oceni, da se
               gospodarska politika v Sloveniji ne vodi optimalno. Vendar to lahko pomeni tudi, da
               se noče soočiti z resnico oziroma z realnostjo.</p>
               <p>Bojim se, da konkurenčnosti Slovenije in njenega gospodarstva se ne povečuje tako,
               kot si vsi skupaj želimo. Sigurno za to ni kriva ne opozicija, pa ni krivo tudi ne
               gospodarstvo. Ampak je zato realno kriva Vlada, ki ima vso možnost sprejemati dobre
               podlage oziroma mehanizme. Se pravi zakone, davčne reforme, ki lahko Slovenijo še
               bolj naredijo gospodarno in večjo gospodarsko rast na področju Slovenije. Odnos Vlade
               do razvoja gospodarstva in težnje k temu, da bi bila gospodarska rast visoka na
               daljše obdobje, se kaže na nek način tudi pri predlogu Zakona o podpornem okolju za
               podjetništvo. Prepričan sem, da Vlada s tem zakonom na nek način zamuja. Poleg tega
               pa je do tega zakona tudi na nek način zadržana. Moram reči, da zakon in pa tudi
               vladna politika ne zasleduje končnega cilja, ki pa je končni cilj razvoj
               podjetništva, inovacij in podjetniške kulture v Sloveniji.</p>
               <p>Vendar, če pogledamo proračun za leto 2009, ki ga je na nek način pripravila ista
               Vlada in ki na nek način tudi spremlja ta zakon, moramo ugotovitvi, da se zmanjšujejo
               sredstva za podporo gospodarstvu oziroma podporo malemu gospodarstvu, in sicer 1
               milijon evrov. In pa tudi, da za razvoj gospodarsko logističnih središč v Sloveniji
               Vlada računa predvsem na sredstva iz Bruslja. Pri čemer pa že danes vemo, da teh
               sredstev vendarle ne bo in da se bodo ta sredstva zmanjšala za četrtino oziroma za 10
               milijonov evrov.</p>
               <p>Se pravi, na eni strani bomo glasovali za zakon, ki naj bi podprl razvoj
               podjetništva. Na drugi strani Vlada pripravlja proračun, katerega ta zakon oziroma
               sredstva ne spremljajo tega zakona.</p>
               <p>V Socialnih demokratih bomo vendarle ta zakon sprejeli, podprli. Obenem pa tudi
               napovedujemo, da bomo tudi dali amandmaje, da se bodo sredstva za razvoj podjetništva
               tudi povečala. Hvala lepa.</p>
            </sp>
            <sp xml:id="SDZ4-Redna-32-2007-10-23.sp191">

               <speaker>PODPREDSEDNIK SAŠO PEČE:</speaker>

               <p>Hvala lepa in hvala za vašo zavezo. Kolega Milan Petek pa bo predstavil stališče
               Poslanskega kluba Liberalne demokracije Slovenije.</p>
            </sp>
            <sp xml:id="SDZ4-Redna-32-2007-10-23.sp192">

               <speaker>MILAN PETEK:</speaker>

               <p>Hvala, podpredsednik. Kolegici, kolegi! V Liberalni demokraciji Slovenije menimo,da
               je sprememba Zakona o podpornem okolju za podjetništvo potrebna. Posebej zaradi
               temeljnega cilja zakona zagotavljanja celovite podpore potencialnim podjetnikom in
               delujočim podjetjem na vsem območju Slovenije. Ta cilj lahko razčlenimo na več
               konkretnih ciljev spodbujanja razvoja podjetništva, zlasti tistih oblik, ki najbolj
               vplivajo na konkurenčno sposobnost slovenskega gospodarstva, na tehnološki razvoj,
               gospodarsko rast in zaposlovanje.</p>
               <p>V Poslanskem klubu LDS obžalujemo, da ob obravnavi zakona na matičnem delovnem telesu
               ni bil sprejet predlog, da se med izvajalce nalog in programa podjetniškega okolja v
               7. členu zakona dodajo tudi reprezentativne gospodarske zbornice. V tem trenutku sta
               to Gospodarska zbornica Slovenije in Obrtna zbornica Slovenije, ki imata s svojim
               delovanjem velik pomen in vpliv na oblikovanje razvoja podjetniškega okolja.</p>
               <p>Zakon sicer vključuje možnost podpornega okolja na ravni pokrajin. Vendar pa ne
               upošteva tistega, kar so v regijah na področju pospeševanja podjetništva že dosegli.
               Sredstva za izvajanje programa ukrepov se zagotavljajo v državnem proračunu ter iz
               drugih domačih in tujih virov in se iz tega nivoja tudi delijo. Takšen predlog je
               neustrezen, ker s tem država določa, katere regije oziroma pokrajine bodo pridobivale
               sredstva za spodbujanje podpornega okolja za podjetništvo.</p>
               <p>Vendar pa Predlog zakona o podpornem okolju za podjetništvo prelaga vse glavne
               podporne ukrepe na lokalno ali regionalno skupnost. V predlogu zakona je namreč
               zapisano, da naj ustanovitelj podporne institucije zagotovi sredstva za njeno
               ustanovitev, zagon in začetno delovanje. Kar pomeni zagotovitev prostorov in potrebne
               opreme ter ustreznih zaposlenih. V takih primerih pa bo država le redko ali nikoli
               med ustanovitelji takšne institucije. Zaradi tega bo vse breme financiranja podpornih
               ukrepov preneseno na nižje ravni države. Ali se vprašamo želimo s takšnim načinom
               resnično spodbujati podporno okolje za podjetništvo?</p>
               <p>Naloge za programe za oblikovanje in razvoj finančnega okolja na državni ravni izvaja
               Slovenski podjetniški sklad v skladu z določbami tega zakona in ustanovitvenega akta.
               Naloge iz tega odstavka lahko izvajajo tudi drugi pooblaščeni izvajalci. Vendar pa
               takšen zakon ni v skladu z načeli spodbujanja skladnega regionalnega razvoja. Ko bodo
               uvedene pokrajine, bi bilo zaradi tega smiselno spremeniti Zakon o podpornem okolju
               za podjetništvo tako, da bi namesto tega, da izvajajo naloge in programe tudi drugi
               pooblaščeni izvajalci tok izvajale na primer regionalne razvojne agencije na ravni
               pokrajin.</p>
               <p>Dejansko bi šele na ta način dali pokrajin značaj in vlogo pri spodbujanju podpornega
               okolja za podjetništvo. Ker pa seveda pokrajine še niso dejstvo in v LDS ne
               verjamejo, da bodo v tem mandatu, bo LDS podprl predlagani zakon v tej obliki. Od
               Vlade pa pričakujemo, da premisli o prenosu nalog in programov za oblikovanje razvoja
               finančnega okolja na regionalne razvoje agencije v okviru bodoče pokrajinske
               zakonodaje.</p>
            </sp>
            <sp xml:id="SDZ4-Redna-32-2007-10-23.sp193">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Martin Mikolič bo predstavil stališče poslanske skupine Nova
               Slovenija. Izvolite.</p>
            </sp>
            <sp xml:id="SDZ4-Redna-32-2007-10-23.sp194">

               <speaker>MARTIN MIKOLIČ:</speaker>

               <p>Še enkrat hvala za besedo. V Novi Sloveniji smo se vedno zavzemali in se bomo tudi v
               prihodnje za ustvarjanje spodbudnega okolja za mala in srednja podjetja. Ne samo
               davčna politika, tudi drugi pospeševalni ukrepi morajo spodbujati nove razvojne
               projekte, nove tehnologije in ustrezno izobraževanje ter s tem zagotoviti vlaganja v
               srednja in mala podjetja.</p>
               <p>Na področju ugodnega financiranja projektov ter drugih podpor za nova podjetja smo do
               sedaj razvili številne iniciative, projekte in programe. Vendar ta vsebina ni imela
               celovite in dolgoročne politike, ker je omejevalo učinkovitost teh ukrepov.</p>
               <p>In predlagan zakon bi naj to učinkovitost pospešil. Zakon o podpornem okolju za
               podjetništvo na ustrezen način opredeljuje podjetniško, inovativno in finančno
               okolje, ki preko svojih mehanizmov ustvarjajo učinkovitejše podporno okolje in
               rešujejo konkretne probleme predvsem mikro, malih in srednje veliki podjetij.</p>
               <p>V Novi Sloveniji želimo zagotavljati podjetjem prijazno okolje, ki bo pripomoglo k
               uravnoteženemu razvoju vseh regij in celotne države, prispevalo pa bo tudi k dvigu
               splošne kakovosti življenja, saj prav mala in srednje velika podjetja bistveno
               prispevajo h konkurenčnosti gospodarstva. Vplivajo tudi na njegovo rast in na
               ustvarjanje novih delovnih mest.</p>
               <p>V Novi Sloveniji se zavzemamo za to, da bi se čim več podjetnikov odločilo za
               podjetništvo zaradi podjetniške ideje, ne pa samo zaradi tega, ker ne dobijo druge
               zaposlitve. V Poslanski skupini Nove Slovenije menimo, da je zakon dober, da
               zagotavlja podporo tako potencialnim podjetnikom kot tudi delujočim podjetjem na vsem
               območju Slovenije in bo s tem pozitivno vplival na konkurenčno sposobnost slovenskega
               gospodarstva, na tehnološki razvoj, gospodarsko rast in zaposlovanje. Predlagan zakon
               bomo v Poslanski skupini Nove Slovenije podprli. Hvala.</p>
            </sp>
            <sp xml:id="SDZ4-Redna-32-2007-10-23.sp195">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Kristijan Janc pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-32-2007-10-23.sp196">

               <speaker>KRISTIJAN JANC:</speaker>

               <p>Hvala lepa, predsedujoči, predstavnik Vlade, kolegice in kolegi! V Slovenski ljudski
               stranki smo prepričani, da je učinkovitost tržne ekonomije odvisna od mešanice
               majhnih, srednje velikih in velikih podjetij. Ekonomija potrebuje ekonomsko močan
               sektor malih in srednjih podjetij, ki temeljijo na inovacijah, iskanju novih idej in
               rešitev, ter ambicije po doseganju poslovne odličnosti. Mala in srednja podjetja
               igrajo pomembno vlogo pri ohranjanju in ustvarjanju novih delovnih mest in so nujno
               potrebne za zagotavljanje konkurence. Pomenijo priložnost za preskok s statusa
               zaposlenega na samozaposlenost in so bistven predpogoj za decentralizacijo ekonomske
               moči.</p>
               <p>Mala in srednja podjetja imajo veliko prednosti, saj so v več pogledih bolj
               prilagodljiva. Lahko sprejemajo odločitve hitreje ter so manj birokratska. Vendar so
               v primerjavi z večjimi gospodarskimi družbami pogosto v slabšem položaju glede
               konkurenčnosti. Iz tega razloga so zanje potrebne olajšave in posebni ukrepi.</p>
               <p>Predlagani zakon o podpornem okolju za podjetništvo določa predvsem ukrepe na
               področju financiranja podjetniških projektov in podporo za nova podjetja v obliki
               tako imenovanih vem-točk, inkubatorjev, informacijske podpore in podobno. Podporni
               sistem za mala in srednja podjetja je torej nujen. S predlaganim zakonom naj bi za
               mala in srednja podjetja omogočili uspešnejšo rast in z razvojem teh pripomogli k več
               in boljšim podjetjem ter se približali gospodarski strukturi najbolj razvitih držav
               Evropske unije.</p>
               <p>Pomembnost podjetništva za ekonomsko rast in blaginjo je nesporno za Slovenijo kot
               majhno državo, pa tudi nenadomestljivo. Da je podjetništvo pomembno, se vsi zavedamo,
               zato se je zakonodaja s tem področjem že pogosto ukvarjala. V letu 2004 sprejet Zakon
               o podpornem okolju za podjetništvo se je zaradi nekaterih slabosti žal izkazal kot
               neučinkovit.</p>
               <p>S predlaganim zakonom pa naj bi se te slabosti vendarle odpravile. Kot ena ključnih
               težav se je izkazalo neusklajeno delovanje ministrstev in vladnih služb za celovito
               podporo podjetništvu ter malim in srednjim podjetjem. Tu ne moremo mimo tega, da ne
               bi poudarili, da je nekoordinirano delo vladnih služb pogosto tisto, ki onemogoča res
               učinkovito izvedbo posameznih projektov ali koordinacijo posameznih vsebinskih
               področij.</p>
               <p>Menimo pa, da lahko predlagani prenovljeni Zakon o podpornem okolju za podjetništvo
               prinaša takšne rešitve, ki na ustrezen način odpravljajo omenjeno pomanjkljivost.
               Morda ni nepomembno, da pri pripravi tega zakona opozorimo, da si v Slovenski ljudski
               stranki prizadevamo za izobraževalni proces, ki temelji na spodbujanju posameznika k
               ustvarjalnemu in kritičnemu razmišljanju. Šola mora biti predvsem prostor
               ustvarjalnosti, kjer bodo lahko mladi razvijali svoje potenciale. Naj ne zavira,
               ampak spodbuja razvoj mladih. S tem se bo bolj spodbujala tudi podjetniška miselnost
               in zagotavljal dolgoročni gospodarski razvoj. Seveda pa so zelo pomembni tudi drugi
               ukrepi, predvsem ustvarjanje ugodnih razmer za ustvarjanje novih pogojev v novih
               podjetjih in njihovo rast.</p>
               <p>Posebej pozdravljamo cilj oblikovanja celovitega podpornega sistema potencialnim
               podjetnikom in delujočim podjetjem predvsem z dostopom do informacij, izobraževanja
               in svetovalnih storitev. Pri tem je ključno, da bo podporni sistem na podlagi
               regionalne in lokalne ravni zagotavljal enake možnosti za ustvarjanje in rast
               podjetij v celotni Sloveniji.</p>
               <p>Ravno mala in srednja podjetja so namreč ključna za zagotavljanje enakomernega
               oziroma bolj usklajenega razvoja države. S predlaganim zakonom uvajamo celovito
               podporo okolju za podjetništvo v Sloveniji. Podjetništvo, inovativnost in finančno
               okolje z Javno agencijo za podjetništvo in tuje investicije na eni in podjetniškim
               skladom na drugi strani pa bo spodbudilo in pospešilo razvoj podjetništva v
               Sloveniji. Vstopne vem - točke so rešitev, ki so morda z operativnega vidika najbolj
               dobrodošle. Omogočajo namreč konvencionalnemu podjetniku in delujočim podjetjem
               celostno podporo, ki je potrebna pri ustanovitvi ali delovanju vsakega podjetja.
               Poleg tega pa omogoča širitev podpornih nalog tudi za ostala podjetja.</p>
               <p>Gre za - po našem mnenju - zelo pomemben zakon, ki ga bomo v Poslanski skupini
               Slovenske ljudske stranke vsekakor podprli. Pričakujemo, da bo tudi dejansko dosegel
               cilje, ki so zapisani v uvodni obrazložitvi ter da bo prispeval k nastajanju novih in
               v razvoj ter širitvi obstoječih malih pa seveda tudi srednjih podjetij v Sloveniji.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp197">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Boštjan Zagorac pa bo predstavil stališče Poslanske
               skupine Slovenske nacionalne stranke.</p>
            </sp>
            <sp xml:id="SDZ4-Redna-32-2007-10-23.sp198">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči. V Slovenski nacionalni stranki Predlogu
               zakona o podpornem okolju za podjetništvo ne bomo nasprotovali. Vendar pa vseeno
               nekaj vprašanj, na katere upam, da bomo s strani predlagatelja dobili odgovore,
               dokončne odločitve o veljavnosti omenjenega zakona.</p>
               <p>Prvo vprašanje, v zakonu je zelo močno poudarjeno črpanje virov iz tujih skladov, iz
               tujih evropskih skladov. Do sedaj Slovenija ravno ni blestela oziroma bila uspešna na
               podlagi črpanja le-teh. Čeprav vemo,da takšno podporno okolje tako za podjetništvo
               kot za druge oblike gospodarstva, kmetijstva, izobraževanja. Samo že imeli možnost.
               Ampak to mi je najprej padlo v oči, ko sem dobil pred seboj predlog zakona in
               obrazložitev.</p>
               <p>Zanima me oziroma zanima nas v Slovenski nacionalni stranki, s čim ta zakon pospešuje
               aktivnosti Vlade Republike Slovenije, in tisti, ki so pristojni za črpanje teh virov,
               da bo dejansko to črpanje sedaj uspešnejše od črpanja, ki se je izvajalo do sedaj.
               Rekel bom, dva subjekta v tej državi sta v tem zakonu posebej izpostavljena, ki je
               bila pristojna za pridobivanje finančnih sredstev. To je tako imenovan JAPTI, Javna
               agencija za pospeševanje podjetništva, in - pa bom rekel - določeno okolje podjetnih
               subjektov, ki bodo izkazali poseben interes.</p>
               <p>Javna agencija za pospeševanje podjetništva je vsaj po mojem ali po našem prepričanju
               politični, bolj več ali manj politični subjekt, ki do sedaj ni imel velikega uspeha.
               Bodisi pri črpanju sredstev, bodisi pri pomoči malim podjetnikom oziroma obrtnikom,
               na katere naj bi se ta zakon nanašal.</p>
               <p>Če gremo naprej in da rečemo tudi kakšno besedo mogoče v povezavi z zbornicami. Prej
               smo govorili o spremembah Zakona o obrtni dejavnosti, pa smo govorili o zbornicah. V
               Slovenski nacionalni stranki smo prepričani, da bi moral biti vpliv zbornic pri tem
               zakonu bistveno večji. V bistvu jih ta zakon izključuje. Ampak ravno vi minister ste
               v nagovoru pri prejšnjih zakonih poudarjali pozitivnost Gospodarske zbornice, ko smo
               ukinili obvezno članstvo in pa predvsem ste poudarjali pozitivnost Obrtne zbornice,
               če govorimo o majhnih podjetjih in o majhnih podjetnikih. Za to - bom rekel -
               omilitvijo članstva. Ampak ta zakon pa popolnoma izključuje njihovo sodelovanje. Se
               mi zdi, da gre za neke vrste dvoličnost pri razvoju podjetništva v naši državi.</p>
               <p>Druga zadeva, ki nas v Slovenski nacionalni stranki strašno moti, je vpliv pokrajine
               na razvoj takega okolja. Vemo, da pokrajinskih zakonov še nimamo. Resnično dvomim in
               upam, da takšni kot so predlagani, jih tudi ne bomo imeli, in upoštevati neke vplive
               pokrajin, katerim ne sledi, tudi ne državni proračun, bodisi rebalans za 2008 bodisi
               proračun za leto 2009 - se mi zdi - če to vnašamo v zakon, gre za zavajanje tako
               malih podjetnikov, na katere ta Vlada stavi, tako obrtnikov, na katere ta vlada tako
               vehementno stavi, za katere je pa ugotovila, da je pa tukaj mogoče njihova največja
               podpora tej Vladi za drugo leto.</p>
               <p>Nekdo je omenil pred menoj podjetniško miselnost. Podjetniška miselnost je v bistvu
               dejstvo, ki jo je ta Vlada vzela zdravo za gotovo. Tudi v primeru svojega delovanja.
               To podjetno miselnost smo vključevali - spoštovane kolegice in kolegi - če se
               spomnite Zakona o osnovnem šolstvu. Danes tukaj nekdo govori o podjetniški
               miselnosti. Ta zakon je namenjen samo temu, da ustvarimo takšno okolje za podjetnike
               in obrtnike, da se bodo lahko razvijali. Namenjen je temu, da bodo lahko črpali tuje
               vire, pri črpanju katerih je bila do sedaj ta država zelo slaba. Nekatere rešitve ali
               pa več rešitev je toliko dobrih, da enostavno takšnemu zakonu ni moč nasprotovati.
               Hvala.</p>
            </sp>
            <sp xml:id="SDZ4-Redna-32-2007-10-23.sp199">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Končali smo s predstavitvami stališč poslanskih skupin. Ker k dopolnjenemu predlogu
               zakona amandmaji niso bili vloženi, zaključujem drugo obravnavo predloga zakona. V
               skladu s 139. členom Poslovnika Državnega zbora bomo o predlogu zakona opravili
               glasovanje danes v okviru glasovanj pol ure po prekinjeni 9. toči dnevnega reda. S
               tem tudi prekinjam to točko dnevnega reda.</p>
               <p>Mi pa prehajamo na <title>9. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZNIH POGODBAH V CESTNEM PROMETU.</title> Seznanjam vas, da imamo za to točko na razpolago 1 uro 58 minut časa za
               razpravo.</p>
               <p>Predlog zakona je v obravnavo zboru predložila Vlada Republike Slovenije, zato besedo
               dajem dr. Petru Verliču za uvodno obrazložitev, državnemu sekretarju resornega
               ministrstva. Izvolite, prosim.</p>
            </sp>
            <sp xml:id="SDZ4-Redna-32-2007-10-23.sp200">

               <speaker>DR. PETER VERLIČ:</speaker>

               <p>Spoštovani gospod predsedujoči, spoštovane poslanke in poslanci.</p>
               <p>Dovolite, da v uvodu na kratko podam obrazložitev k Predlogu zakona o spremembah in
               dopolnitvah zakona o prevoznih pogodbah v cestnem prometu, za katerega je predlagana
               splošna razprava.</p>
               <p>Namen sprememb, ki jih prinaša zakon, je predvsem naslednji: uvedba solidarne
               odgovornosti pošiljatelja in naročnika prevoza za plačilo voznine v primeru, da
               prevozno pogodbo sklenejo prevoznik, naročnik prevoza in pošiljatelj, ki hkrati ni
               naročnik prevoza, s čimer naj bi se zagotovila večja verjetnost za plačilo voznine
               prevozniku za opravljen prevoz.</p>
               <p>Naslednjič, obveznost prevoznika, da pred sklenitvijo prevozne pogodbe na zahtevo
               pošiljatelja ali naročnika prevoza slednjima predloži dokazila, s katerimi prevoznik
               dokazuje višino voznine oziroma višino vseh stroškov, ki predstavljajo ceno prevoza,
               ki naj bi bila s strani prevoznika oblikovana tako, da bi omogočala pokrivanje
               obremenitev, ki jih povzroča izpolnjevanje zakonskih obveznosti - stroškov za gorivo,
               amortizacijo in vzdrževanje vozila in tako dalje.</p>
               <p>In zadnjič, zapis glob izključno v evrih, pri čemer so zneski glob zapisani v
               primerno zaokroženem znesku, s čimer naj bi se zagotovila skladno z Zakonom o
               spremembah in dopolnitvah zakona o prekrških, ki spreminja veljavno ureditev na
               področju prekrškov med drugim tako, da normira možne razpone predpisovanja glob v
               evrih in določa prehod na evro z vidika predpisovanja prekrškov.</p>
               <p>Spoštovane poslanke in poslanci! Predlagam, da po razpravi o amandmaju ter vsebini
               zakona, predlagani zakon tudi podprete.</p>
               <p>Spoštovani predsedujoči, poslanke in poslanci! Toliko za uvod.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp201">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Predlog zakona je obravnaval Odbor za promet kot matično delovno telo. Prosim
               podpredsednika odbora gospoda Geza Džubana, da poda poročilo.</p>
               <p>Izvolite.</p>
            </sp>
            <sp xml:id="SDZ4-Redna-32-2007-10-23.sp202">

               <speaker>GEZA DŽUBAN:</speaker>

               <p>Hvala lepa, predsedujoči.</p>
               <p>Odbor Državnega zbora Republike Slovenije za promet je na svoji 23. seji opravil
               drugo obravnavo Predloga zakona o spremembah in dopolnitvah zakona o prevoznih
               pogodbah v cestnem prometu, ki ga je Državnemu zboru v zakonodajni postopek
               predložila Vlada Republike Slovenije.</p>
               <p>V uvodu je predstavnik predlagatelja zakona pojasnil tri osnovne cilje in poglavitne
               rešitve predloga zakona, ki se nanašajo na pogodbo o prevozu tovora in plačilo
               voznine. Spremembe in dopolnitve pa naj bi omogočile prevoznikom večjo varnost na
               trgu in večjo plačilno disciplino naročnikov prevozov in pošiljateljev. Novela zakona
               omogoča, da se prevozna pogodba lahko sklene med pošiljateljem, naročnikom prevoza in
               prevoznikom in sta prva dva solidarno odgovorna za plačilo voznine. Druga sprememba
               predloga zakona pa uvaja dokument, ki ga mora vsak prevoznik na zahtevo naročnika ali
               pošiljatelja predložiti pred sklenitvijo prevozne pogodbe naročniku prevoza ali
               pošiljatelju.</p>
               <p>In zadnja sprememba predloga zakona se nanaša na opredelitev glob v evrih.
               Zakonodajno-pravna služba je v svojem mnenju opozorila na določbo 1. člena predloga
               zakona, ki spreminja 24. člen veljavnega zakona.</p>
               <p>Zakonodajno-pravna služba meni, da ob upoštevanju določb pete in osme alineje 3.
               člena veljavnega zakona, ki opredeljujeta pojem naročnika prevoza in pošiljatelja, ni
               jasno, v kakšnem primeru naj bi naročnik prevoza in pošiljatelj sklepala prevozno
               pogodbo. V nadaljevanju je Zakonodajno-pravna služba obrazložila in opozorila na
               probleme, ki nastanejo pri omenjenih nejasnostih.</p>
               <p>Odbor Državnega zbora za promet je v skladu s Poslovnikom opravil razpravo in
               glasovanje o posameznih členih predloga zakona in vloženih amandmajih. Amandmaje so
               vložile poslanske skupine SDS, NSi in SLS k 1. in 2. členu predloga zakona. V
               razpravi so nekateri člani odbora menili, da je predlagana sprememba v 1. členu
               predloga zakona neustrezna, saj je možno prevozno pogodbo sklepati le med
               pošiljatelji in prevoznikom, za druge sodelujoče pa je potrebno upoštevati določbe
               obligacijskega zakonika.</p>
               <p>Predlagana sta bila tudi dva sklepa za prekinitev seje. Pri prvem, da se opravi
               splošna razprava. In pri drugem, da se najdejo ustreznejše rešitve od predloga
               zakona. Sklepa nista bila sprejeta. Odbor Državnega zbora Republike Slovenije za
               promet je sprejel amandmaje poslanskih skupin SDS, NSi in SLS k 1. in 2. členu.</p>
               <p>Odbor je po končani razpravi o členih ter razpravi in glasovanju vloženih amandmajev
               v skladu s Poslovnikom glasoval še o vseh členih skupaj in jih sprejel. Ob
               upoštevanju sprejetih amandmajev je pripravljen dopolnjen Predlog zakona o spremembah
               in dopolnitvah zakona o prevoznih pogodbah v cestnem prometu kot sestavni del
               poročila. Hvala lepa.</p>
            </sp>
            <sp xml:id="SDZ4-Redna-32-2007-10-23.sp203">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin.
               Stališče Poslanske skupine SDS bo podal poslanski kolega Branko Marinič. Izvolite,
               prosim.</p>
            </sp>
            <sp xml:id="SDZ4-Redna-32-2007-10-23.sp204">

               <speaker>BRANKO MARINIČ:</speaker>

               <p>Hvala lepa za besedo. Spoštovani podpredsednik! Državni sekretar s sodelavcem,
               kolegice in kolegi! No, je že tako, da ko obravnavamo Predlog zakona o spremembah in
               dopolnitvah zakona o prevoznih pogodbah v cestnem prometu, lahko izhajamo iz dejstva,
               da smo pravzaprav vsi tako ali drugače že sklenili kdaj s katerim prevoznikom kakšno
               pogodbo o prevozu.</p>
               <p>Pa vendar gre za pomemben prispevek na tem področju. Kajti velikokrat se je dogajalo
               in se še vedno dogaja, da mnogi prevozniki opravijo svojo storitev. Za to storitev pa
               nastanejo težave, ko je treba poravnati račune.</p>
               <p>Predlog novele zakona prinaša prevoznikom večjo varnost delovanja na trgu in
               transparentnost njihovega poslovanja. Uvaja namreč solidarno odgovornost pošiljatelja
               in naročnika prevoza za plačilo voznine v primeru, da prevozno pogodbo sklenejo
               prevoznik, naročnik prevoza in pošiljatelj, ki hkrati ni naročnik.</p>
               <p>Novela zakona v osnovi ohranja enake cilje in načela ter podobno strukturo kot sedaj
               veljavni zakon s tem, da se na določenih mestih dopolnjuje besedilo sedanjega zakona.
               Predlagane spremembe se nanašajo predvsem na pogodbo o prevozu tovora in plačilu
               voznine. To je tudi bistven poudarek. Če bi izhajali iz pritožb ter nesoglasij, ki na
               tem področju nastajajo, je prav tu bilo veliko odprtih vprašanj.</p>
               <p>Druga sprememba Zakona o prevoznih pogodbah v cestnem prometu pa uvaja dokument, ki
               ga mora vsak prevoznik na zahtevo naročnika ali pošiljatelja predložiti pred
               sklenitvijo prevozne pogodbe naročniku prevoza ali pošiljatelju. Skratka,
               predlagatelj je nekako skušal poseči v tisto bistvo določenih sprememb in dopolnitev
               Predloga zakona o spremembah in dopolnitvah zakona o prevoznih pogodbah v cestnem
               prometu, kjer bi s to dopolnitvijo nekako bolje, bolj transparentno uredili to
               področje. Predvsem v korist vseh, ki sodelujejo pri prevozu, bodisi ko gre za
               naročnika prevoza bodisi ko gre za prevoznika oziroma prejemnika določene naročnine
               prevoza.</p>
               <p>V poslanski skupini bomo predlog sprememb zakona potrdili.</p>
            </sp>
            <sp xml:id="SDZ4-Redna-32-2007-10-23.sp205">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Marko Pavliha bo podal stališče Poslanske skupine SD.</p>
            </sp>
            <sp xml:id="SDZ4-Redna-32-2007-10-23.sp206">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik, za besedo. Spoštovani gospod državni sekretar s
               sodelavcem direktorjem! Dragi kolegici in kolegi, lep pozdrav! Žal moram danes kot
               profesor transportnega prava ugotoviti, da je direktorat za promet padel na izpitu.
               Namreč, predvsem in zgolj svojeglavo je stroko postavil na glavo. To sem poskušal
               razložiti na odboru za promet. Žal brez učinka.</p>
               <p>Lahko vas pa povabim,da si argumente za mojo tezo, za mojo trditev ogledate tako v
               domači in tuji pravni doktrini, v komentarju Obligacijskega zakonika, ki se nanaša na
               špedicijsko pogodbo, v uvodnih pojasnilih k Zakonu o prevoznih pogodbah v cestnem
               prometu, v konvenciji CMR, ki ureja prevoz tovora po cesti in nenazadnje in zlasti v
               mnenju Zakonodajno-pravne službe tega parlamenta.</p>
               <p>In zgodi se dostikrat, da bi naša služba rekla, da je določen predpis v neskladju z
               zakonom. Tokrat je to rekla na svojevrsten diplomatski način. Ampak vendarle je treba
               prisluhniti.</p>
               <p>Meni so razlogi za predlog sprememb jasni. Razumem vse tiste male prevoznike, ki se
               bojujejo z mogočnimi naročniki oziroma špediterji in od njih ne morejo iztirjati
               voznine. To je vse lepo in prav. Ampak problema finančne discipline ne moremo
               reševati na področju prevoznega obligacijskega prava. Ne. Za to so drugi predpisi. Ni
               to dovolj tehten razlog, da postavljamo na glavo temelje transportnega prava, ki jih
               poznamo tako rekoč že eno stoletje doma in v tujini.</p>
               <p>Naj vam navedem nekaj še bolj tehtnih in relativno enostavnih argumentov. Prvič, v
               zakonu točno piše, kdo so stranke prevozne pogodbe pri prevozu tovora. To je
               pošiljatelj. To je prevoznik in kasneje v prevozno pogodbo vstopi tudi prejemnik.
               Pošiljatelj se lahko dogovori s takoimenovanim naročnikom. Dajmo ga imenovati
               špediter, da opravi določene posle za njega, da izbere najboljšega prevoznika, pakira
               blago in tako naprej. Vendar lahko špediter nastopa v dveh vlogah. Če nastopa v
               svojem imenu in za račun pošiljatelja, potem je on sam pošiljatelj in lahko prevoznik
               izterja prevoznino od njega. Če pa nastopa v imenu in za račun pošiljatelja, potem pa
               je zgolj samo posrednik.</p>
               <p>Ampak v nobenem primeru se po veljavnem domačem in mednarodnem pravu ne moreta obe
               osebi pojavljati kot solidarno odgovorni. Tako pač je. In če bi predlagatelj želel
               doseči konsistentnost v spremembi tega pravnega sistema, potem bi najmanj moral
               predlagati spremembe Obligacijskega zakonika, ki se nanaša na špedicijo. Tako bi
               morda še šlo. Naslednji problem, ki ga vidimo, je v tem, da bodo s spremembo zakona
               cestni prevozniki privilegirani v primerjavi z drugimi prevozniki tovora,
               železniškimi, pomorskimi in letalskimi.</p>
               <p>Tretje. Ta novela bo pravzaprav zaščitila le domače prevoznike v primeru domačega
               prevoza, ki ga je zanemarljivo malo. Kajti v mednarodnih prevozih velja Konvencija
               CMR in ta konvencija tega sistema ne pozna. Zato ponovno že ob tej priliki pozivam in
               prosim, da podprete naš amandma, da črtamo samo 1. člen oziroma prvo spremembo, kajti
               drugi dve spremembi noveli sta povsem v redu. Če se to ne bo zgodilo, potem v
               poslanski skupini Socialnih demokratov te novele žal ne moremo podpreti. Hvala lepa.
            </p>
            </sp>
            <sp xml:id="SDZ4-Redna-32-2007-10-23.sp207">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-32-2007-10-23.sp208">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani gospod državni sekretar s sodelavcem,
               kolegice in kolegi! Sprememba Zakona o prevoznih pogodbah o cestnem prometu, ki ga
               danes obravnavamo, prinaša prevoznikom večjo varnost delovanja na trgu in preglednost
               njihovega poslovanja. Uvaja solidarno odgovornost pošiljatelja in naročnika prevoza
               za plačilo voznine v primeru, da prevozno pogodbo sklenejo prevoznik, naročnik
               prevoza in pošiljatelj, ki ni istočasno tudi naročnik.</p>
               <p>S tako spremembo se zagotavlja večja varnost predvsem prevoznikom, da bodo dobili
               poplačano opravljeno storitev. Do sedaj se je velikokrat namreč dogajalo, da
               prevoznik ni dobil poplačane voznine. To predvsem v primerih, ko pošiljatelj ni bil
               naročnik prevoza. Poleg solidarne odgovornosti spremembe prinašajo obveznost za
               prevoznika, ki bodo morali na zahtevo naročnika prevoza in pošiljatelja pred
               sklenitvijo prevozne pogodbe predložiti dokument, s katerim bodo dokazovali višino
               voznine.</p>
               <p>Z novelo zakona se na podlagi sprememb in dopolnitev Zakona o prekrških obnaša tudi
               zapis določenih glob izključno v evrih, pri čemer so zneski glob zapisani v primerno
               zaokroženem znesku. V Poslanski skupini Nove Slovenije bomo predlog sprememb zakona
               podprli. Hvala lepa.</p>
            </sp>
            <sp xml:id="SDZ4-Redna-32-2007-10-23.sp209">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-32-2007-10-23.sp210">

               <speaker>JOSIP BAJC:</speaker>

               <p>Spoštovani gospod predsednik, spoštovani gospod državni sekretar s sodelavci,
               kolegica in kolegi! Novela zakona o spremembah in dopolnitvah zakona o prevoznih
               pogodbah v cestnem prometu, ki je predmet današnje razprave, obravnava in omogoča, da
               se prevozna pogodba lahko sklene med pošiljateljem, naročnikom prevoza in
               prevoznikom, ko sta prva dva solidarno odgovorna za plačilo voznine.</p>
               <p>S tem je po mnenju Poslanske skupine Slovenske ljudske stranke prevoznikom
               zagotovljeno uspešnejše poslovanje z zagotovitvijo lažjega plačila za opravljano
               storitev oziroma opravljeni prevoz. Drugi člen obravnavanega zakona uvaja nov
               dokument, ki ga prevoznik na zahtevo naročnika ali pošiljatelja predloži pred
               sklenitvijo prevozne pogodbe naročniku ali pošiljatelju, s katerim utemeljuje višino
               voznine oziroma stroškov za izvršen prevoz. Ker z obravnavano novelo zakona omogočamo
               prevoznikom večjo varnost na trgu, bomo v Poslanski skupini Slovenske ljudske stranke
               novelo zakona podprli. Hvala.</p>
            </sp>
            <sp xml:id="SDZ4-Redna-32-2007-10-23.sp211">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-32-2007-10-23.sp212">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Spoštovani državni sekretar, kolegice in kolegi!
               Kot že govorniki pred mano tudi sam želim opozoriti na to, da v bistvu smo zopet
               priča nekemu zelo močnem kamijonskem lobiju - če lahko temu tako rečem - za ožjo
               zaščito njihovih osnovnih interesov.</p>
               <p>Zakon govori o podlagi, dejansko izstavljanju računov in o problemu finančne
               discipline naročnikov in pa o neurejenih plačilnih razmerjih. Saj to vendar je
               vseslovenski problem, spoštovane gospe in gospodje! To je vseslovenski problem. Mi
               opozarjamo na to vseskozi, da smo tu nekonsistentni, da v bistvu ne znamo zagotoviti
               plačilne discipline na področju celotne Slovenije in da tu ne sledimo evropskim
               normam.</p>
               <p>Država pobere svoj davek tudi, če storitev ni plačana, pa ne glede na to, kako priden
               je tisti, ki je to storitev naredil, in ne glede na to, kakšen gospodarski dejavnik
               je v Sloveniji, ali kvaliteten ali nekvaliteten. Pač država ob dostavljenem računu
               pobere svoj davek za naprej. Jo pa nič ne zanima. In to je mnogokrat tudi razlog, da
               se dobra podjetja zapirajo. Če bi se zgledovali po evropski praksi, temu ne bi bilo
               tako.</p>
               <p>V Italiji se pač trgovina zapre, če lastnik ni plačal robe, ki jo je naročil oziroma
               če ni izpolnil obveznosti bodisi do delavcev bodisi do države. In se najde drugi, ki
               pride v to trgovino kot najemnik. Tisti, ki pa je bil lastnik do tedaj, pa lahko to
               trgovino samo v bistvu obiskuje kot delavec. In to bi bilo prav, da država tudi
               naredi nekaj korakov na tem področju pri nas. Zopet smo priča kamijonskem lobiju, ki
               je zaščitil svoje ozke interese. Kot mi je znano, novi minister ne uspe sprejeti niti
               direktorja Darsa, ki na dan obrača en milijon evrov. Kamijonisti so pa že parkrat
               bili pri njem. Tako neodgovorno ravnanje pri teh zadevah je pa lahko označeno tudi z
               dejansko neodgovornostjo in pa s kaznivim dejanjem.</p>
               <p>Dejstvo je, da nas opozarja tudi služba za zakonodajo, da to ni usklajeno z zakonom.
               Ampak to ni ta osnovni problem. Mi imamo neustavne zakone pa se požvižgamo na to,
               čeprav bi Državni zbor moral slediti vendarle neki strokovnosti in gledati tudi to, v
               bistvu kaj sprejema. Če je opozorjen na nezakonitost in nevzdržnost v bistvu tudi
               neskladje z Ustavo, bi moral to tudi upoštevati. Pa vendarle imamo v skladu z
               veljavnimi zakoni nezakonite zakone in pa v skladu z Ustavo tudi ustavno sporne
               zakone. Pa jih na nek način kar zagovarjamo.</p>
               <p>Sam mislim, kot že tudi moji predhodniki, če ne sprejmemo ustreznega amandmaja zlasti
               k 1. členu, je ta zakon brezpredmeten in to dopolnilo ne vodi nikamor. Ne bo
               izboljšalo cestno varnostnega sistema. Vemo, da imamo smrtnost veliko. Tudi ne bomo
               odpravili cestnih zamaškov in ne bomo povečali plačilne discipline pri dejanski
               izbiri tujih prevoznikov.</p>
               <p>Tuji prevozniki - vemo - predstavljajo 70% tržnega deleža v smislu tranzita. Smo pač
               tranzitna država. In 70% tistim, ki opravljajo to storitev, bomo dovolili, da
               goljufajo. Naše bomo pa obvezali k takoimenovani poslovni poslušnosti.</p>
               <p>Sam sem za to, da se uredi plačilna disciplina na drug način. Da Vlada sprejme zakon,
               ki bo omogočal vsem gospodarskim subjektom, da dobijo pošteno plačano storitev, če so
               jo kvalitetno opravili. Ne pa posameznim segmentom, kot so kamionisti. Jutri bodo
               prišli trgovci, ki imajo že danes velike marže. Pojutrišnjem - ne vem - bo zopet nek
               lobi, ki je blizu Vlade in bodo parcialno urejali te probleme. To pač ne gre. Če ne
               moremo sprejemati boljših zakonov, potem tudi takih ni treba. Hvala lepa.</p>
            </sp>
            <sp xml:id="SDZ4-Redna-32-2007-10-23.sp213">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelen bo predstavil stališče Poslanske skupine Demokratične stranke
               upokojencev. Prosim.</p>
            </sp>
            <sp xml:id="SDZ4-Redna-32-2007-10-23.sp214">

               <speaker>IVAN JELEN:</speaker>

               <p>Še enkrat hvala za besedo. Gospod predsednik, poslanke in poslanci, državni sekretar!
               Zakon o prevoznih pogodbah v cestnem prometu je bil sprejet leta 2003 in prevzema
               mednarodne konvencije s področja prevozov v cestnem prometu. Večina določb zakona je
               namenjenih prevozu tovora oziroma stvari in urejajo medsebojna razmerja med
               udeleženci pogodbe. Torej med prevoznikom, pošiljateljem, prejemnikom in morebitnim
               drugim naročnikom prevoza. Naročnik prevoza je lahko namreč tudi druga oseba. Ne
               pošiljatelj. Torej, na primer špediter, ki mu pošiljatelj zaupa posle v zvezi s
               prevozom blaga.</p>
               <p>Prevozniki izpostavljajo problem vedno večje plačilne nediscipline v zvezi s plačilom
               voznine s strani naročnika prevoza. Predlagane spremembe in dopolnitve naj bi
               neugodno stanje prevoznikov odpravile oziroma omogočile prevoznikom večjo pravno
               varnost na trgu, saj bi lažje in prej prišli do poplačila svojih terjatev v zvezi z
               opravljenimi storitvami. Novela zakona omogoča, da se prevozna pogodba sklene kot
               tripartitna. Torej med pošiljateljem, naročnikom prevoza, ko to ni sam pošiljatelj,
               in prevoznikom ter vnaša solidarno odgovornost prvih dveh, če prevozniku ni plačana
               voznina, kot je dogovorjeno. To pomeni, da bo prevoznik imel možnost terjati celotno
               plačilo od drugih dveh pogodbenih strank, ali od ene ali od druge vse dotlej, dokler
               ne bo dobil celotnega poplačila svoje terjatve. Seveda pa med naročnikom in
               pošiljateljem po izpolnitvi obveznosti nastopi regresno razmerje.</p>
               <p>Glede na predlagano rešitev, ki bo v bistvu tristranska prevozna pogodba, ocenjujemo,
               da je solidarna obveznost v tem primeru primerna rešitev. Predvsem zaradi tega, ker
               se dogaja čedalje večja plačilna nedisciplina v škodo prevoznikov, kar seveda otežuje
               njihovo poslovanje, ki ima v ozadju posledico tudi za socialne težave njegovih
               zaposlenih delavcev. Posledica se kaže tudi v slabšanju konkurenčnosti na področju
               prevozniških storitev kot ene od pomembnejših gospodarskih panog v naši državi.</p>
               <p>Predlog sprememb in dopolnitev zakona poslanci DeSUS-a podpiramo.</p>
            </sp>
            <sp xml:id="SDZ4-Redna-32-2007-10-23.sp215">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členu in vloženem amandmaju, ki jo bomo opravili na podlagi pregleda vloženih
               amandmajev z dne, 22. oktobra 2007.</p>
               <p>V razpravo dajem 1. člen ter amandma Poslanske skupine Socialnih demokratov.</p>
               <p>Želi kdo razpravljati? Ja, več rok je. Zato odpiram prijavo. Prosim, da se vsi, ki
               želite razpravljati, prijavite.</p>
            </sp>
            <sp xml:id="SDZ4-Redna-32-2007-10-23.sp216">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za besedo. Vse ostale sem pozdravil že prej.</p>
               <p>Torej, z našim amandmajem želimo v tej noveli odpraviti samo tisto, kar je po našem
               mnenju v nasprotju s slovensko in tujo pravno doktrino in nenazadnje tudi v nasprotju
               z Obligacijskim zakonikom, Zakonom o prevoznih pogodbah v cestnem prometu, kot sicer
               velja, in mednarodno konvencijo, ki jo imenujemo s kratico CMR. Še enkrat, zakaj!</p>
               <p>Glejte, Zakonodajno-pravna služba pri nas je kvečjemu bi rekel z dolžnim spoštovanjem
               konzervativna, kar pomeni, da poskuša, če se le da, nek predlog predpisa ohraniti v
               veljavi in ga poslati le po parlamentarni proceduri.</p>
               <p>Ampak v tem primeru z dne, 26. septembra, je pa meddrugim povedala takole: "Menimo,
               da bi predlagana dopolnitev povzročala nejasnosti v razmerjih strank prevozne
               pogodbe. Zato kaže predlagano rešitev ponovno pretehtati. Tako v odnosu na ureditev
               veljavnega zakona, kot tudi na določbe OZ, torej Obligacijskega zakonika, ki urejajo
               prevozne, ter še zlasti špedicijsko pogodbo in njene posebnosti."</p>
               <p>Na to sem opozoril na Odboru za promet. Ponudil obe roki. Pa če želite še nogi, da se
               skupaj dogovorimo, kako problem rešiti. Jaz se zavedam tega, da problem obstaja.
               Problem malih, manjših prevoznikov, ki ne morejo kljubovati tem gigantskim
               špediterjem, ki jih seveda izsiljujejo in diktirajo položaj na trgu na vse možne
               načine. Ampak ne na ta način, da spreminjamo, lahko rečemo, pravo, ki je od rimskega
               prava naprej nekako ustoličeno in uzakonjeno. Finančna disciplina se mora urejati na
               drug način.</p>
               <p>In dejstvo je, da je finančna nedisciplina ena od modernih kug naše Šentflorjanske
               doline - ljudje se dogovarjajo, plačujejo pa ne. In teh problemov je veliko. Ampak
               dajmo najti sistemsko rešitev za to, ne pa posegati tja, kjer bo več škode kot pa
               koristi.</p>
               <p>Naj povem, da se je Slovenija že leta nazaj odločila, ko je urejala špedicijsko
               pogodbo med dvema sistemoma. Torej med francoskim in nemškim.</p>
               <p>Kakšna je razlika? Špediter po francoskem pravu odgovarja tudi za izvedbo prevoza. Po
               našem pravu, po nemškem sistemu pa ne. Odgovarja pa samo za izbiro. Torej, špediter
               je s tem, ko je izbral primernega prevoznika, opravil svojo nalogo. Kar seveda kaže
               toliko bolj na njegovo relativno manj pomembno vlogo.</p>
               <p>Pustimo ob strani, kaj bo z logističnimi podjemniki in kaj bo morda v prihodnosti z
               logističnimi pogodbami, ki bodo vse to, kar se danes pogovarjamo, zapakirale v nek
               prebavljiv način.</p>
               <p>Ampak ta trenutek to ne obstaja. Novela zakona bo povzročila veliko debate v
               strokovnih krogih, najmanj pa seveda predloge za spremembo Obligacijskega zakonika,
               da bo ta špedicijski del usklajen s tem. Na to vas opozarjam. To je tisto minimalno,
               na kar bi morali računati.</p>
               <p>Če pogledamo prikaz ureditev, ki ste jih navedli v obrazložitvi, ki ga morate
               navesti. Seveda ta prikaz ne potrjuje vašega predloga. Pri Franciji navajate njihov
               lokalni oziroma nacionalni zakon, ki je pač takšen, kot je, ampak nima podobne
               ureditve.</p>
               <p>Avstrija in Litva pa itak temeljita na mednarodni konvenciji, torej konvenciji CMR.
               In kot sem že povedal prej, za vse mednarodne prevoze, ki jih je velika večina pri
               nas, bo veljala mednarodna konvencija. Domači prevozi bodo pa v nedopusten
               privilegiran položaj postavljali naše cestne prevoznike. In verjemite mi, da tako,
               kot vam je včeraj na vrata trkal gospod Pintar s svojim Združenjem za prevoz v okviru
               Gospodarske zbornice, tako boste dobili na vrata jutri še druge prevoznike s področja
               železnic, letalskega in cestnega prometa.</p>
               <p>In ne bi se čudil, da bodo ravno cestni prevozniki, podobno kot so poskušali
               pritiskati name. Zdaj pa govorim kot bivši minister za promet. Velikokrat me je
               skušal gospod Pintar prepričati tako ali drugače, pa temu nisem klonil. Tokrat ste
               ministra prepričali, čeprav sem mu jaz osebno dobrohotno svetoval drugače. Ne bi se
               čudil, da bi gospod Pintar jutri predlagal spremembo zakona, v kateri bi bili tudi
               poslanci solidarno odgovorni za plačilo voznine. Hvala lepa.</p>
            </sp>
            <sp xml:id="SDZ4-Redna-32-2007-10-23.sp217">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marinič.</p>
            </sp>
            <sp xml:id="SDZ4-Redna-32-2007-10-23.sp218">

               <speaker>BRANKO MARINIČ:</speaker>

               <p>Hvala lepa za besedo. Spoštovani predsednik in ostali prisotni! Kar se tiče
               strokovnega poznavanja tega področja, vsa čast kolegu Pavlihi. V nekaterih pogledih
               bi lahko dejal, da se celo z njim strinjam. Tudi njegovo delo, ki je omenjeno tudi v
               tem gradivu, sem imel priložnost preštudirati in iz tega vidika morda celo navajam
               to, da bi se v nekaterih pogledih strinjal.</p>
               <p>Vendar kaj je osnova? Osnova je samo v tem, da prevoznik, ki opravi storitev, zanjo
               dobi plačilo. Saj recimo po mednarodni konvenciji o prevozu blaga bi lahko
               ugotavljali, da varščino za opravljeno storitev lahko pokrijemo tudi iz cene blaga,
               ki ga prevažamo, pa vendar je to neko drugo področje. Tisto, kar je pa zakonodajalec
               oziroma predlagatelj skušal urediti na našem domačem trgu, in tukaj se - pa bom rekel
               - razhajava, da je potrebno nekaj storiti v korist prevoznikov, kajti vemo, da so
               dnevno redno na tem domačem terenu pa tudi širše ti prevozi mnogo številni in da
               mnogi prevozniki zaradi, bom rekel, stanja na trgu prevoznih storitev pač v neki
               situaciji, ko prevzamejo in opravijo to storitev prevoza in na koncu ostanejo brez
               prevoznine. In tisto, kar se mi zdi pomembno poudariti, je določilo, ki ga je prav
               predlagatelj v zvezi s tem želel v ta 1. člen vnesti. In če bi se sedaj v Poslanski
               skupini SDS strinjali s predlogom amandmaja, potem bi negirali tisto, kar je
               predlagatelj želel pravzaprav urediti.</p>
               <p>Kar zadeva primerjavo - tudi to sem pogledal - glede Francije, predvsem pa Avstrije,
               po kateri bi se lahko zgledovali, kajti oni v tej mednarodni konvenciji uporabljajo
               dokument iz leta 1956 toliko, kolikor sem sam star in so ga dopolnili pet let
               kasneje, kaj dosti več pa ne. In to pri njih, bom rekel, ne dela takšnih težav, kot
               dela težave našim prevoznikom. Tako da iz tega razloga ne moremo podpreti
               predlaganega amandmaja, ki ga predlaga Poslanska skupina Socialnih demokratov.</p>
            </sp>
            <sp xml:id="SDZ4-Redna-32-2007-10-23.sp219">

               <speaker>PREDSEDNIK FRANCE CUKJATI:</speaker>

               <p>Hvala. Je še interes za to? Še. Odpiram prijavo. Gospod Prijatelj.</p>
            </sp>
            <sp xml:id="SDZ4-Redna-32-2007-10-23.sp220">

               <speaker>SREČKO PRIJATELJ:</speaker>

               <p>Hvala, spoštovani predsednik! Poglejte, dajmo si nalit malo čistega vina, no. Odkar
               sem jaz v tem parlamentu v tem mandatu, smo kamionistom z zakonom odobrili večjo osno
               obremenitev. Popravili smo.</p>
               <p>Druga sprememba je bila, da smo jim znižali cene kazni. Z vsem dolžnim spoštovanjem
               do gospoda dr. Petra Verliča, ki ga osebno zelo cenim, bi na njegovem mestu bolj
               želel danes videti ministra.</p>
               <p>Kajti minister je obljubljal, ko smo se pogovarjali o tem, ali je primeren za to
               funkcijo ali ne, da pa on ne bo podlegel nobenim lobijem. Danes smo priča, da je
               podlegel kamionskemu lobiju. Te zahteve se nikoli ne bodo nehale do tega ministrstva
               s strani kamionistov. Vedno nove si bodo izmišljali. Lepo vas prosim! Zakaj samo za
               enega urejati plačilno finančno disciplino? Ali tisti, ki ustvarja novo dodano
               vrednost v podjetjih, srednje velikih, velikih, ni vreden te zaščite? Ali za tistega
               ne bomo spreminjali zakon? Potem, če že tak zakon sprejemamo, dajmo sprejeti zakon,
               ki bo sprejemljiv za vse. To ni izgovor. Preprosto to ni izgovor. Mi ščitimo 30%
               tranzita kamionskega, ki prečka Slovenijo, in delamo neko monopolno prednost nekomu,
               ki je že danes v privilegiranem položaju. Samo enkrat na leto se plača registracija
               kamiona in potem se lahko po mili volji uničuje državne ceste. Nič nismo naredili za
               to, da bi težji tranzit, težje tranzitno robo speljali na železnice, kljub obljubam
               ministrov. Številni so bili.</p>
               <p>In tudi nič nismo naredili, da bi zmanjšali smrtnost na cestah. Še vedno dovoljujemo
               prehitevanje kamion - kamion. Dobro vemo, da za nesreče, ki so na žalost zelo velike
               pri nas - smrtnost je zelo visoka - ne odgovarja nihče. Mnogokrat so za to krivi tudi
               kamioni. Jaz bi se vprašal pri tem samo to, zakaj se ne zgledujemo pri drugih
               evropskih državah. Veste, so druge države, ki so znale te probleme rešiti v paketu in
               ne tako parcialno kot mi, odkar smo v bistvu v tej novi sestavi, se vedno znova na
               tem matičnem delovnem telesu srečujemo z zahtevami kamionistov. Vedno znova. Skoraj
               ne mine tromesečje, da nimamo njihovih zahtev na mizi.</p>
               <p>In če bomo tako podlegali takim pritiskom, potem upoštevali celo to, da
               Zakonodajno-pravna služba pač nima prav, da lahko sprejmemo tudi to, kar so oni sami
               napisali kot edino sveto, potem je najboljše, da resnično predamo svojo funkcijo, ker
               smo neodgovorni. Ustavno sodišče nas opozarja, da imamo neustavne zakone, pa se na to
               požvižgamo. Niti enkrat še ni bilo v tem Državnem zboru rečemo, da bomo to krivico
               popravili. Pa vendar je Ustava največji akt, najvišji akt v naši državi. Morala bi
               biti, pa ni, najbolj sveta. Pa ni. Pa tudi, če sprejmemo kakršnokoli zakonsko
               neskladje, se nam fučka. Za vsako direktivo, ki nam jo pošlje Evropska unija, pa
               lahko mirne duše rečemo, da smo zelo hitri pri prevajanju in jo implementiramo takoj
               v našo zakonodajo. Ne mine mesec, da je nimamo kot obvezujoče pri nas. Seveda na take
               načine jaz enostavno ne morem pristajati.</p>
               <p>Prosil bi vas, da smo vsaj pri popravku tega zakona, da bo pravno vzdržen, toliko
               razumni in da podpremo ta amandma. Saj vendarle govori o tem, da je zakon pogojno
               sprejemljiv, če lahko tako temu rečem - s to dikcijo. Mislim, da ni nič slabega to,
               kar je gospod Marinič govoril, da naredimo to, da kamionisti dobijo to plačano.
               Vendar pozivam vas, bodimo enaki pred zakonom do vseh. Omogočimo to tudi drugim.</p>
               <p>Jaz vam sedajle lahko iz rokava stresem 50 podjetij, ki so morala zapreti svoja vrata
               zato. Ne zato, ker so slabo delali, ampak zato, ker ni bilo finančne discipline.
               Država se je usedla na njihovo premoženje. Pri tem pa je ni brigalo ali so oni dobili
               plačano svojo storitev ali ne, ki so jo kvalitetno naredili. Tu mi je slabo, ko moram
               pritisniti na tipko za eno tako parcialno rešitev. Ker vemo, da zopet omogočamo
               nekomu, da bo koval ekstra prihodke iz nekih povezav, ki jih ima na ministrstvu. To
               enostavno ni prav. Če se bo to nadaljevalo - jaz mislim - na nek način to ljudje
               vidijo. Manj kot 350 dni je do volitev. To je minus, ki si ga piše Vlada za uho.
               Lahko mirne duše rečemo,da jutri, pojutrišnjem boste pred inventuro vsi, ki
               sprejemate take brezvezne zakone, nezakonite, neenakopravne do drugih in seveda tudi
               upravičeno krivične do drugih. Saj niso samo kamionisti tisti, ki delajo. Jaz z vsem
               spoštovanjem do njih, jih spoštujem, res imajo trdo delo, ampak ne na tak način
               reševati finančne nediscipline. Lepo vas prosim. To ni pravi način. Hvala lepa. </p>
            </sp>
            <sp xml:id="SDZ4-Redna-32-2007-10-23.sp221">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marinič, ne, gospod Pavliha, oprostite. Izvolite.</p>
            </sp>
            <sp xml:id="SDZ4-Redna-32-2007-10-23.sp222">

               <speaker>DR. MARKO PAVLIHA:</speaker>

               <p>Hvala lepa. Tudi jaz globoko spoštujem prevoznike. Nenazadnje je bil moj deda
               vlakovodja, druga prometna panoga, pa vendarle. In se zahvaljujem gospodu Mariniču za
               korektno soočanje mnenj. Mislim, da takih mnenj, takih soočanj manjka v tej dvorani,
               prijaznih, tehtnih, drugačnih pogledov. Seveda se zahvaljujem kolegu Prijatelju za
               podporo našega amandmaja.</p>
               <p>Poglejte, problem finančne malopridnosti v Republiki Sloveniji rešujte s pravniškim
               šarlatantstvom. Tako ne gre. Jaz predlagam, da Vlada predlaga ustrezne ukrepe za
               reševanje te bolezni, za ozdravitev te bolezni, ne pa za blažitev. Ob neki drugi
               priliki - sem dejal - ni dovolj, da resen zobobol ali gangreno zdravimo z aspirinom.
               To morda ublaži bolečino. Nekaterih so iz foha, pa to vedo. Ampak potreben je poseg v
               dlesen, v srž problematike. In bojim se, da bo ta novela povzročila samo bumerang.
               Oglasili se bodo na Langusovo še drugi prevozniki in bodo rekli: "Aha, cestnim ste
               odprli vrata, zdaj bi pa še mi tako." Potem bomo na veliko spreminjali zakonodajo,
               ampak nekega bistvenega učinka pa po mojem ne bo. Problem gangrene finančne
               neubogljivosti ne bo rešen, tudi ne more biti rešen, kajti na drugi strani imamo
               množico mednarodnih predpisov pa evropskih Acquis communautarie, ki to ne omogoča.
               Meni je jasno, da bo verjetno ta novela sprejeta, O.K., vsaj v dveh delih je v redu,
               ampak vendarle svetujem, da premislite o tem, če smo že zdaj naredili napačen poseg.
               Razmislite, kako rešiti finančno nedisciplino. Ne samo v prevozniškem področju
               oziroma prometu, tudi na vseh drugih področjih.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp223">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marinič.</p>
            </sp>
            <sp xml:id="SDZ4-Redna-32-2007-10-23.sp224">

               <speaker>BRANKO MARINIČ:</speaker>

               <p>Ja, moram reči, spoštovani kolega dr. Pavliha, strinjava se tu, saj to sva ugotovila
               že prej, pa tudi tukaj. Ampak tukaj takstativno obravnavamo Zakon o prevoznih
               pogodbah v cestnem prometu. Jaz verjamem, ko pogledamo mednarodno konvencijo o
               prevozu blaga, ki je mnogo širša in zajema vsa področja trga prevoznih storitev.
               Vendarle bi želel še enkrat poudariti, zakaj v Poslanski skupini SDS ne moremo
               podpreti predlaganega amandmaja, ker bi potem izničili to, kar je želel predlagatelj
               v bistvu urediti v predlaganih spremembah zakona.</p>
               <p>To pa je, dovolite mi, da še enkrat preberem to, kar sem že enkrat: "Predlog novele
               zakona prinaša prevoznikom večjo varnost delovanja na trgu in transparentnost
               njihovega poslovanja. Uvaja namreč solidarno odgovornost pošiljatelja in naročnika
               prevoza za plačilo voznine v primeru, da prevozno pogodbo sklenejo prevoznik,
               naročnik prevoza in pošiljatelj, ki hkrati ni naročnik." Tukaj sem prepričan, da če
               zdaj po strokovni plati ocenjujeva to tukaj v Državnem zboru, da je seveda edino
               sprejemljivo, da bi na nek način omogočili in vzpostavili bom rekel plačilo teh
               storitev z nadomestilom te pravne praznine, ki je pravzaprav s tem nadomeščena.
               Prepričan sem, da kakorkoli bi pogledali in kakorkoli bi se trudili, bi seveda vedno
               prišli v dilemo, kdo pa je pravzaprav tisti, ki nosi odgovornost pri tem, ko
               prevoznik opravi določeno storitev. Ampak spet ne moremo gledati prevoza storitev
               nasploh. Ampak se moramo osredotočiti na Predlog zakona o prevozu v cestnem prometu,
               kjer predlagatelj skuša urediti stvari.</p>
               <p>Meni je povsem jasno, da če bi sedaj širše ocenjevali in poskušali ugotoviti, kaj
               bodo storili ostali prevozniki storitev, bodo verjetno prišli malo v dilemo. Sam
               predlagatelj pa bi verjetno tudi moral na katera druga področja poseči, da bi stvari
               uredil. Jaz sem prepričan, da je predlagatelj v danem trenutku skušal zaščititi
               interes prevoznikov. S tem, ko je podal predlog sprememb in dopolnitev Zakona o
               prevoznih pogodbah v cestnem prometu, je to tudi neka zaščita, ki prevoznika
               pravzaprav ščiti in mu zagotavlja, da bo opravljena storitev na nek način, dobil tudi
               poravnano. Zato seveda še enkrat pravim, da predloga poslanske skupine Socialnih
               demokratov, da se 1. člen črta, ne moremo podpreti. Hvala lepa.</p>
            </sp>
            <sp xml:id="SDZ4-Redna-32-2007-10-23.sp225">

               <speaker>PREDSEDNIK FRANCE CUKJATI:</speaker>

               <p>Še odpiram prijavo. Gospod Prijatelj.</p>
            </sp>
            <sp xml:id="SDZ4-Redna-32-2007-10-23.sp226">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Glede na to, da verjetno bo ta amandma gladko
               zavrnjen - tako predvidevam - bi jaz prosil, če se lahko dobi dejansko mnenje
               Zakonodajno-pravne službe tega Državnega zbora na 1. člen, eksplicitno mnenje.</p>
               <p>Ker če bomo ugotovili, da sprejemamo zakon, ki je v neskladju z mnenjem
               Zakonodajno-pravne službe, potem zopet delamo napako. In veste, v delovnem pravu
               oziroma v Zakonu o delovnih razmerjih pač piše, da tisti delavec, ki naredi napako
               med delovnim procesom, lahko izgubi tudi delovno mesto oziroma pravico do opravljanja
               dela. Na žalost poslanci te določbe nimamo. Pa vendar mnogokrat sprejemamo velike
               neumnosti.</p>
               <p>Takoimenovano krivdno odgovornost ne nosi nihče tukaj med vami. In bi vas prosil, da
               delate po vesti, pošteno in v skladu z zakonom. Zato bi bilo to, kar sem zahteval,
               smiselno tudi narediti, preden se glasuje o tem amandmaju. Hvala lepa.</p>
            </sp>
            <sp xml:id="SDZ4-Redna-32-2007-10-23.sp227">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc. Potem pa gospod Pavliha, ki mu prijava ni uspela.</p>
            </sp>
            <sp xml:id="SDZ4-Redna-32-2007-10-23.sp228">

               <speaker>JOSIP BAJC:</speaker>

               <p>Hvala, gospod predsednik. Spoštovane kolegice in kolegice, jaz sem ob predstavitvi
               stališča poslanske skupine Slovenske ljudske stranke rekel, da bomo podprli spremembe
               in dopolnitve Zakona o prevoznih pogodbah v cestnem prometu iz enega preprostega
               razloga, ker s tem omogočamo prevoznikom večjo varnost.</p>
               <p>Res pa je tudi to, kar je kolega Pavliha rekel, da dejansko s to določbo oziroma s
               spremembo tega zakona poskušamo urediti, kar bi eventualno lahko bilo z neko drugo
               področno zakonodajo urejeno. Se pravi ureditev plačilne discipline in ne vem, kaj
               vse. Ne vem pa - v to se pa ne spuščam - glede na to, da je dr. Pavliha, profesor s
               tega področja, ali to striže z nekim splošnim zakonom, ki mu rečemo obligacijski
               zakon, da take določbe v nekem zakonu področnemu ni možno nekoliko drugače urediti,
               kot je ta splošna določba, ki velja v obligacijskem zakoniku.</p>
               <p>In drugo, kar bi rad rekel, kolega Srečko Prijatelj, ena kratka replika tebi. Iz
               gradiva, ki ga imamo, ko si govoril o aktualnem ministru za promet, ko je na hearingu
               govoril, da ne bo podlegel nobenemu lobiju, mislim, da tudi temu ni glede na to, da
               je ta zakon Vlada posredovala v proceduro 13. julija letošnjega leta.</p>
            </sp>
            <sp xml:id="SDZ4-Redna-32-2007-10-23.sp229">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pavliha. Imate repliko? Ja. Izvolite, gospod Prijatelj.</p>
            </sp>
            <sp xml:id="SDZ4-Redna-32-2007-10-23.sp230">

               <speaker>SREČKO PRIJATELJ:</speaker>

               <p>Spoštovani kolega Bajc! To je že res, vendar če bi uvidel minister nesmisel tega
               zakona, bi ga lahko umaknil.</p>
            </sp>
            <sp xml:id="SDZ4-Redna-32-2007-10-23.sp231">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pavliha, prosim.</p>
            </sp>
            <sp xml:id="SDZ4-Redna-32-2007-10-23.sp232">

               <speaker>DR. MARKO PAVLIHA:</speaker>

               <p>Hvala lepa. Odgovoril bi kolegu Bajcu. Ja, če sprejmemo Zakon o splošni finančni
               disciplini, ki se nanaša na vsa področja recimo storitev, potem je to "lex specialis"
               poseben zakon, ki vpliva tudi na področne zakone. S tem se temu izognemo. In bistvo
               bi bilo skrajšanje postopkov iztoževanja vključno z izvršbo. Moj predlog je
               naslednji. Ker se zavedam tega, da niti predlog gospoda Prijatelja niti moj oziroma
               naš amandma ne bo šel skozi.</p>
               <p>Vlada ima še vedno možnost ta člen amandmirati v tretji obravnavi. Dajmo za božjo
               voljo sklicati en sestanek, kjer bodo navzoči strokovnjaki, predstavniki naše
               Zakonodajno-pravne službe, drugi zainteresirani poslanci. Torej, najmanj dva vidim.
               Gospoda Mariniča, gospoda Prijatelja, Bajca, mene pa še koga. In poskušati najti
               kompromis in hkrati seveda razmišljati o tej globalni spremembi zakonodaje, ki jo pa
               nujno potrebujemo.</p>
               <p>Gospe in gospodje, upam, da vam je jasno, da to, kar jaz danes tu počnem, nima nobene
               zveze z nekim političnim prestižem. Enostavno intimno strokovno verjamem, da v to,
               kar govorim, da je to res. In sprejmite stegnjeno roko, če vam jo ponujam. Hvala.
            </p>
            </sp>
            <sp xml:id="SDZ4-Redna-32-2007-10-23.sp233">

               <speaker>PREDSEDNIK FRANCE CUKJATI:</speaker>

               <p>Hvala. Še kdo želi razpravljati o 1. členu in amandmaju k temu členu? Predstavnik
               Vlade, boste vi? Kar izvolite, imate besedo.</p>
            </sp>
            <sp xml:id="SDZ4-Redna-32-2007-10-23.sp234">

               <speaker>DR. PETER VERLIČ:</speaker>

               <p>Hvala lepa, gospod predsednik. Spoštovane poslanke in poslanci! Dovolite mi, da glede
               amandmaja, predlaganega s strani Poslanske skupine Socialnih demokratov, podam še
               kratko obrazložitev.</p>
               <p>Bistvo prevozne pogodbe je izvedba prevoza kot storitve za plačilo. Prav tako pa
               Zakon o prevoznih pogodbah v cestnem prometu temelji na načelu dispozitivnosti, kar
               pomeni, da lahko stranke načeloma same določajo vsebino prevozne pogodbe. S
               predlaganim besedilom 1. člena želimo kot predlagatelj vpeljati pravno osnovo za
               solidarno odgovornost tako pošiljatelja kot tudi naročnika prevoza za plačilo voznine
               v primeru, da so v prevozno pogodbo vpletene vse tri stranke. Torej naročnik kot
               oseba, ki sklene s prevoznikom prevozno pogodbo. Pošiljatelj, ki na podlagi sklenjene
               pogodbe med naročnikom in prevoznikom preda prevozniku blago za prevoz, ter naposled
               prevoznik, ki na podlagi sklenjene prevozne pogodbe z naročnikom prevoza preko
               pošiljatelja izvršuje voljo naročnika prevoza. V konkretnem primeru ne gre za
               različne pogodbe med udeleženci, ampak gre za eno samo pogodbo. To je prevozno
               pogodbo, v kateri so udeležene vse tri stranke. Gre torej za posebnost prevozne
               pogodbe, ki je sklenjena med naročnikom prevoza in prevoznikom, ker v teku njenega
               izvrševanja na točki izročitve blaga prevozniku v pogodbo namesto naročnika prevoza
               vstopi pošiljatelj.</p>
               <p>Do takšnih primerov v praksi prihaja velikokrat, predvsem takrat, ko se blago, ki naj
               bi se na podlagi sklenjene prevozne pogodbe pripeljalo v namembni kraj, ne nahaja pri
               naročniku samem, ampak se nahaja pri pošiljatelju. Pri tem še velja poudariti, da je
               blago last naročnika prevoza in ne pošiljatelja. Namen predlaganega besedila 1. člena
               je torej v opisanem primeru izboljšati plačilno disciplino tako naročnika prevoza kot
               tudi pošiljatelja ter zagotoviti, da bo prevoznik prejel plačilo za opravljeni
               prevoz.</p>
               <p>Ker trenutna zakonodaja na področju prevozov v cestnem prometu opisanih posebnih
               primerov ne rešuje, smo sprejeli pobudo avtoprevoznikov in poskušali takšne situacije
               tudi pravno urediti.</p>
               <p>Predlagano besedilo 1. člena torej konkretno rešuje probleme, na katere smo bili
               opozorjeni s strani avtoprevoznikov. Zato amandmaja, predlaganega s strani Poslanske
               skupine Socialnih demokratov, ne podpiramo.</p>
               <p>Dovolite mi na koncu še, da opravičim gospoda ministra, ker je na službeni poti v
               tujini v Lizboni na evropski konferenci ministrov za promet, tako da danes ne more
               biti prisoten. Hvala lepa.</p>
            </sp>
            <sp xml:id="SDZ4-Redna-32-2007-10-23.sp235">

               <speaker>PREDSEDNIK FRANCE CUKJATI:</speaker>

               <p>Hvala gospodu Verliču. Želi še kdo razpravljati? <stage>(Ne.)</stage> Zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj čez pol ure. Gospod Verlič. Izvolite, imate besedo.</p>
            </sp>
            <sp xml:id="SDZ4-Redna-32-2007-10-23.sp236">

               <speaker>DR. PETER VERLIČ:</speaker>

               <p>Hvala lepa. Predlagam, da se v skladu s 138. členom Poslovnika Državnega zbora tretja
               obravnava zakona opravi še na tej seji. Hvala lepa.</p>
            </sp>
            <sp xml:id="SDZ4-Redna-32-2007-10-23.sp237">

               <speaker>PREDSEDNIK FRANCE CUKJATI:</speaker>

               <p>Hvala. S tem prekinjam to točko dnevnega reda in sejo zbora, ki jo bomo nadaljevali
               ob 16.15.</p>
               <p><stage>(Seja je bila prekinjena ob 15.42 in se je nadaljevala ob 16.15.)</stage></p>
            </sp>
            <sp xml:id="SDZ4-Redna-32-2007-10-23.sp238">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci, prosim, da se umirite in zasedete svoja
               mesta. Hvala.</p>
               <p>Nadaljujemo sejo Državnega zbora. Poslanke in poslance prosim, da preverijo delovanje
               glasovalnih naprav.</p>
               <p>Nadaljujemo s prekinjeno <title>2. točko dnevnega reda - druga obravnava Predloga zakona
                  o kazenskih zadevah z državami članicami Evropske unije.</title>
               </p>
               <p>Prehajamo na odločanje o vloženih amandmajih.</p>
               <p>Odločamo o amandmaju poslanskih skupin SDS, NSi, SLS in DeSUS k 124. členu. Če
               amandma ne bo sprejet, postane amandma k 125. členu brezpredmeten. Glasujemo.
               Navzočih je 59 poslank in poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SDS, NSi, SLS in DeSUS k 125. členu.
               Glasujemo. Navzočih je 69 poslank in poslancev, za je glasovalo 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Besedo dajem predlagatelju predloga zakona, če želi podati predlog. Izvolite.</p>
            </sp>
            <sp xml:id="SDZ4-Redna-32-2007-10-23.sp239">

               <speaker>ROBERT MAROLT:</speaker>

               <p>Hvala lepa, gospod predsednik. Na podlagi 138. člena Poslovnika Državnega zbora
               predlagam, da se tretja obravnava predloga zakona opravi na tej seji. Hvala.</p>
            </sp>
            <sp xml:id="SDZ4-Redna-32-2007-10-23.sp240">

               <speaker>PREDSEDNIK FRANCE CUKJATI:</speaker>

               <p>Hvala. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika zbora še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 77 poslank
               in poslancev, za jih je glasovalo 73, proti 2.</p>
               <p><stage>(Za je glasovalo 73.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek 25. oktobra 2007,
               po končanih glasovanjih. Službe zbora bodo pripravile pregled, v katerega bosta
               vključena sprejeta amandmaja in člena, h katerim sta bila amandmaja sprejeta.
               Amandmaje k tema členoma lahko kvalificirani predlagatelji vložijo do začetka tretje
               obravnave predloga zakona na seji zbora. Prekinjam to točko dnevnega reda.</p>
               <p>Nadaljujemo s <title>prekinjeno 3. točko dnevnega reda - to je z obravnavo Predloga
                  zakona o dopolnitvah zakona o plačilnem prometu, skrajšani postopek.</title> Prehajamo na <title>tretjo obravnavo</title> predloga zakona. Ker k predlogu zakona
               matično delovno telo ni sprejelo nobenega amandmaja, amandmaje v tretji obravnavi ni
               možno vlagati, zato prehajamo na odločanje o predlogu zakona. Glasujemo. Navzočih je
               77 poslank in poslancev, za jih je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 4. točko dnevnega reda - to je z obravnavo Predloga
                  zakona o spremembah in dopolnitvah zakona o lastninskem preoblikovanju Loterije
                  Slovenije.</title> Nadaljujemo z <title>drugo obravnavo,</title> to je z odločanjem o
               vloženih amandmajih. Najprej odločamo o amandmaju pod številko 1 poslanske skupine
               SNS k 1. členu. Če bo amandma sprejet, postaneta amandmaja pod številko 2 in 3
               brezpredmetna. Glasujemo. Navzočih je 76 poslank in poslancev, za jih je glasovalo
               24, proti 43.</p>
               <p><stage>(Za je glasovalo 24.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju pod številko 2, poslanske skupine DeSUS k 1. členu. Če bo
               amandma sprejet, postane amandma pod številko 3 brezpredmeten. Glasujemo. Navzočih je
               77 poslank in poslancev, za jih je glasovalo 33, proti 41.</p>
               <p><stage>(Za je glasovalo 33.)</stage> <stage>(Proti 41.)</stage></p>
               <p>Ugotavljam, da predlagani amandma ni sprejet.</p>
               <p>Sedaj odločamo še o amandmaju pod številko 3, poslanske skupine Socialnih demokratov
               k 1. členu. Glasujemo. Navzočih je 77 poslank in poslancev, za jih je glasovalo 34,
               proti 42.</p>
               <p><stage>(Za je glasovalo 34.)</stage> <stage>(Proti 42.)</stage></p>
               <p>Ugotavljam, da predlagani amandma ni sprejet.</p>
               <p>Odločamo o amandmaju pod številko 4, poslanske skupine Zares k 1. členu. Če bo
               amandma sprejet, postaneta amandmaja pod številko 5 in 6 brezpredmetna. Obrazložitev
               glasu gospa Širca v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp241">

               <speaker>MAJDA ŠIRCA:</speaker>

               <p>Hvala lepa. Leta 2001 so Slovenci za igre na srečo porabili 95 milijonov evrov, leta
               2006 pa že kar 209 milijonov evrov. Domača poraba za igro na srečo na prebivalca je z
               48 evrov leta 2001 narasla na 104 leta 2006. Gre za velika sredstva. Govorili smo
               danes o 7 milijardah starih tolarjev, ki se nabirajo in gredo lahko v humanitarne,
               športne in invalidske namene. Zato ni nepomembno, na kakšen način se ta sredstva
               razdelijo oziroma kako je sestavljen svet, ki skrbi tudi za transparentnost oziroma
               namenskost teh sredstev.</p>
               <p>Odslovili ste amandma, ki bi govoril o tem, da participirajo v svetu 50% invalidske,
               50% pa humanitarne organizacije. Res je sicer, da se vse odločitve sprejemajo z
               dvotretjinsko večino. Ampak ni nepomembno, na kakšen način so zastopane ene in druge
               v svetu organizacij.</p>
               <p>Mi smo znotraj našega amandmaja poskušali uveljaviti tisto, kar bi bilo edino
               smiselno, da bi bila strokovna in civilna javnost bolj prisotna in da Vlada ne bi
               imela take moči, kot si jo sedaj jemlje. Jemlje si v številnih nivojih. Ne samo, da
               je zmanjšala delež največje športne organizacije v Sloveniji Olimpijskega komiteja z
               manjšo številčno zastopanostjo. Ampak tudi pri tistih, recimo, ki bodo zastopale
               občinsko raven, bo imela prste vlada.</p>
               <p>Skratka, sprejemate rešitev in če bi podprli ta amandma, bi bila zagotovo drugačna,
               kjer si Vlada dejansko jemlje moč tudi nad organizacijo sveta športne fundacije, ki
               je do sedaj kot prvo delovala transparentno in učinkovito. Danes je minister Zver
               jasno rekel: Potrebno je odvzeti vašega direktorja in dati notri našega direktorja.
               Tako je bilo rečeno dopoldne, nič drugače kot tako. In tako je res. Ker ga ni bilo
               mogoče zamenjati, drugače se zamenja zakon. Še več. Zakon se zamenja na ta način, da
               še vršilec dolžnosti bo imenovan s strani Vlade. Temu nasprotujemo. Prav je, da bi
               tudi vi. Hvala.</p>
            </sp>
            <sp xml:id="SDZ4-Redna-32-2007-10-23.sp242">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes po obrazložitvi glasu? <stage>(Ne.)</stage> Glasujemo. Navzočih je 78
               poslank in poslancev, za je glasovalo 33, proti 45.</p>
               <p><stage>(Za je glasovalo 33.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju pod številko 5 Poslanske skupine Socialnih demokratov k 1.
               členu. Glasujemo. Navzočih je 71 poslank in poslancev, za je glasovalo 26, proti
               43.</p>
               <p><stage>(Za je glasovalo 26.)</stage> <stage>(Proti 43.)</stage></p>
               <p>Ugotavljam, da predlagani amandma ni sprejet. Glasujemo oziroma odločamo o amandmaju
               pod številko 6 Poslanske skupine Socialnih demokratov k 1. členu. Glasujemo. Navzočih
               je 77 poslank in poslancev, za jih je glasovalo 32, proti 43.</p>
               <p><stage>(Za je glasovalo 32.)</stage> <stage>(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Sedaj prehajamo na 5. člen. Odločamo o amandmaju poslanskih skupin SDS, NSi, SLS in
               DeSUS k 5. členu. Glasujemo. Navzočih je 69 poslank in poslancev, za jih je glasovalo
               59, proti 5.</p>
               <p><stage>(Za je glasovalo 59.)</stage> <stage>(Proti 56.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na 7. člen in odločamo o amandmaju Poslanske skupine Zares k 7. členu. Če
               bo amandma sprejet, postane amandma pod številko 2 brezpredmeten. Gospa Širca,
               izvolite. Predstavitev v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp243">

               <speaker>MAJDA ŠIRCA:</speaker>

               <p>V imenu poslanske skupine bi rada opozorila, da tudi s tem členom zaključujete tisto
               in zelo hitro, ker se mudi tisto kvoto zakonov, ki so potrebni zato, da se čim prej
               zamenjajo direktorji tam, kjer jih ni bilo mogoče zamenjati brez spremembe zakona.
               Kljub temu, da je mnenje Zakonodajno-pravne službe drugačno, kljub temu, da se je
               včasih dogajalo, da je Državni zbor imenoval tovrstne funkcionarje, ker bodo sedaj
               profesionalni in ker naj bi prevzeli nove dolžnosti, naj bi celo vršilec dolžnosti
               bil imenovan s strani Vlade. Še ta vmesni čas, ko bi lahko prejšnji direktor
               opravljal funkcije, mu niso dovoljene. Gre za hitenje in gre za tisti mlin, ki ga
               omogoča tako na hitro spremenjeni zakon, brez kakršnega posluha za to, da je potrebno
               uporabiti razum, ne pa čustva, ki gredo v smeri: dajmo hitro postaviti naše in
               odstraniti vaše. Kot ponavljam, je bilo danes to že rečeno v tej sobi. Hvala.</p>
            </sp>
            <sp xml:id="SDZ4-Redna-32-2007-10-23.sp244">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bevk, v imenu poslanske skupine? Izvolite.</p>
            </sp>
            <sp xml:id="SDZ4-Redna-32-2007-10-23.sp245">

               <speaker>SAMO BEVK:</speaker>

               <p>Hvala lepa za besedo, gospod predsednik. Spoštovani zbor! V Poslanski skupini
               Socialnih demokratov bomo podprli tako amandma Poslanske skupine Zares, sicer ima
               malo možnosti, da uspe, podprli bomo v drugem glasovanju tudi amandma Poslanske
               skupine Socialnih demokratov. Treba je namreč vedeti, da sta obe fundaciji, tako
               fundacija za financiranje invalidskih in humanitarnih organizacij kot fundacija za
               financiranje športnih organizacij, sredi razpisov. Ponavljam, sredi razpisov! Gre za
               skoraj 30 milijonov evrov, ki jih je potrebno prerazporediti na podlagi teh razpisov,
               recimo za šport se ta razpis konča 15. novembra. Zato Vlada tudi tako hiti, da je
               potrebno v 30-ih dneh po sprejetju tega zakona zamenjati tudi direktorje obeh
               fundacij z vršilci dolžnosti. Jasno je, da so apetiti po teh sredstvih zelo veliki,
               zato je treba postaviti na ta mesta ljudi po meri koalicije, da bodo seveda potem ta
               sredstva tudi lažje na pravilnejši način, kot si to najbrž sami predstavljajo,
               razdelili.</p>
               <p>Zato smo vložili v Poslanski skupini Socialnih demokratov amandma, ki pravi, da naj
               se nova direktorja imenujeta šele v 60-ih dneh po imenovanju novega sveta fundacije,
               v tem času pa naj to delo opravljata dosedanja direktorja.</p>
               <p>Kakorkoli že, tudi sicer se recimo direktorju fundacije za šport njegov mandat izteče
               že v februarju prihodnjega leta, pa kljub temu se Vladi mudi, da na ta mesta postavi
               svoje ljudi, kot jih postavlja vsepovsod. Mislim, da bi bilo korektno, da podprete
               amandma, ki je nekako v smislu teh podobnih rešitev, kot jih poznamo pri drugih
               podobnih .../Opozorilni znak za konec razprave./... organizacijah in ustanovah.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp246">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Horvat v imenu poslanske.</p>
            </sp>
            <sp xml:id="SDZ4-Redna-32-2007-10-23.sp247">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani predstavniki Vlade, kolegice in kolegi.</p>
               <p>Mi ne bomo podprli amandmaja skupine Zares. Dejstvo je, da je s spremembo zakona
               predvidena drugačna sestava svetov, nekoliko drugačen postopek imenovanja direktorjev
               in narava opravljanja njihove funkcije. Prej je bila, kot vsi vemo, nepoklicna, zdaj
               bo profesionalna. Zato menimo, da obstajajo tudi utemeljeni razlogi, da se
               dosedanjima direktorjema predčasno prekine mandat. S tem bo seveda dana možnost, da
               se odgovorno, strokovno in v predvidenem roku pripravijo vse potrebne aktivnosti za
               uveljavitev določil sprememb in dopolnitev zakona in tudi ostalih pravnih aktov,
               vezanih na spremembe in dopolnitve zakona. S takojšnjo profesionalizacijo delovnega
               mesta direktorja bo zmanjšano po našem prepričanju tveganje pri pripravi in izvedbi
               aktualnih javnih razpisov, prevzeta bo polna odgovornost za vse procese v okviru
               fundacij. S tem se zagotavlja tudi dvig kvalitete dela, transparentnosti in
               strokovnosti, večja operativnost ter odgovornost. Amandma bomo, kot rečeno, zavrnili.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp248">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp249">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Tudi naša poslanska skupina, kolegi in kolegice, bo to
               določilo podprla. Le na ta način, gospodje, bomo preprečili to, da bi zavladal ta duh
               hunte v Sloveniji. Kar naprej se soočamo s tem, da se poskuša na različnih področjih
               prikazati stvari kot popolnoma neurejene, kot kaotične in kot take, kjer mora Vlada
               poseči s svojimi instrumenti. Spomnili se boste, da je bilo teh področij že kar
               nekaj. Sedaj ste se polotili še področja urejanja invalidskih, humanitarnih in
               športnih fundacij. Gospod minister Zver je prej zelo jasno povedal, ko bomo stvari
               uredili, jih bomo nazaj predali, nalašč uporabljam besedo, civilistom. To je
               zaskrbljujoče. Vi čisto vse družbene podsisteme najprej razdrete, potem pa se
               pokažete kot rešitelji, jih prevzamete, razdelite denar, si jih kadrovsko podredite,
               nakar jih blagohotno poklonite nazaj v upravljanje civilni družbi. To je nekaj, čemur
               se mora parlament upreti. Dajte se zbuditi, nehajte brati časopise, mislim med sejo,
               sicer bi koristilo, če bi brali tudi tuje, ne samo domačih, in začnite misliti s
               svojo glavo!</p>
            </sp>
            <sp xml:id="SDZ4-Redna-32-2007-10-23.sp250">

               <speaker>PREDSEDNIK FRANCE CUKJATI:</speaker>

               <p>Hvala. Odpiram prijave za obrazložitev glasu v svojem imenu. Gospod Potrč, izvolite,
               imate besedo.</p>
            </sp>
            <sp xml:id="SDZ4-Redna-32-2007-10-23.sp251">

               <speaker>MIRAN POTRČ:</speaker>

               <p>Hvala lepa. Dana je bila obrazložitev, da je sprejem predlaganega člena Vlade
               potreben, ker se bo na novo opravljala funkcija in ker se na novo sestavlja svet. To
               je polresnica. Nova rešitev Vlade je potrebna, da bi se takoj onemogočilo delo
               sedanjih direktorjev. Čeprav imajo zelo kratek mandat in čeprav Vlada predvideva, da
               bo v 6 mesecih oblikovan nov svet in da bo nov svet moral v dveh mesecih imenovati
               nove direktorje. Gre za največ 6 mesecev. Teh 6 mesecev dosedanji direktorji kljub
               mandatu ne morejo vzdržati, ker bi ogrozili oblast vladajoče koalicije. Ne bodite
               smešni, lepo prosim, in nehajte s temi stvarmi! Zato bom podprl oba amandmaja. Hvala.
            </p>
            </sp>
            <sp xml:id="SDZ4-Redna-32-2007-10-23.sp252">

               <speaker>PREDSEDNIK FRANCE CUKJATI:</speaker>

               <p>Hvala. Gospod Germič.</p>
            </sp>
            <sp xml:id="SDZ4-Redna-32-2007-10-23.sp253">

               <speaker>LJUBO GERMIČ:</speaker>

               <p>Hvala za besedo, gospod predsednik! Zamenjavo direktorjev obeh fundacij se danes
               poskuša predstaviti s strani vladajoče koalicije, da gre za drugačen status. Torej da
               gre za profesionalizacijo funkcij. Vsi vemo, da temu ni tako, da je namen drugje.
               Namen je, da se prevzame nadzor in da kadrovski cunami te vladajoče koalicije
               nadaljuje svojo pot, ki jo je začrtal že zelo zgodaj v tem mandatu. Kot sem dejal že
               v razpravi, tako opozicija kot invalidske, humanitarne in športne organizacije niso
               kratkovidne, da bi na ta enostaven način razumele vaše posege v te zakone. In če smo
               prav lahko razumeli tudi ministra prej v diskusiji, je bilo očitano, da je treba
               zamenjati tiste direktorje, ki so bili nastavljeni s tako imenovane naše strani.
               Mislim, da so to slabi argumenti, in bi bilo korektno, da takšen amandma, ki črta
               takšno rešitev, dobi podporo v tem parlamentu. Hvala lepa.</p>
            </sp>
            <sp xml:id="SDZ4-Redna-32-2007-10-23.sp254">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-32-2007-10-23.sp255">

               <speaker>ALOJZ SOK:</speaker>

               <p>Hvala lepa za besedo. Jaz ne bom ponavljal, ker je vodja naše poslanske skupine
               obrazložil, zakaj amandmaja ne bomo podprli. Bi pa rekel gospodu Školču, če on misli,
               da njemu možgani za par simfonij igrajo višje kot drugim v tem Državnem zboru,
               oprostite kolegi...</p>
            </sp>
            <sp xml:id="SDZ4-Redna-32-2007-10-23.sp256">

               <speaker>PREDSEDNIK FRANCE CUKJATI:</speaker>

               <p>Gospod Anderlič, mislim, da je marsikateri poslanec že pred Sokom začel s polemiko in
               žaljenjem, ampak vseeno, gospod Sok, ni čas za polemiko.</p>
            </sp>
            <sp xml:id="SDZ4-Redna-32-2007-10-23.sp257">

               <speaker>ALOJZ SOK:</speaker>

               <p>Hvala lepa, gospod predsednik. Gospod Školč je rekel, naj začnemo razmišljati s svojo
               glavo. Če jaz ne podpiram neke njegove ideje, še ne pomeni, da ne razmišljam s svojo
               glavo. Če pa on misli, da moramo glasovati tako, kot on misli, je to njegova pravica.
               Še enkrat povem, da tega amandmaja ne bom podprl, sicer pa lahko on gre na posvet h
               gospodu Lukšiču, mu bo on povedal, kako se razmišlja s svojo glavo. Hvala lepa.</p>
            </sp>
            <sp xml:id="SDZ4-Redna-32-2007-10-23.sp258">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp xml:id="SDZ4-Redna-32-2007-10-23.sp259">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dajte mi povedati, spoštovane kolegice in kolegi, ali je še v
               naši državi kakšna inštitucija, organizacija, kjer Vlada ni nastavila svoje kadrovske
               politike? Povejte mi, ali je še kakšna organizacija v naši državi? .../Oglašanje iz
               klopi./ Jaz verjamem, kolega Jerovšek, da vam je sila smešno, ja, ampak ta prisiljen
               smeh z vaše strani je očiten takrat, kadar vam zmanjka argumentov, da bi podpirali
               rešitve, ki jih predlaga Vlada, ki so slabe, ki so spolitizirane. Veste, tudi Vlada
               si s tem zakonoma daje nadvlado nad parlamentom. Tisto, o čemer bi moral odločati
               parlament, si sedaj pripisuje Vlada, kljub temu, da gredo ustanoviteljske pravice
               parlamentu. In to, spoštovane kolegice in kolegi, ni pošteno. V naši državi imamo tri
               ločene veje oblasti in ne more si Vlada Janeza Janše v tej državi pripisovati čisto
               vsega. Ni pošteno, zato bom podprla ta amandma.</p>
            </sp>
            <sp xml:id="SDZ4-Redna-32-2007-10-23.sp260">

               <speaker>PREDSEDNIK FRANCE CUKJATI:</speaker>

               <p>Jaz bi prosil, da se zavedate, da smo v faz obrazložitve glasu in ne v fazi razprav
               in polemik. Naslednji je gospod Gaber. Obrazložitev v svojem imenu.</p>
            </sp>
            <sp xml:id="SDZ4-Redna-32-2007-10-23.sp261">

               <speaker>DR. SLAVKO GABER:</speaker>

               <p>Najlepša hvala, gospod predsednik. Glasovanje ob tem členu bo pokazalo, ali gre zares
               tistim, ki so predlagali ta zakon zato, da bi dobili profesionalne direktorje oziroma
               direktorice teh fundacij. Če jim gre za kaj drugega, potem bo ta člen ostal takšen,
               kot je. Bojim se, da tukaj notri bolj ali manj vsi vemo, da jim gre za nekaj drugega.
               Kolega Školč je že omenil, da človek na žalost dobiva občutek pri argumentaciji
               nekaterih veljakov sedanje koalicije, kot da bi želeli uvesti neke vrste vojaško
               organiziranost te družbe. In če Vlada ne zmore držati prstov nazaj in pustiti, da se
               mandati normalno iztečejo in da potem po postopkih, ki so s tem zakonom sicer
               predvideni, pridemo do direktorjev, je to, gospe in gospodje, za državo slabo, za to
               koalicijo pa žalostno. O tem bomo tukaj glasovali. Jaz bom dopolnilo podprl.</p>
            </sp>
            <sp xml:id="SDZ4-Redna-32-2007-10-23.sp262">

               <speaker>PREDSEDNIK FRANCE CUKJATI:</speaker>

               <p>Hvala. Ponovno odpiram prijavo za obrazložitev glasu v svojem imenu. Gospod Sajovic,
               izvolite.</p>
            </sp>
            <sp xml:id="SDZ4-Redna-32-2007-10-23.sp263">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Časi, ko je nekdo zanosno vzkliknil: "Ni važno, da
               je pismen, važno, da je naš!" so že daleč nazaj. Vendar se pa na žalost duh tega
               znamenitega izreka vrača v to parlamentarno dvorano. Jaz v politiki razumem marsikaj,
               da se pred volitvami razdelimo na leve, desne, na naše, vaše, ampak da bomo zdaj
               začeli deliti tudi invalide na vaše in naše - oprostite prosim, to je pa že preveč.
               Da se temu ne bi primerilo tako, bom seveda oba amandmaja z veseljem podprl.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp264">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Grims.</p>
            </sp>
            <sp xml:id="SDZ4-Redna-32-2007-10-23.sp265">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Moram reči, da je zdaj pa že prav zelo neprijetno poslušati, kako v parlamentu, ki bi
               moral izvajati tudi nadzor, nekateri gledajo samo po kriteriju, če je bil nekdo
               nekdo, ki smo ga mi tja postavili, potem ni važno, kaj počne, ni važna zakonitost,
               važno je, da ga tam obdržimo čim dlje.</p>
               <p>Kolegice in kolegi, da si nekdo brez vsake ustrezne zakonite podlage izplačuje po več
               kot 2000 evrov na mesec, so ugotovile pristojne službe. S tem smo bili seznanjeni
               vsi, tudi vi. In če potem Vlada ustrezno ukrepa in ima možnost ukrepati tudi
               parlament, da vzpostavi zakonito stanje, to ni samo pravica, to je tudi dolžnost, ki
               izhaja iz načela zakonitosti slovenske ustave. Zaradi tega trdim, da bi bilo vsako
               odlašanje pri sprejemanju te zakonodaje seveda neprimerno. Obenem pa moram reči, da
               je zelo nenavadno, če se tako zelo veliko poudarja vprašanje morebitne menjave, tudi
               glede na te okoliščine, če vemo, da smo tole zgodbico poslušali kot poplavo v minulih
               dveh, treh letih in danes tisti, pravni .../Opozorilni znak za konec razprave./...
               subjekti, v katerih je do menjav prišlo, po ekonomskih kriterijih ne poslujejo samo
               malce bolje, poslujejo nekajkrat bolje po ekonomskih kriterijih, kolegice in kolegi,
               kar pomeni, da smo tiste vaše, ki so bili očitno nesposobni, zamenjali z zelo
               sposobnimi ljudmi. Nesposobnost je zamenjala sposobnost. In tisti, ki ste navajali,
               da je nesposobnost in kriterij, samo da je naš, stvar zgodovine - ja, res je in od
               takrat je natanko tri leta, kajti tri leta je, od kar .../Opozorilni znak za konec
               razprave./... ste vi nehali takšne ljudi postavljati. .../Izklop mikrofona./...</p>
            </sp>
            <sp xml:id="SDZ4-Redna-32-2007-10-23.sp266">

               <speaker>PREDSEDNIK FRANCE CUKJATI:</speaker>

               <p>Hvala. Gospod Lahovnik.</p>
            </sp>
            <sp xml:id="SDZ4-Redna-32-2007-10-23.sp267">

               <speaker>DR. MATEJ LAHOVNIK:</speaker>

               <p>Hvala lepa. Saj zdaj ta sogovornik pred mano je pravzaprav pošteno, iskreno povedal,
               v čem je stvar in se mu zahvaljujem. Ker ni pravi direktor je treba spremeniti
               zakonodajo, tako da se bo lahko tega direktorja tudi zamenjalo. Jaz ne morem verjeti,
               da imamo mi mnenje Zakonodajno-pravne službe, ki pravi, da je ustanovitelj fundacije
               Državni zbor, ki pravi, da je treba pojasniti, zakaj potem direktorja oziroma v.d.
               direktorja imenuje Vlada in da se vladajoča koalicija ob tem niti malo ne zdrzne.
               Enostavno, kot valjar čez mnenje Zakonodajno-pravne službe, čez vsa opozorila brez
               problema, za vas to ni noben problem. In danes nisem mogel verjeti, ko sem bil v tej
               dvorani, zato bom tudi ta amandma podprl, ko je minister prostodušno priznal, da pač
               trenutni direktor je iz drugega političnega gnezda. Lepo vas prosim! Po skoraj 20-ih
               letih slovenske demokracije smo prišli do tega, da je ponovno bil parafraziran tisti
               rek gospoda Omana, ni važno ali je pismen, važno je, da je naš. Skratka, ni važno,
               kako dela, težava je v tem, da je iz napačnega političnega gnezda, zato je treba
               spremeniti zakonodajo in ga zamenjati, ne glede na to, da Zakonodajno-pravna služba
               tega Državnega zbora opozarja, da je to sporno in zato vas res prosim, če je še kaj
               racionalnosti v tem Državnem zboru, podprite ta amandma, ker boste s tem samo
               upoštevali tisto, kar ugotavlja tudi Zakonodajno-pravna služba Državnega zbora.</p>
            </sp>
            <sp xml:id="SDZ4-Redna-32-2007-10-23.sp268">

               <speaker>PREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ4-Redna-32-2007-10-23.sp269">

               <speaker>ALENKA JERAJ:</speaker>

               <p>Hvala za besedo. Predlaganega amandmaja ne bom podprla. Prej smo že povedali v
               razpravi, da se mandat izteka tako obema direktorjema sveta obeh fundacij kot tudi
               svetom. Mandat sveta Fiho je v obdobju 2003 do 2007 in se letos izteka. Enako je s
               svetom fundacije za šport, ki se ravno tako izteka v začetku leta 2008. In zgodilo bi
               se nam pravna praznina, ko bi se morali odločati o tem, ali bomo v stari sestavi
               iskali novega direktorja ali v novi sestavi svetov. Jasno je, da za konstituiranje
               svetov je potrebnega več časa, ker se morajo organizacije sestati, morajo sklicati
               svoje organe, predlagati predstavnike in potem tudi predlagati, zbrati predloge za
               direktorja. Vlada s tem po našem mnenju rešuje to obdobje. Lahko bi se nam zgodilo,
               da bi potem podaljšali obema direktorjema, če vzamemo, da se bo v roku šestih mesecev
               konstituiral en in drug svet. V tem primeru vas stvar verjetno ne bi preveč skrbela.
               Samo en mesec manj mandata je lahko za vas problem, pa tudi, da bi ga proti vsem
               pravilom podaljšali nekomu.</p>
               <p>Zato tega amandmaja ne bom podprla, sem pa prepričana, da se bodo sveti zelo hitro se
               konstituirali in potem bodo tudi stekli potrebni postopki za imenovanje
               direktorjev.</p>
            </sp>
            <sp xml:id="SDZ4-Redna-32-2007-10-23.sp270">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp xml:id="SDZ4-Redna-32-2007-10-23.sp271">

               <speaker>DUŠAN KUMER:</speaker>

               <p>Hvala za besedo. Danes smo slišali iz ust enega od koalicijskih poslancev novo
               podmeno za vizijo kadrovske kombinatorike. Nesposobni postajajo sposobni, zato je
               treba sposobne zamenjati za nesposobne. Jaz bi predlagal kolegom iz koalicije in
               kolegicam, da se mnogo preveč poglabljate v oblast preteklih vlad in tistih, ki so v
               preteklosti te stvari, in preveč študiozno in poglobljeno, zato danes tudi današnje
               probleme, pa čeprav tri leta sedite v oblastnih foteljih, vidite prevečkrat dvojno,
               včasih celo na kvadrat ali pa na kup. Jaz bi vam predlagal, da se umirite, je še
               dobrega leta do naslednjih parlamentarnih volitev, ne hitite, izpustite, pustite
               sposobne tam, kjer so, in naj svoje delo na sposoben način končajo.</p>
            </sp>
            <sp xml:id="SDZ4-Redna-32-2007-10-23.sp272">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac.</p>
            </sp>
            <sp xml:id="SDZ4-Redna-32-2007-10-23.sp273">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsednik. Sam sem nekako bil na meji, ali je
               obrazložitev in sprejem tega amandmaja potrebna ali ne. Ampak molk je včasih zlato in
               če se nekateri izmed koalicijskih partizanov, vojakov, ne bi oglašali, bi mogoče celo
               glasoval drugače, ampak zdaj bom pa definitivno podprl ta amandma.</p>
               <p>Zakaj ga bom podprl? Prvič zato, ker ta Vlada zelo transparentno dela to, kar je
               delala prejšnja vlada mogoče netrasparentno. Postavlja svoje kadre. Ne strinjam se s
               tistimi koalicijskimi vojaki, ki pravijo, da je to boljše. Ni res. Primer Koletnik je
               en takšen primer, kjer ni boljše, kolega Grims. Poglejte statistiko, ni boljše.
               Kolega Jerovšek, moram vas omenjati, žal mi je, ampak sami ste se drli med
               obrazložitvijo glasu moje poslanske kolegice. AFŽ je bila ena zelo dobra
               organizacija, ki je vi ne razumete predvsem zaradi kapacitete možganov, ki jo imate.
               Ampak, če gremo naprej. Lažje je vam govoriti, spoštovani koalicijski poslanci, ker
               igrate loto z božjo pomočjo. Mi, ki ga igramo na srečo, je to ena druga zgodba. Je pa
               res, da z božjo pomočjo želite kršiti tudi zakonodajo ali pa jo spreminjati.
               .../Opozorilni znak za konec razprave./... V tem primeru, da je do sedaj bil
               ustanovitelj fundacij bil Državni zbor, danes pa to dajemo Vladi. Zakaj? Zato, da
               boste rešili tiste tri K-je, kot ste obljubljali. Korupcija, klientelizem, če vas
               spomnim, Koletnik, je tretji K recimo v tej zgodbi. Človek za vsa področja, tudi za
               igre na srečo z božjo pomočjo v tem Državnem zboru.</p>
               <p>Z veseljem bom to podprl, zato da vam vzamem slast .../Opozorilni znak za konec
               razprave./... Hvala.</p>
            </sp>
            <sp xml:id="SDZ4-Redna-32-2007-10-23.sp274">

               <speaker>PREDSEDNIK FRANCE CUKJATI:</speaker>

               <p>Preden rečem hvala, gospodu poslancu. Jaz verjamem, da niste vsi sposobni primernega
               nivoja razprave, od večine pa vendarle pričakujem. Hvala, gospod Zagorac. Gospod
               Gulič.</p>
            </sp>
            <sp xml:id="SDZ4-Redna-32-2007-10-23.sp275">

               <speaker>ALEŠ GULIČ:</speaker>

               <p>Spoštovani, gospod predsednik. Moja raven razprave bo ustrezna današnji ravni te
               razprave. Mogoče mi pač ne bo uspelo iti tako nizko, ampak tudi za to se opravičujem.
               Glejte, Državni zbor je ustanovitelj in jasno je, da ima kot tak potem najbrž tudi to
               možnost, da kaj pove o tem, kdo bo vodil to zadevo. In predajati zadeve v roke Vladi,
               ki se je že večkrat izkazala s svojo grabežljivostjo in pohlepnostjo, seveda nima
               smisla. Danes smo sicer slišali, da Vladi prav nič ni do tega, da bi imela nadzor nad
               tem denarjem, da bi ga upravljala, ampak že to, s kakšno ekipo je prišel gospod
               minister v ta Državni zbor, me navaja na to, da je zadeva zelo pomembna. Ali pa
               nimate nobenega doma, da sedite tukaj. No, tudi to je možno, cel dan, ampak ne
               verjamem, ljudje se ne žrtvujejo tako radi.</p>
               <p>Seveda bom amandma podprl. Podprl zaradi tega, ker se mi zdi zelo nujno, da Državni
               zbor še vedno gleda na vse, kar počne Vlada, da gledajo tako opozicijski poslanci
               seveda bolj natančno in koalicijski mogoče bolj benevolentno do Vlade, ampak gledati
               moramo oboji in jo nadzorovati, sploh takšno, ki se rada hitro kaj izmisli, rada kaj
               podtakne, rada se zlaže, tako, iz samega veselja do tega. Hvala lepa.</p>
            </sp>
            <sp xml:id="SDZ4-Redna-32-2007-10-23.sp276">

               <speaker>PREDSEDNIK FRANCE CUKJATI:</speaker>

               <p>Hvala. Gospod Slavinec.</p>
            </sp>
            <sp xml:id="SDZ4-Redna-32-2007-10-23.sp277">

               <speaker>DR. MITJA SLAVINEC:</speaker>

               <p>Hvala lepa. Vlada se obnaša približno tako, kot če bi bila do smrti abonirana na
               vladne stolčke, saj postavlja vso, ampak res popolnoma vso moč odločanja sebi v roke.
               Vlada se očitno ne zaveda, da se bo enkrat menjala in bo potem nekdo drug imel preveč
               vzvodov oblasti, preveč oblasti. Po drugi strani ne razumem, zakaj hoče vse početi
               Vlada, saj nenazadnje tudi v tem parlamentu popolnoma vsako stvar, ki jo Vlada
               predlaga, kot kmet na šahovskem polju koalicija izglasuje. Kar se mi zdi pa najhujše,
               da se pa sedaj tukaj to dogaja na račun dveh organizacij, ki pa si tega res ne
               zaslužita, da ju zaradi političnih interesov in igric nekdo želi spreti med sabo.
               Organizacije, ki skrbijo za invalide, so prav gotovo zelo plemenite organizacije in
               skrbijo za ljudi, ki so pomoči potrebni. Po drugi strani humanitarne organizacije
               združujejo tiste, ki so pripravljeni svoj prosti čas prostovoljno nameniti za to, da
               pomagajo drugim, ne nazadnje tudi invalidom. In da se sedaj mnenja krešejo in da
               sedaj, kot sem prej povedal, iz političnih razlogov nekdo želi spreti ti dve
               organizaciji, to prav gotovo ni v ponos Vladi. Amandma bom vsekakor podprl. Hvala
               lepa.</p>
            </sp>
            <sp xml:id="SDZ4-Redna-32-2007-10-23.sp278">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-32-2007-10-23.sp279">

               <speaker>JOŽEF ŠKOLČ:</speaker>

               <p>Hvala lepa. Ne bom ponavljal tiste argumentacije, ki sem jo prej v imenu poslanske
               skupine, da se je treba upreti Vladi, ki ustvarja izredne razmere in potem kliče po
               nujni intervenciji, sicer začasni. V Vladi je veliko ljudi, ki poznajo to teorijo, da
               je diktatura proletariata nujen pogoje za to, da kasneje odmre država, zato se bodo o
               tem lahko tam na veliko posvetovali. Verjamem temu, kar govorijo kolegi tukaj, da jih
               vodijo dobri nameni, ampak tudi če vas vodijo dobri nameni, moram reči, da se pa v
               osebnem imenu moram izreči proti vaši humanitarni akciji in pa humanitarni akciji
               Vlade, ki bo namesto vseh teh organizacij upravljala te sklade. Mislim, da je
               nepotrebno. Če res verjamete v avtonomijo civilne družbe, kar na veliko razglaša tudi
               minister Zver, potem pustite tem organizacijam, da same postavijo svete, pustite, da
               same predlagajo direktorje, ki bodo to vodili, postavijo kriterije, kako bodo to
               razdelili in opravljajte samo tisti nujen nadzor. Ne verjamem v vašo humanitarno
               akcijo, preveč elementov je, ki kažejo na to, da vas močno ščemi po tem, da bi
               obvladali vse segmente družbe.</p>
            </sp>
            <sp xml:id="SDZ4-Redna-32-2007-10-23.sp280">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ4-Redna-32-2007-10-23.sp281">

               <speaker>BREDA PEČAN:</speaker>

               <p>Hvala lepa za besedo, gospod predsednik. Ta amandma bom podprla v upanju, da mi ne bo
               treba glasovati tudi za drugega, ker bo po mojem po vseh teh morda nekaterih malo
               neprimernih prepričevanjih veliko poslank in poslancev iz koalicije vendarle za ta
               amandma vseeno glasovalo. Dejstvo je, da ko postavimo na tehtnico, danes smo slišali,
               da eden od glavnih razlogov za zamenjavo direktorja fundacije za šport, ker kot smo
               slišali, je v glavnem samo direktor fundacije za šport problem, in znova spreminjamo
               zakon, da nekega direktorja zamenjamo, tako kot smo spreminjali Zakon o sodiščih, da
               smo lahko preprečili, da bi bil za predsednika sodišča imenovan nekdo, ki ni bil po
               volji ministru za pravosodje in tako naprej in tako dalje. Jaz mislim, da se je
               počasi res treba rešiti takšnega čudnega načina razmišljanja, da zakone spreminjamo
               zato, da lahko koalicija po svoji volji ali pa Vlada ali predsednik Vlade po svoji
               volji imenuje vodilne ljudi v tej državi. Zato mislim, da je noro, da koalicija še
               naprej rine z glavo skozi zid in si uničuje ugled pred .../Opozorilni znak za konec
               razprave./... državljankami in državljani.</p>
               <p>Jaz mislim, da je res videti, da so to še zadnje brce poginjajoče krave pred izgubo
               oblasti le danes leto dni. In zato mislim - bodite pametni, če hočete zmagati na
               naslednjih volitvah, dajte spremeniti svoje metode dela.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp282">

               <speaker>PREDSEDNIK FRANCE CUKJATI:</speaker>

               <p>Ali je še kakšna želja po obrazložitvi? <stage>(Da.)</stage> Odpiram novo prijavo. Medtem ko se
               prijavljate, bi prosil, resnično brez žalitev, brez polemik obrazložite svoj glas
               tako, kot predvideva poslovnik.</p>
               <p>Gospod Anderlič.</p>
            </sp>
            <sp xml:id="SDZ4-Redna-32-2007-10-23.sp283">

               <speaker>ANTON ANDERLIČ:</speaker>

               <p>Če bi poslušal tisto, kar je bilo izrečeno dopoldan in še pospremil s tistim, kar je
               bilo rečeno sedaj, potem bi zagotovo lahko rekel - saj nima smisla, pusti in naj gre
               kamor gre! Tako približno je vse skupaj. Ali je mogoče, da danes 23.10.2007
               razmišljamo o tem, govorim seveda o vladajoči koaliciji, da suspendiramo civilno
               družbo, da ji ne zaupamo, da sama, kot že desetletja po naši ustavi, če hočete od
               zadnje ustave naprej je združevanje, je izpričevanje svojega odnosa na tistem, recimo
               temu, v prostem času svobodno in omogočeno. Jaz sem lahko član humanitarne,
               invalidske, športne in ne vem katere organizacije, lahko delam v tej organizaciji,
               lahko se trudim za uresničevanje programa, lahko zagotavljam materialne pogoje za to,
               da bodo te organizacije delovale, ampak samo nekdo je tisti, in prosim, da dovolite,
               da povem, ker vam tako ali tako nič .../Opozorilni znak za konec razprave./... ne
               pomaga, če kaj govorim, samo nekdo je tisti, ki bo rekel: "Sedaj pa jaz vem, kako je
               treba ravnati", na koncu, ko je treba te stvari tudi priznati kot družbeno koristno,
               kot nekaj, kar je sestavni del naše ureditve tega sistema, ko gre tudi za
               uresničevanje neke politike na področju fundacije in tako naprej. Ni mogoče reči
               tega, kar je rekel .../Opozorilni znak za konec razprave./... minister danes
               dopoldne, "stvar je popolnoma zavožena, moramo prevzeti v roke vse skupaj, urediti
               vse in potem, ko bomo to uredili, bomo predali nazaj civilistom" .../izklop
               mikrofona/...</p>
            </sp>
            <sp xml:id="SDZ4-Redna-32-2007-10-23.sp284">

               <speaker>PREDSEDNIK FRANCE CUKJATI:</speaker>

               <p>Hvala. Gospod Barovič.</p>
            </sp>
            <sp xml:id="SDZ4-Redna-32-2007-10-23.sp285">

               <speaker>BOGDAN BAROVIČ:</speaker>

               <p>Hvala, gospod predsednik. Skušal bom biti zelo vzorno parlamentaren. Ta Državni zbor
               je aktiven predvsem v vladni obliki na, pa začnimo, v parlamentu nad parlamenti, ki
               se mu reče IPU, Mednarodna parlamentarna unija. Vladni predstavniki, ki sedijo tukaj
               in so tam prisotni, se borijo z vso močjo in zato sem jim hvaležen, za vlogo
               parlamenta in nadzor parlamenta nad vlogo in vpletanjem Vlade. Štima. Slovenija bo
               predsedovala Evropski uniji. Hodimo s kolegi iz koalicije, spoštujem jih, na evropska
               zasedanja, kjer je bistveni element: mi parlamenti bomo nadzorovali delo Vlade.
               "Skrutini", izraz, ki ga slišimo na COSAC-ih, na srečanju predstavnikov parlamentov,
               ogromnokrat, želimo nadzor, celo parlament mora imeti vstop v Združene narode. To je
               prvi pristop. Parlament mora imeti nadzor nad delom vlad v okviru delovanja Evropske
               unije. Vsi pošteno zastopate te interese. Čudi me pa, da v tem primeru v nacionalnem
               zboru želite in zahtevate, da bo Vlada prevzela nadzor nad parlamentom. V najslabšem
               primeru je to grda in umazana dvoličnost. V svetu parlament, v Evropi parlament, doma
               Vlada naj vzame pristojnosti parlamenta. Ne, ne more jih. Parlament je edino
               demokratično telo, mi smo izvoljeni od ljudstva, ljudstvo zastopamo in Vlada ne more
               prevzeti pristojnosti parlamenta, kolegice in kolegi. Tisti, ki ste z mano ali pa jaz
               z vami, v teh mednarodnih... .../izklop mikrofona/...</p>
            </sp>
            <sp xml:id="SDZ4-Redna-32-2007-10-23.sp286">

               <speaker>PREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp xml:id="SDZ4-Redna-32-2007-10-23.sp287">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Začelo me je zanimati, kaj je tako
               groznega in kaj je tista funkcija, s katero smo pripravljeni tudi toliko žolča zliti
               nad svoje kolege. In sem šel po neke dokumente in sem ugotovil, da ta oseba, ki jo vi
               tako žolčno branite, je izjavila, da ostaja zvesta amaterizmu. In potem na isti,
               praktično na isti strani je bilo zapisano, kaj ta amaterizem pomeni. To pomeni pol
               milijona evrov honorarja v devetih letih. In to pomeni 60 tisoč evrov na leto. In to
               je amaterizem. To sem primerjal s plačo predsednika države, ki pa je profesionalna
               funkcija. Mislim, da je predsednik države amater, kar se plače tiče, v zvezi z neko
               amatersko funkcijo. In če se za tako zadevo splača toliko žolča zliti na poslanske
               kolege, potem mi postaja marsikaj jasno. In to je tudi napisano in ni bilo zanikano,
               da so še tudi druge ugodnosti, ki še marsikaj pomenijo. Tu pa bi zdaj jaz to res
               pristavil, da so se verjetno ves ta čas dogajali tisti trije K-ji in da je verjetno
               treba nek red narediti. In če smo že pri tem, bi rekel, da bi vsaj ostali
               principialni, in če nam že nekdo očita, da bomo same civiliste nekam postavili, nekdo
               kasneje pa reče, ki zagovarja enaka stališča, pa da bi radi vse vojaško obravnavali.
               Dajmo se že zmenit, ali bomo civilisti ali pa bomo kaj drugega, samo imejmo enake
               kriterije in pa tudi to, kaj amaterizem pomeni, in kaj si kdo pod amaterizmom
               predstavlja, ali je to res amaterizem ali spada že tudi v kakšno drugo področje, o
               katerem smo govorili v zvezi s tremi K-ji. Zato jaz tega amandmaja ne bom podprl.
               Hvala.</p>
            </sp>
            <sp xml:id="SDZ4-Redna-32-2007-10-23.sp288">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pukšič.</p>
            </sp>
            <sp xml:id="SDZ4-Redna-32-2007-10-23.sp289">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi! Če imam kakšno pripombo k temu
               zakonu, je le-ta, da je Vlada prišla bistveno prepozno z njim v parlament, da pa je,
               bom rekel, opravičilo v narekovaju, je pa to, ker se je usklajevala z vsemi
               institucijami privatnimi oziroma z vsemi inštituti in z vsemi inštitucijami, ki so
               dejansko v tem zakonu zasedeni. In poglejte, že v samem 1. členu piše, da bo svet
               fundacije za financiranje športne organizacije sedem članov, predlaganih na predlog
               skupščine Olimpijskega komiteja. Kako je pa bilo do sedaj? Je bilo tudi na predlog
               skupščine ali je bilo na predlog predsednika? Skratka, bistveno bolj demokratično,
               kot je bilo to do sedaj. Zato so takšne insinuacije in podtikanja resnično
               nekorektna. Dobro veste tudi v opoziciji, da če katere stvari niso korektne, sem tudi
               sam zelo kritičen tudi do lastne Vlade, v tem primeru pa ima Vlada dobre in poštene
               namene. In celo več. Kolega Tone, prej si se jezil, sedaj ponovno skačeš tudi ti v
               besedo, ko govorim. Veste, do sedaj je marsikatera zadeva letela preko športnih
               organizacij brez odločb, brez tega, da bi funkcionirali v skladu z veljavno
               zakonodajo. Ko jih je vendarle ministrstvo prisililo k temu, da so začeli
               funkcionirati v skladu z zakonodajo, pa so dobili preko 100 pritožb samo na osnovi
               enega razpisa. Marsikaj je bilo narobe in skrajni čas je, da se te stvari popravijo.
               In po drugi strani na koncu koncev.../izklop mikrofona./...</p>
            </sp>
            <sp xml:id="SDZ4-Redna-32-2007-10-23.sp290">

               <speaker>PREDSEDNIK FRANCE CUKJATI:</speaker>

               <p>Hvala. Gospod Brenčič, izvolite.</p>
            </sp>
            <sp xml:id="SDZ4-Redna-32-2007-10-23.sp291">

               <speaker>STANISLAV BRENČIČ:</speaker>

               <p>Hvala lepa. Jaz iz svojega delovnega področja bolj poznam fundacijo FIHO,
               financiranje invalidskih humanitarnih organizacij. Jaz sem trdno prepričan, da je bil
               potreben ta zakon, o katerem danes govorimo in ga bomo potem izglasovali,iz
               vsebinskih vzrokov zaradi fundacije FIHO, iz političnih pa zaradi športne fundacije.
               Takrat ko sta bili obe fundaciji ustanovljeni, ki ji ju ustanovil Državni zbor z
               odlokom, takrat je Državni zbor imel še nekaj več avtonomije, kot jo ima danes. In s
               tem odlokom je on podelil obema fundacijama, govorim za FIHO, ker jo poznam,
               avtonomijo, celotno avtonomijo. Da se to doseže, je bilo zato soglasjedajalcev h
               ključnima aktoma, ki urejujata življenje in delo fundacije in soglasje k imenovanju
               direktorja, ki ga predlaga svet fundacije. Avtonomija fundacije se izvaja na podlagi
               sveta fundacije. Iz nevtralizacije tega bi bil dober vsebinski premik pri fundaciji
               FIHO, ampak naj bo tako, kot je. Takšno nezaupanje, kot pa vlada sedaj do te
               avtonomije, je pa ogledalo nekega režima, ne morem drugače reči. Tako nezaupanje do
               ljudi. Ne vidim nobene potrebe, da ne počakamo 6 mesecev na nov svet fundacije, zato
               ker naj bo avtonomen, da predlog, če že hoče Vlada imenovati, prav bi pa bilo, da bi
               ga imenoval Državni zbor, ker je tudi Državni zbor podelil avtonomijo fundaciji,
               ampak danes smo žal vedno bolj ekspozitura izvršne oblasti, kar ni dobro za
               parlamentarno demokracijo.</p>
            </sp>
            <sp xml:id="SDZ4-Redna-32-2007-10-23.sp292">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge.</p>
            </sp>
            <sp xml:id="SDZ4-Redna-32-2007-10-23.sp293">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovane kolegice in kolegi! Mislim, da je
               na kadrovskem področju čez Slovenijo zadel zelo zelo hud cunami, ne majhen cunami.
               Nekateri so se kolegu Gabru takrat posmehovali, ko smo govorili, ampak če pogledamo
               kadrovsko potezo na področju upravnih delavcev in administracije, v gospodarstvu, če
               pogledamo na področje medijev in tako naprej, vidimo, da to, kar se dogaja, ni dobro
               za to državo. Tudi nekateri zelo sposobni ljudje samo zaradi mogoče kakšnega
               političnega pedigreja izgubljajo čez noč glavo.</p>
               <p>Jaz bom glasoval za ta amandma, ker smo že enkrat podobno stvar poslušali. To je
               takrat, ko smo spreminjali zakon o raziskovalni dejavnosti, kjer smo samo z dvema
               členoma zakona obglavili čisto vse javne raziskovalne zavode v Republiki Sloveniji.
               In ti ljudje, ki so bili potem politično kadrovani in imenovani na ta področja, da ne
               bom žaljiv, bom rekel, da ne delajo nič dosti bolje kot tisti, ki so bili doslej, in
               da tudi uspehi na tem področju niso nič boljši, kot so bili doslej. Jaz mislim,
               spoštovane kolegice in kolegi, če gledam vse to dogajanje, pa naj gre za lokalno
               samoupravo, za šolsko zakonodajo, za kadrovsko področje, da sem imel upanje, da bomo
               v četrtem mandatu poslanci gradili neko normalno postmoderno, pluralno družbo, ne pa
               da zdaj s svojim delovanjem ustvarjamo na več dimenzijah razklano ljudstvo. In gorje
               ljudstvu, ki ima takšne poslance, ki ne znajo tukaj in v tej dvorani preiti svojih
               konfliktov in delati za dobro te države.</p>
            </sp>
            <sp xml:id="SDZ4-Redna-32-2007-10-23.sp294">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-32-2007-10-23.sp295">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik.</p>
               <p>Amandmaja ne bom podprl, saj mislim, da ni dober in na drugi strani menim, da je
               člen, ki ga želite z amandmajem spremeniti, ustrezen. Ni dovolj, da nekdo reče, da je
               to določilo sporno, kot je gospod Lahovnik, ko je obrazlagal svoj glas, povedal. Mi
               menimo, da je to določilo v redu in ustrezno. Ali bo kdaj sporno ali ne, pa je
               odvisno od tega, ali se bo kdo počutil oškodovanega in bo sprožil ustrezni spor. Če
               bo ta spor sprožen, bo to določilo sporno. Prej pa seveda ne. Zato tovrstno
               govorjenje ne more biti razlog za to, da se sprejme amandma, ki bi to določilo
               popravil.</p>
               <p>Na drugi strani pa se mi zdi tudi precej nizkotno, da sta dva od tistih, ki sta
               obrazlagala svoj glas, zlorabila besede ministra v svoji razpravi in sta dejala, češ,
               da je on povedal, da se menja sistem, da je prej ena politična opcija kadrovala iz
               svojega političnega gnezda, sedaj pa bo to delala druga. Ne, on je zelo jasno
               povedal, da je bila celotna zgodba .../Opozorilni znak za konec razprave./... bila
               nastavljena tako, da so upravljali s celotnim športnim sistemom dejansko ljudje iz
               vašega političnega gnezda, sedaj pa temu ne bo več tako, ampak bodo upravljali s tem
               sistemom ljudje iz nikogaršnjega političnega gnezda.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp296">

               <speaker>PREDSEDNIK FRANCE CUKJATI:</speaker>

               <p>Hvala. Prosim. Ali je še kakšen interes po obrazložitvi glasu v svojem imenu? Še en
               krog prijave.</p>
               <p>Gospod Prijatelj, izvolite.</p>
            </sp>
            <sp xml:id="SDZ4-Redna-32-2007-10-23.sp297">

               <speaker>SREČKO PRIJATELJ:</speaker>

               <p>Hvala lepa spoštovani predsednik.</p>
               <p>Gre preprosto za dejstvo, da Vlada ne more prevzeti pristojnosti Državnega zbora. Če
               kdo tega ni uvidel, potem lahko odgovori, da je Vlada prišla prepozno s tem predlogom
               v parlament in da je to dobro. Lahko mu še zaploskam. Gospoda Lahovnika bi dopolnil -
               kaj si pa misli, ko govori o tem, kaj Vlada sme in česa Vlada ne sme. Vlada sme
               predlagati tudi neustavne zakone in mi jih tudi potrdimo. Kaj se pa greste tu? Saj to
               je ja čisto normalno, da Vlada takšne zakone predlaga, mi jih tudi oziroma vi jih
               tudi podpirate. Evforija je velika, normalno, razumem, manj kot 350 dni je še do
               konca tega vladanja. Bratje in sestre, pograbimo še to, kar je ostalo, to je moto in
               prodajajo se Železnice, grabi se po Luki, bomo še malo tukaj pri Loteriji, a ne,
               potem ladjarja smo že dali, banke tako ali tako so že šle. Ja, saj, to je normalno.
               Saj veste, kadar hudič resnico jemlje, potem je tudi laž dobra. In to je danes
               normalno, v tem parlamentu se pač s takimi zadevami ukvarjamo. Potem, ko bomo pri
               lakoti, sam sem predlagal razširjeno razpravo, me zanima, koliko vas bo pritisnilo
               tipko, da imamo o tem razširjeno razpravo. Včeraj je premier rekel, da je 10% ljudi
               na robu revščine, ministrica pa, da je 42% ljudi takih, ki uživajo socialno podporo
               in so na robu revščine. Me zanima, če boste za to razširjeno razpravo. To me zelo
               zanima.</p>
               <p>Seveda bom ta amandma podprl, ker če takih amandmajev ne bi bilo, potem tudi
               slovenska javnost ne bi vedela, kaj delate. Brezumje je pa veliko, to pa je jasno.
               Hvala.</p>
            </sp>
            <sp xml:id="SDZ4-Redna-32-2007-10-23.sp298">

               <speaker>PREDSEDNIK FRANCE CUKJATI:</speaker>

               <p>Hvala. Gospod Džuban.</p>
            </sp>
            <sp xml:id="SDZ4-Redna-32-2007-10-23.sp299">

               <speaker>GEZA DŽUBAN:</speaker>

               <p>Hvala lepa, gospod predsednik. Moram priznati, da nekih stvari preprosto ne razumem
               več. Na eni strani se očita prejšnji oblasti, da je imela zakon, po katerem je
               zamenjala vse, kar je bilo možno zamenjati, ampak ta zakon, ki je bil lepa podlaga za
               zamenjave, ni dober za sedanjo oblast, na osnovi katerega bi prav tako lahko
               zamenjevali. Hoče nekaj več, nek močnejši, hujši zakon, kjer se pristojnost kar
               prenaša serijsko na Vlado. Ampak druga zgodba, ki me spremlja, ne ponuja slučajno ta
               oglas neki novi oblasti, ki se bo zgodila, ni več toliko, dolgo do novih volitev, da
               bo nova oblast imela na krožniku zakonodajo, ko več ne bo treba spreminjati zakona in
               bo na osnovi teh zakonov, ki jih vi sprejemate, zamenjevala vaše ljudi. Spomin bo
               svež, zelo kratko se bo treba spomniti nazaj, kako se je še pred volitvami dogajalo,
               ko se je vse zamenjalo, in vzorec bo na mizi, ker takšnega razmerja sil verjetno več
               ne bo. Dva dni, dan nazaj, se zgodi zgodba Peterle in bo eno novo razmerje sil, ker
               silite neko novo oblast, da bo po vašem vzorcu morala zamenjati ljudi. Mislim, da ta
               rešitev ni dobra in jaz bom podprl te amandmaje, ki zadevo peljejo nekam drugam.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp300">

               <speaker>PREDSEDNIK FRANCE CUKJATI:</speaker>

               <p>Še kakšen interes po obrazložitvi glasu v svojem imenu?</p>
               <p>Ni. Potem glasujemo o amandmaju Poslanske skupine Zares k 7. členu. To je prvi
               amandma. Če bo sprejet, potem je amandma pod številko 2 brezpredmeten. Navzočih je 72
               poslank in poslancev, za 27, proti 41.</p>
               <p><stage>(Za je glasovalo 27.)</stage> <stage>(Proti 41.)</stage></p>
               <p>Ugotavljam, da predlagani amandma ni sprejet.</p>
               <p>Sedaj prehajamo na odločanje o amandmaju Poslanske skupine Socialnih demokratov ki 7.
               členu.</p>
               <p>Obrazložitev glasu v imenu poslanske skupine. Vidim samo roko gospoda Bevka.
               Izvolite.</p>
            </sp>
            <sp xml:id="SDZ4-Redna-32-2007-10-23.sp301">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Drage kolegice in kolegi iz
               koalicije. Dajemo vam še eno priložnost za popravni izpit. Bistvo tega zakona se
               namreč skriva prav v tem 7. členu. Bi pa rad to povedal, če ste imeli podatke o
               neupravičeno izplačanih pol milijona evrov izplačanih honorarjev, bi lahko ukrepali
               že v teh treh letih, ko ste na oblasti. Ampak gre za sistemsko pravno zadevo, na kar
               je opozarjala že Zakonodajno-pravna služba. Ustanovitelj fundacije je Državni zbor
               Republike Slovenije, ki po veljavnih predpisih daje soglasje k imenovanju direktorjev
               in v.d. direktorjev. Imenuje pa ga na koncu svet fundacije. Po novem pa je to pravico
               pravzela kar Vlada. Namesto Državnega zbora bo sedaj Vlada dala soglasje k
               imenovanju, ko bodo konstituirani sveti obeh fundacij. Po 7. členu, kot si je to
               zapisala Vlada, pa bo v.d. direktorje kar sama imenovala. Se pravi, da izvršna oblast
               s tem zakonom posega v zakonodajno oblast in niža pristojnosti Državnega zbora. To ni
               v skladu z do sedaj veljavnimi pravili. In tudi Zakonodajno-pravna služba je posebej
               opozorila, citiram, da "je sporno tudi, da Vlada imenuje v.d. direktorja v 30 dneh po
               uveljavitvi tega zakona". Zato smo tudi vložili ta amandma in prosim za podporo.
               Hvala lepa.</p>
            </sp>
            <sp xml:id="SDZ4-Redna-32-2007-10-23.sp302">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes po obrazložitvi glasu v svojem imenu? Odpiram prijave.
               Gospod Petek, izvolite. <stage>(Se odpoveduje.)</stage> Jerovšek.</p>
            </sp>
            <sp xml:id="SDZ4-Redna-32-2007-10-23.sp303">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Uporabil bom neko sintagmo, pa ne želim
               biti žaljiv, ampak je fraza. Mislim, da gre v tem primeru za amandma o zaščiti svetih
               krav, in to za večno. Seveda tega amandmaja ne bom podprl, tako kot nisem podprl
               prejšnjega amandmaja poslanske skupine, ki bi se pravilno morala imenovati "Zares
               LDS". Imam nekaj parlamentarnih izkušenj in vem, da takšno tuljenje, cviljenje in
               norenje se vedno pojavi šele takrat, ko se vam trga popkovina za poceni denar, za
               denar, ki bi moral biti po zakonodaji prvenstveno namenjen za dobrodelne namene,
               humanitarne namene, za razvoj športa in vse to. Očitno pa po vaših reakcijah sodeč je
               bilo tu katastrofalno lahko priti do denarja, ki ste ga uporabljali za plačevanje
               volilnih kampanj in marsičesa. To je bila strašna transmisija...</p>
            </sp>
            <sp xml:id="SDZ4-Redna-32-2007-10-23.sp304">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, prosim!</p>
            </sp>
            <sp xml:id="SDZ4-Redna-32-2007-10-23.sp305">

               <speaker>JOŽEF JEROVŠEK:</speaker>

               <p>Ja, ne, jaz razlagam. In strašna kulisa. In seveda se tresete in trepetate, da bo kaj
               drugače. Ampak mislim, da ste tako dobro olastninili gospodarstvo, da bi vam lahko
               gospodje sedaj plačali iz tistih sredstev, kar ste prej počeli. Uporabljam tudi
               besede, ki so bile prej izrečene - očitno mislite, da so nekateri do smrti abonirani
               oziroma so vaše stranke abonirane do smrti, za vse večne čase, da postavljajo te
               ljudi in da se te fundacije napajajo za namene, za katere te fundacije niso
               namenjene. Hvala lepa.</p>
            </sp>
            <sp xml:id="SDZ4-Redna-32-2007-10-23.sp306">

               <speaker>PREDSEDNIK FRANCE CUKJATI:</speaker>

               <p>Hvala, gospod Jerovšek, ampak to je bila bolj polemika kot pa obrazložitev. Gospod
               Zagorac.</p>
            </sp>
            <sp xml:id="SDZ4-Redna-32-2007-10-23.sp307">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Sam sem vstal, zato da bo obrazložitev
               glasu na višjem nivoju, kot ste prej sami rekli. Ampak, vidite, tudi vaši pajdaši v
               klopeh Slovenske demokratske stranke znajo iti na nizek nivo in na polemike in ne na
               obrazložitev glasu. Sam bom amandma podprl. Zakaj ga bom podprl? Zato, ker svete
               krave se ne smejo ponavljati. Bojim pa se, da v kolikor tega amandmaja ne podpremo,
               se bodo svete krave ponavljale, samo da bodo v beli preobleki. Edino, kar me je
               strah, ne bodo Milka, ne bodo simentalke črno-bele, ampak bodo čisto bele. Tukaj pa
               jaz vidim problem. Zanima me tudi, ali bo <stage>(če bi lahko gospoda Jerovška malo umirili,
               lahko tudi umorili, v kolikor imate takšno željo)</stage>, ampak vsaj umirite ga, lepo
               prosim. Zanima me, če bo denar iz teh humanitarnih organizacij potekal enako, kot je
               potekal transparentno pri Pediatrični kliniki, ko je šel z enega transakcijskega
               računa na drugi, ampak ta drugi račun je bil od čudežnega dečka SDS gospoda Zavrla,
               mogoče .../Opozorilni znak za konec razprave./... Upravljali boste s stotinami
               milijonov evrov, ki gredo v igre na srečo. Po vašem načelu, po božji pomoči. Ampak
               ne, to so vsa vplačila nas, ki tu pa tam verjamemo, da obstajajo igre na srečo. In ne
               govoriti, da bo katera sveta krava tukaj ostala lačna. Predvsem bele se bodo
               nahranile zelo gladko, spoštovani gospodje in gospe iz Vlade in pa vladne koalicije
               .../Opozorilni znak za konec razprave./... Slovenije.</p>
            </sp>
            <sp xml:id="SDZ4-Redna-32-2007-10-23.sp308">

               <speaker>PREDSEDNIK FRANC CUKJATI:</speaker>

               <p>Gospod Zagorac, hvala. Školč.</p>
            </sp>
            <sp xml:id="SDZ4-Redna-32-2007-10-23.sp309">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Jaz bom pač ta amandma podprl. Tukaj smo slišali
               veliko argumentov, ki so zavajajoči. Slišali smo, da se neupravičeno izplačujejo
               plače in prihodki. Slišali smo, da so pač na te fundacije pripojene tudi politične
               stranke in ostanki starega režima. Dopuščam, da je vse to res. Ampak to ni argument
               za spremembo zakona. Jaz ne bi rad tukaj dosegal ravni, ki je sprejemljiva za
               predsednika Državnega zbora in ki jo prakticira moj dolgoletni kolega gospod
               Jerovšek, ampak ta argumentacija je napačna. Če gre za kršitve zakona, obstajajo
               mehanizmi in organi, ki morajo te kršitve preganjati. To, kar se tukaj poskuša, pač
               parlament in javnost prepričati, češ da gre za neke kršitve, zato je potrebno
               razpustiti te fundacije, jih politično prevzeti, odrezati pač civilnodružbene
               ustanove, narediti red in tako naprej. To je argumentacija, ki prikriva pač ta pohlep
               političnih strank po nadzoru nad kompletno družbo. Napačna argumentacija ne more biti
               podlaga za pravično in spodobno zakonodajo. In ta zakonodaja, kot je rekel kolega
               Brenčič, gre korak nazaj od tega, kar so dosegle te organizacije v prejšnjem stoletju
               in .../Opozorilni znak za konec razprave./ prejšnjem tisočletju, če hočete to
               slišati. Vi očitno pripravljate predpise za čas, ki ga nihče od nas ne bo preživel,
               če bodo ta pravila zelo dolgo .../Izključen mikrofon./ ...</p>
            </sp>
            <sp xml:id="SDZ4-Redna-32-2007-10-23.sp310">

               <speaker>PREDSEDNIK FRANCE CUKJATI:</speaker>

               <p>Hvala. Zdi se, da ni več interesa. Potem zaključujemo obrazložitev glasu. Prehajamo
               na glasovanje o amandmaju Socialnih demokratov k 7. členu. Glasujemo. Navzočih je 70
               poslank in poslancev, za je glasovalo 29, proti 39.</p>
               <p><stage>(Za je glasovalo 29.)</stage> <stage>(Proti 39.)</stage></p>
               <p>Ugotavljam, da predlagani amandma ni sprejet.</p>
               <p>Končali smo z glasovanjem o amandmajih in z drugi obravnavo predloga zakona v okviru
               skrajšanega postopka. Ugotavljam, da je zbor v drugi obravnavi sprejel amandma k 5.
               členu dopolnjenega predloga zakona. Sprašujem kvalificirane predlagatelje, ali
               nameravajo k temu členu vložiti amandmaje. Gospod Školč, bo Poslanska skupina LDS
               vložila amandma?</p>
            </sp>
            <sp xml:id="SDZ4-Redna-32-2007-10-23.sp311">

               <speaker>JOŽEF ŠKOLČ:</speaker>

               <p>Dovolite, da pojasnim. Dokler bo možnost preprečiti, bo rekel, ta voluntarizem, ki ga
               tu zagovarja Vlada in vladajoča koalicija, bomo mi poskušali, pa čeravno je to
               obsojeno na neuspeh, pa čeravno bo to posvečeno tudi že pretekli obletnici romana, ki
               je proslavil bitke z mlini na veter.</p>
            </sp>
            <sp xml:id="SDZ4-Redna-32-2007-10-23.sp312">

               <speaker>PREDSEDNIK FRANCE CUKJATI:</speaker>

               <p>Hvala. Potem prekinjam to točko dnevnega reda in pričakujem, da boste pripravili
               amandma do jutri. Jutri po končanih glasovanjih bomo to točko nadaljevali.</p>
               <p>Nadaljujemo prekinjeno <title>5. točko dnevnega reda.</title> Gospod Školč, imate
               proceduralni predlog?</p>
            </sp>
            <sp xml:id="SDZ4-Redna-32-2007-10-23.sp313">

               <speaker>JOŽEF ŠKOLČ:</speaker>

               <p>Gospod predsednik, mi sicer lahko pripravimo do jutri te amandmaje, prosili bi pa, da
               to obravnavamo tako, da se lahko posvetujemo z zainteresiranimi subjekti. Teh je kar
               nekaj in upam, da boste dovolili tako kot ste vladajoči koaliciji, ki je poljubno
               premeščala te zakona, da te posvete opravimo in da se to opravi v naslednjem
               tednu.</p>
            </sp>
            <sp xml:id="SDZ4-Redna-32-2007-10-23.sp314">

               <speaker>PREDSEDNIK FRANCE CUKJATI:</speaker>

               <p>Mislim, da za amandma bi bilo dovolj do petka, gospod Školč. Bi šlo? Da bi v petek po
               končanih glasovanjih. Še en proceduralen predlog, gospod Zagorac.</p>
            </sp>
            <sp xml:id="SDZ4-Redna-32-2007-10-23.sp315">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Glede na to, da gre za zelo, bom rekel,
               perečo in delikatno problematiko, kot smo lahko slišali, če ne drugače, pri
               obrazložitvi glasu, bi vas vljudno naprosil glede na to, da je gospod kolega Školč
               pozval zainteresirano javnost, med katero mislim, da spadajo tudi poslanske skupine,
               če bi lahko ta rok podaljšali do konca predvidenega termina te seje, se pravi do
               torka, pa bi v torek na koncu potem o tem odločali. Hvala l epa.</p>
            </sp>
            <sp xml:id="SDZ4-Redna-32-2007-10-23.sp316">

               <speaker>PREDSEDNIK FRANCE CUKJATI:</speaker>

               <p>Hvala. Mislim, da to ni potrebno.</p>
               <p>Nadaljujemo s <title>prekinjeno 5. točko dnevnega reda - druga obravnava Predloga zakona
                  o spremembah in dopolnitvah obrtnega zakona.</title> Prehajamo na odločanje o
               amandmaju poslanskih skupin SDS, NSi, SLS in DeSUS k 8. členu. Glasujemo. Navzočih je
               71 poslank in poslancev, za je glasovalo 49, proti 3.</p>
               <p><stage>(Za je glasovalo 49.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predlagatelj zakona predlagal, da zbor na podlagi
               prvega odstavka 138. člena Poslovnika zbora še na tej seji opravi tretjo obravnavo
               predloga zakona. Prehajamo na odločanje o navedenem predlogu. Sklep ne bo sprejet, če
               mu bo nasprotovala več kot tretjina navzočih poslancev. Glasujemo o predlogu, da se
               še na tej seji zaključi obravnava. Navzočih je 72 poslank in poslancev, za jih je
               glasovalo 62, proti 8.</p>
               <p><stage>(Za je glasovalo 62.)</stage> <stage>(Proti 8.)</stage></p>
               <p>Ugotavljam, da je predlog sprejet. Državni zbor bo tretjo obravnavo predloga zakona
               opravil v četrtek, 25. oktobra 2007, po končanih glasovanjih. Službe zbora bodo
               pripravile pregled, v katerega bo vključen sprejeti amandma in člen, h kateremu je
               bil amandma sprejet. Amandmaje k temu členu lahko kvalificirani predlagatelji vložijo
               do začetka tretje obravnave predloga zakona na seji zbora. Prekinjam to točko
               dnevnega reda.</p>
               <p>Nadaljujemo s <title>prekinjeno 6. točko dnevnega reda - drugo obravnavo Predloga zakona
                  o digitalni radiodifuziji</title> . Prehajamo na odločanje o amandmaju Poslanske
               skupine Zares k 29. členu. Glasujemo. Navzočih je 71 poslank in poslancev, za jih je
               glasovalo 68, proti 1.</p>
               <p><stage>(Za je glasovalo 68.)</stage> <stage>(Proti 1.)</stage></p>
               <p>Ugotavljam, da je predlagani amandma sprejet. Zaključili smo z odločanjem o
               amandmaju. S tem zaključujem drugo obravnavo predloga zakona. Ker so bili v drugi
               obravnavi sprejeti amandmaji k manj kot desetini členov dopolnjenega predloga zakona,
               je predlagatelj zakona predlagal, da zbor na podlagi prvega odstavka 138. člena
               Poslovnika Državnega zbora še na tej seji opravi tretjo obravnavo predloga zakona.
               Prehajamo torej na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 72 poslank
               in poslancev, za je glasovalo 63, proti 5.</p>
               <p><stage>(Za je glasovalo 63.)</stage> <stage>(Proti 5.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil v četrtek, 25. oktobra 2007,
               po končanem glasovanje. Službe zbora bodo pripravile pregled, v katerega bo vključen
               sprejeti amandma in člen, h kateremu je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora. Prekinjam to točko dnevnega reda.</p>
               <p>Nadaljujemo s <title>prekinjeno 7. točko dnevnega reda - s tretjo obravnavo Predloga
                  zakona o podpornem okolju za podjetništvo.</title> Ker k dopolnjenemu predlogu zakona
               amandmaji niso bili vloženi, amandmaji v tretji obravnavi ni možno vlagati, zato v
               skladu s 139. členom Poslovnika Državnega zbora prehajamo na odločanje o predlogu
               zakona. Na podlagi petega odstavka 140. člena Poslovnika Državnega zbora vas
               obveščam, da me Zakonodajno-pravna služba oziroma Vlada nista opozorili, da bi bil
               zaradi amandmajev, sprejetih na matičnem delovnem telesu, predlog zakona neusklajen.
               Glasujemo. Navzočih je 73 poslank in poslancev, za 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 9. točko dnevnega reda - z drugo obravnavo Predloga
                  zakona o spremembah in dopolnitvah zakona o prevoznih pogodbah v cestnem prometu.</title> Prehajamo na odločanje o amandmaju Poslanske skupine Socialnih demokratov k 1.
               členu. Glasujemo. Navzočih je 71 poslank in poslancev, za 30, proti 39.</p>
               <p><stage>(Za je glasovalo 30.)</stage> <stage>(Proti 39.)</stage></p>
               <p>Ugotavljam, da je predlagani amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona.</p>
               <p>Prehajamo na <title>tretjo obravnavo predloga zakona.</title> Ker k dopolnjenemu predloga
               zakona ni bil sprejet noben amandma, amandmajev v tretji obravnavi ni možno
               vlagatizato v skladu s 139. členom Poslovnika Državnega prehajamo na odločanje o
               predlogu zakona. Glasujemo. Navzočih je 74 poslank in poslancev, za 52, proti 20.</p>
               <p><stage>(Za je glasovalo 52.)</stage> <stage>(Proti 20.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda,</title> to je na <title>vprašanja
                  poslank in poslancev.</title>
               </p>
               <p>V skladu s predlogom poslanca gospoda Ljuba Germiča bo zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               predsednika Vlade Republike Slovenije gospoda Janeza Janše na poslansko vprašanje
               gospoda Ljuba Germiča v zvezi z ukrepi za znižanje inflacije."</p>
               <p>Obrazložitev glasu. Izvolite, gospod Germič, v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp317">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Torej, po podatkih Eurostata iz leta 2004 je
               v Sloveniji takrat živelo pod pragom revščine dobrih 11% Slovenk in Slovencev. Ob
               mednarodnem dnevu boja proti revščini nam humanitarne organizacije sporočajo, da
               pomoč potrebuje vse več ljudi. Predsednik Vlade nam je v predstavitvi proračunov za
               leto 2008 in leto 2009 predstavil, da proračuna pomenita nadaljevanje razvojnega
               tempa in hitro povečanje blaginje v Republiki Sloveniji. Visoka inflacija, torej
               najvišja med vsemi državami v evroobmočju, izjemen dvig cen osnovnih življenjskih
               potrebščin, seveda govorijo o tem, da mogoče ne moremo govoriti o povečanju blaginje,
               prav gotovo pa lahko govorimo o povečanju draginje v Republiki Sloveniji. Predsednik
               Vlade govori javnosti, da je Vlada sprejela vse ukrepe, da bi zajezila obstoječe
               trende. Govori tudi, da ne razumemo korektno njegovih izjav, ki jih ljudje razumejo
               tako, da jih lahko razumejo kot žalitve, da jih lahko razumejo kot da gre za
               podcenjevanje, ko govori o tem, da iz smetnjakov lahko opazujemo štruce kruha in da
               zadeve niso alarmantne. Zdi se mi, da je korektno, da damo priložnost predsedniku
               Vlade in vladajoči koaliciji, da nam razloži pomen navedenih ukrepov, navedenih besed
               tako, da jih ne bi napačno interpretirali v javnosti, ne mi, ne kdorkoli drug. In zdi
               se mi pomembno, da v Državnem zboru spregovorimo: Ali so ukrepi, ki jih izvaja Vlada
               tako s sprejetimi proračuni - torej s predlogi proračunov, ki so zdaj v obravnavi, o
               katerih govori predsednik Vlade, da so proticiklični in ukrepi na drugih področjih -
               ukrepi, ki so odgovori na rastočo inflacijo, ki so odgovori na .../Opozorilni znak za
               konec razprave./... povečanje draginje osnovnih življenjskih potrebščin? In: Ali
               ukrepi gredo v smer zaščite najrevnejših slojev. Zato se mi zdi pomembno, da bi
               podprli predlog, da opravimo razpravo o tej vsebini tukaj v Državnem zboru.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-23.sp318">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 68 poslank in poslancev, za jih je glasovalo 23, proti
               45.</p>
               <p><stage>(Za je glasovalo 23.)</stage> <stage>(Proti 45.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca gospoda Bojana Kontiča bo zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               predsednika Vlade Republike Slovenije gospoda Janeza Janše na poslansko vprašanje
               gospoda Bojana Kontiča v zvezi z zakonom o participaciji zaposlenih na dobičku."
               Gospod Kontič, v imenu poslanske, izvolite.</p>
            </sp>
            <sp xml:id="SDZ4-Redna-32-2007-10-23.sp319">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovane kolegice in kolegi! Predlagam, da
               predsedniku Vlade damo priložnost, da tukaj na seji Državnega zbora v svojem delu
               odgovora ta svoj odgovor tudi dopolni. Prepričan sem, da je mogoče o odgovoru
               predsednika Vlade kvalitetno razpravljati na eni izmed naslednjih sej in da soočimo
               naše in seveda njegove poglede na to, kako bi in kako bo, če bi bil sprejet zakon o
               soudeležbi zaposlenih pri dobičku in notranjem lastništvu zaposlenih, dejansko to
               vplivalo na inflacijo oziroma na odpravo določenih negativnih delov inflacije, kot
               smo želeli včeraj tudi v poslanskem vprašanju opozoriti.</p>
               <p>Jaz mislim, da je prav, da damo predsedniku to možnost, kajti včeraj se je pokazalo,
               da je interes širši tukaj, v tem prostoru po tem, da bi sprejeli zakon o soudeležbi
               zaposlenih pri dobičku, da bi torej tudi zaposleni bili udeleženi, tudi delavci pri
               delitvi dobička, in ne zgolj tako, kot je sedaj - lastniki kapitala. S tem bi seveda
               omogočili, da bi skladno s sprejetim zakonom, če bi bil podoben temu, kar smo
               predlagali mi, uvedli soudeležbo zaposlenih na dobičku tako, da ne bi takoj
               neposredno vplivali na porabo, da bi ta sredstva za en določen čas lahko tudi oziroma
               morali na nek način vlagati in plemenititi in s tem ne bi takoj teh sredstev
               prelevili v porabo in s tem bi tudi zmanjšali direkten pritisk na povišanje plač in
               seveda odpravili določene nesporazume in določene nelogičnosti, ki so sedaj
               prisotni.</p>
               <p>Delodajalci in delojemalci bi vsekakor morali z davčno spodbudo, z davčno zakonodajo
               tudi znotraj tega zakona biti spodbujeni, da dejansko pride do delitve dobička. Mi so
               menili, da bi to zapisali kot obvezno zaradi tega, ker pač želimo, da bi se to
               dejansko uveljavilo. Je pa tudi ta pot, da je prostovoljen z davčnimi spodbudami.
               Pomembno je pa predvsem, da bi predsednik Vlade oziroma Vlada kot celota ta zakon
               končno posredovala v proceduro. Nekatere nejasnosti pa bi lahko skozi razpravo o
               odgovoru predsednika Vlade odpravili že na eni izmed naslednjih sej.</p>
               <p>Zato predlagam, da danes pritrdite predlogu in glasujete za ta predlog, da se opravi
               razprava o odgovoru predsednika Vlade. Poslanska skupina Socialnih demokratov bo
               vsekakor, kar je tudi logično, predlog za to podprla.</p>
            </sp>
            <sp xml:id="SDZ4-Redna-32-2007-10-23.sp320">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 68 poslank in poslancev, za je glasovalo 23, proti
               44.</p>
               <p><stage>(Za je glasovalo 23.)</stage> <stage>(Proti 44.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca gospoda Dušana Kumra bo zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               ministra za javno upravo dr. Gregorja Viranta na poslansko vprašanje gospoda Dušana
               Kumra v zvezi z razlikami v ceni o kupljenih zemljišč." Glasujemo. Navzočih je 65
               poslank in poslancev, za je glasovalo 20, poroti 45.</p>
               <p><stage>(Za je glasovalo 20.)</stage> <stage>(Proti 45.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca Jožefa Školča bo zbor odločal o naslednjem predlogu
               sklepa: "Državni zbor bo na naslednji seji opravil razpravo o odgovoru ministra za
               notranje zadeve gospoda Dragutina Mateja na poslansko vprašanje gospoda Jožef Školča
               v zvezi z volilnim imenikom državljanov Republike Slovenije." Gospod Školč, izvolite,
               obrazložitev glasu v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp321">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Jaz najprej obžalujem, da mi prej niste dali besedo,
               da bi skušal kolege poslance prepričati, da predsedniku Vlade le dajo priložnost, da
               pojasni tiste stvari, za katere krivi medije, da so v javnosti narobe predstavljeni.
               Ampak če to pustimo vnemar, menim, da so ta vprašanja, ne samo moja, povezana z
               volilnim imenikom in s pristojnostmi, ki ima pri tem ministrstvo za notranje zadeve,
               tako pomembna in tako široka, da bi kazalo to razpravo podpreti. Mi se iz dneva v dan
               srečujemo z več, bom rekel, kar smešnimi in neverjetnimi situacijami, vse so pa žal
               povezane z resnimi volitvami predsednika države. Če bi bilo proceduralno možno in če
               bi koalicija imela voljo, bi to razpravo morali opraviti celo hitreje, mogoče na neki
               izredni seji, kajti drugi krog volitev bo prišel, te stvari so nedorečene in mi smo
               od ministra slišali neverjetne podatke. Nihče ne ve, koliko ljudi, ki so vpisani v
               imenik, je vpisanih v skladu z zakonom, in nihče ne ve, koliko teh ljudi in po čigavi
               volji potem zares dobi volilno gradivo. Breme te diskusije gre daleč čez relacijo
               opozicijski poslanec-pristojni minister, zato menim, da je to razpravo treba
               podpreti. Ne nazadnje je tudi minister Mate izkazoval voljo, da še nekaj pojasni,
               vendar mu pač poslovnik tega ni omogočal. Če ne privoščite meni in javnosti, da kaj
               več izvemo, dovolite vsaj svojemu ministru, da pove tisto, kar je včeraj hotel
               povedati, pa, zgleda, ni mogel.</p>
            </sp>
            <sp xml:id="SDZ4-Redna-32-2007-10-23.sp322">

               <speaker>PREDSEDNIK FRANCE CUKJATI:</speaker>

               <p>Hvala. O predlogu sklepa glasujemo. Navzočih je 65 poslank in poslancev, za je
               glasovalo 21, proti 44.</p>
               <p><stage>(Za je glasovalo 21.)</stage> <stage>(Proti 44.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanke, gospe Darje Lavtižar Bebler, bo zbor odločal o
               naslednjem predlogu sklepa: "Državni zbor bo na naslednji seji opravil razpravo o
               odgovoru ministra za pravosodje dr. Lovra Šturma na poslansko vprašanje gospe Darje
               Lavtižar Bebler v zvezi s spremembami Kazenskega zakonika. Gospa Bebler, izvolite,
               obrazložitev glasu v imenu poslanske skupine.</p>
            </sp>
            <sp xml:id="SDZ4-Redna-32-2007-10-23.sp323">

               <speaker>DARJA LAVTIŽAR BEBLER:</speaker>

               <p>Kar v svojem, če dovolite, gospod predsednik, zato ker je to bilo moje vprašanje,
               naslovljeno na ministra za pravosodje, gospoda dr. Šturma. Pa moram reči, da imam
               tudi ob tej obrazložitvi slab občutek, utemeljen na dejstvu, da v tem mandatu še
               nobenega predloga za obravnavo odgovora ministra ali predsednika Vlade ta Državni
               zbor ni podprl. In zato tudi za svoj predlog ne pričakujem, zlasti tudi potem, ko ste
               zlahka, spoštovani kolegi poslanci in poslanke, zavrnili predlog, da bi obravnavali
               odgovor na vprašanje, kaj se dogaja s temi registri, volilnimi imeniki, z
               glasovnicami in veste, da vse to temelji na zakonu, ki ga mora Državni zbor sprejeti
               z dvotretjinsko večino. Ko je govor o kazenski zakonodaji, je treba povedati, da gre
               tudi tukaj za eno temeljno stvar, da gre tukaj za ustavo človekovih pravic, da gre
               tukaj za osebno izkaznico demokratičnosti države in da gre za vprašanje, v kolikšni
               meri je država voljna in pripravljena spoštovati vladavino prava, človekove pravice
               in pluralno demokracijo. Ampak ne, mi se očitno lotevamo sprejemanja novega
               kazenskega zakonika na zelo rokohitrski način, na način, ki je bil ves čas skrivan v
               tajnosti, in nimamo odgovorov na zelo pomembna vprašanja, ali gremo s tem zakonikom
               naproti v nove čase, ki bodo še bolj demokratični, ali pa gremo nazaj v srednji vek.
               Minister za pravosodje se sklicuje na Rimski statut Mednarodnega kazenskega sodišča,
               ki češ da narekuje dosmrtni zapor, ampak trdimo nekateri, da temu ni tako. Za božjo
               voljo, saj obstoji avtentična razlaga tega rimskega statuta in bi kazalo pogledati to
               avtentično razlago in potem nehati z zavajanjem naše javnosti! Predlagam, kolegice in
               kolegi.../Izklop mikrofona./...</p>
            </sp>
            <sp xml:id="SDZ4-Redna-32-2007-10-23.sp324">

               <speaker>PREDSEDNIK FRANCE CUKJATI:</speaker>

               <p>Hvala. Eno roko sem videl. Je še interes, večji? Gospod Kovačič, izvolite.</p>
            </sp>
            <sp xml:id="SDZ4-Redna-32-2007-10-23.sp325">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Torej, v Poslanski skupini Slovenske
               demokratske stranke menimo, da posebna razprava v Državnem zboru o tem vprašanju ni
               potrebna, gre za nesporno dejstvo, da je potrebno v Sloveniji sprejeti nov kazenski
               zakonik, torej obstoječe stanje na tem področju je potrebno novelirati, o tem mislim,
               da strokovna in tudi druga javnost nima različnih stališč. Nikakor ne gre pri
               zakonodajnem postopku za rokohitrstvo ali pa hitri postopek, ampak gre za vprašanje,
               ki je v strokovni javnosti predmet zelo poglobljenih diskusij že 12 let. V teh
               razpravah sodelujejo vsi pomembni strokovnjaki, teoretiki, praktiki, akademiki,
               sodniki in rezultat vsega tega in rezultat izkušenj v Evropski uniji, v državah
               Evropske unije so narekovale, da se pripravi nova vsebina, nov predlog, ki je
               praktično pred zakonodajno proceduro in v tej proceduri bo tako ali tako mogoča zelo
               široka razprava, vsebina tega novega kazenskega zakonika bo pa tako ali tako rezultat
               dela parlamenta in vsebino bo tudi oblikoval ta Državni zbor in jo v končni fazi tudi
               sprejel. Zato posebna razprava ni potrebna. Hvala.</p>
            </sp>
            <sp xml:id="SDZ4-Redna-32-2007-10-23.sp326">

               <speaker>PREDSEDNIK FRANCE CUKJATI:</speaker>

               <p>Hvala. Ker opažam še interes, roke se dvigajo, zato odpiram možnost prijave in
               prosim, da vsi, ki želite obrazložiti svoj glas, se prijavite. Gospa Potrata,
               izvolite.</p>
            </sp>
            <sp xml:id="SDZ4-Redna-32-2007-10-23.sp327">

               <speaker>MAG. MAJDA POTRATA:</speaker>

               <p>Hvala. Jaz bom zahtevo za razpravo o odgovoru ministra Šturma na poslansko vprašanje
               kolegice Darje Lavtižar Bebler podprla. Težko razumem, kako lahko nekateri trdijo, da
               gre za neizpodbitno ali nesporno dejstvo o tem, da ni nobenega različnega gledanja na
               vprašanja do kaznovalne politike v državi Sloveniji. Bojim se, pa nisem ravno plašne
               vrste, da se bo s Kazenskim zakonikom dogajalo enako, kot se dogaja s številnimi
               drugimi zakoni, kjer koalicija s spretnimi manevri onemogoča kvalificirani, strokovni
               javnosti in zainteresirani javnosti, da bi v času, ko bi to poslankam in poslancem še
               omogočalo oblikovati stališče do predlaganih sprememb, bilo opravljeno. Niti razprave
               o odgovoru ne boste podprli, niti predloga o javni predstavitvi mnenj ne boste
               podprli, če boste delali tako, kot je bilo dokazano ob šolski zakonodaji, da se to
               stori po opravljeni drugi razpravi - to je model demokracije, ki ga vpeljujete. In če
               gremo .../Opozorilni znak za konec razprave./... zdaj še korak dlje in temu pravnemu
               nihilizmu pritrdimo, ki ga je prej razlagal kolega Kovačič, da je zakon dober, dokler
               se nihče ne pritoži, potem res ne vem, kaj nas vpravni podobi te države še čaka, kako
               globoko bomo še zdrknili, zagotovo pa se pravna stroka o kaznovalni politiki
               .../Opozorilni znak za konec razprave./... ni poenotila. Čas bi bil, da to
               slišite.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp328">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Grims.</p>
            </sp>
            <sp xml:id="SDZ4-Redna-32-2007-10-23.sp329">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Tega predloga ne bom podprl, bom pa osebno za to, da se opravi javna predstavitev
               mnenj, če bo dan tak predlog.</p>
               <p>Zakaj pa v tem trenutku tega po mojem mnenju tega nima smisla podpreti? Iz
               preprostega razloga, ne vidim, kaj bi pridobili. Namreč, mi živimo v družbi, ki se
               sooča s sencami, ki se vlečejo dolgo dolgo vrsto let in desetletij. V minulem sistemu
               veste, da posameznik ni bil vreden veliko, pomemben je bil samo kolektiv. Rezultat
               tega je tudi marsikaj v našem vrednostnem sistemu, pa tudi marsikaj v kazenskem
               sistemu, kar pravzaprav ni ravno povsem primerljivo z ostalimi evropskimi državami.
               In predlog, ki je pred nami, je po mojem trdnem prepričanju predvsem priložnost, da
               te stvari pogledamo z vidika vrednot. Predvsem vrednote človeškega življenja,
               vrednote spoštovanja človekovih pravic, kajti trdno sem prepričan, da ima vsak
               državljan, vsaka državljanka pravico do varnega življenja in da je to pravica, ki jo
               je trebe vstaviti v osnovo in da je spoštovanje človekove integritete in človekovega
               življenja tista osnovna, na kateri je potrebno začeti vsako tovrstno razpravo. Kajti
               sicer se soočimo s stanjem, kakršno je trenutno tudi v našem sodstvu, ki morda
               .../Opozorilni znak za konec razprave./... tako razpravo bolj potrebuje kot kdo
               drugi. Spomnil bi samo na eno sodbo, pred nekaj tedni, ko je sodnica oprostila
               nekoga, ki je naklepno povozil policista z obrazložitvijo, da potrebuje še eno
               priložnost.</p>
            </sp>
            <sp xml:id="SDZ4-Redna-32-2007-10-23.sp330">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Še eno roko sem videl? Ali je kaj več rok? <stage>(Ne.)</stage> Gospod Sok, imate besedo.
            </p>
            </sp>
            <sp xml:id="SDZ4-Redna-32-2007-10-23.sp331">

               <speaker>ALOJZ SOK:</speaker>

               <p>Hvala za besedo. Čisto na kratko bi rad povedal, da tudi sam ne bom podprl te
               razprave in predloga za razpravo, ker s tem ne bi pravzaprav v tem trenutku nič
               dobili, če govorimo tukaj o politiki, tudi cel dan o tem, da pa se opravi o tem javna
               razprava, kjer bodo imeli možnost spregovoriti strokovnjaki, pa se tudi sam strinjam
               in se ni potrebno že vnaprej bati, da te javne razprave ne bo.</p>
               <p>Sicer pa bi o tem predlogu rekel samo en stavek, kot nestrokovnjak, kot politik, če
               bi v primeru zaprtega Pluta veljala dosmrtna ječa, potem ta sigurno ne bi moril še
               drugič, pa morda tretjič. To je mogoče edini argument mene kot politika v tem
               trenutku v zvezi s tem predlogom. Ali bo potem zakonsko to tudi tako urejeno in ne,
               to pa je stvar široke debate, tako na strokovni ravni, odločitev na koncu pa bomo
               morali sprejeti politiki v Državnem zboru. V tem trenutku pa res ni nobenega pravega
               in pametnega argumenta, da se na široko tukaj, še preden je stroka povedala svoje,
               razpravlja v Državnem zboru. Hvala lepa.</p>
            </sp>
            <sp xml:id="SDZ4-Redna-32-2007-10-23.sp332">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 64 poslank in poslancev, za jih je glasovalo 20,
               proti 42.</p>
               <p><stage>(Za je glasovalo 20.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke mag. Majde Potrata bo zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               ministra za javno upravo dr. Gregorja Viranta in ministra za notranje zadeve gospoda
               Dragutina Mateja na poslansko vprašanje mag. Majde Potrata v zvezi z zakonitostjo
               izvedbe volitev predsednika republike." Glasujemo. Navzočih je 63 poslank in
               poslancev, za je glasovalo 21, proti 42.</p>
               <p><stage>(Za je glasovalo 21.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Boruta Sajovica bo zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               ministra za notranje zadeve gospoda Dragutina Mateja na poslansko vprašanje mag.
               Boruta Sajovica v zvezi s preventivnimi ukrepi za zmanjševanje števila prometnih
               nesreč." Prijava v imenu poslanske skupine. Besedo ima gospod Miran Potrč. <stage>(Ne.)</stage>
               Gospa Pozsonec. <stage>(Ne.)</stage> Gospod Borut Sajovic.</p>
            </sp>
            <sp xml:id="SDZ4-Redna-32-2007-10-23.sp333">

               <speaker>MAG. BORUT SAJOVIC:</speaker>

               <p>Hvala lepa, predsedujoči. Jaz sem prepričan, da bo moja želja po razpravi v Državnem
               zboru naletela na odprta ušesa. Ravno dve, tri razpravi nazaj je bilo slišati nekaj o
               človeških življenjih in pa pomembnosti njihovega varovanja. Poglejte, kaj piše
               Slovenska tiskovna agencija: Ceste minuli teden vzele dve življenji, v letošnjem letu
               246 ljudi umrlo, v istem obdobju lani 202. Ne gre samo za smrtne žrtve, gre za
               številne invalidne, za številne hudo zdravstveno prizadete. Mislim, da se je o
               varnostni problematiki, predvsem pa o preventivi potrebno pogovarjati, tudi
               dogovoriti in pa poiskati rešitve. Samo stremljenje po nenehnem dviganju prometnih
               kazni enostavno ni več zadosti. Te zadeve imajo lahko rezultat na kratek rok.</p>
               <p>V zadnjem primeru, ko smo cene za prometne prekrške drastično dvignili s 1.1.2005 se
               je pokazalo,da ta sistem učinkuje mogoče samo v dveh, treh mesecih, potem pa se
               učinek izgubi. Tu bo treba bistveno več narediti na izobraževanju voznikov, predvsem
               tudi na ustrezni zakonodaji in pa mogoče tisto, kar je najpomembnejše: slovenske
               ceste, predvsem pa slovenska gradbišča so vse prej kot pa varne prometne površine.
               Zato apeliram na Državni zbor, da razpravo o varnosti v cestnem prometu podpre.
               Hvala.</p>
            </sp>
            <sp xml:id="SDZ4-Redna-32-2007-10-23.sp334">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Branko Marinič.</p>
            </sp>
            <sp xml:id="SDZ4-Redna-32-2007-10-23.sp335">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Kolegice in kolegi! Verjetno ga ni v
               tej dvorani med nami, ki bi upal trditi, da je prometna varnost na slovenskih cestah,
               pa tudi sicer, dobra. Kar zadeva predlog kolega mag. Sajovica, bi veljalo proučiti,
               pa vendarle smo mnenja, da v razpravi, ki bi jo opravili v Državnem zboru, ne bi
               prišli do tistih rezultatov, ki bi bili nujni in potrebni, da bi se stanje na
               slovenskih cestah izboljšalo. Nedvomno je tisto, kar ugaša v tej prometni histeriji
               na slovenskih cestah najdragocenejše, človeško življenje, ki je posledica nekulturnih
               voznikov, morda katerih drugih dejavnikov, pa vendarle so očitki Vladi oziroma
               pristojnim ministrstvom, da niso ukrepali, da niso storili ničesar, vendarle prehuda.
               Verjetno, naj bo v tem mandatu pa tudi v naslednjem, ne bo učinkovitega instrumenta s
               tako represivnimi ukrepi bodisi preko posameznih glob, zakonov kot tudi ostalih
               instrumentov, če se kultura voznikov, udeležencev v cestnem prometu ne bo
               izboljšala.</p>
               <p>Spoštovane kolegice in spoštovani kolegi! Če kaj, potem je tudi naša dolžnost, da pri
               obravnavi posamezne zakonodaje, zakonov, ki jih obravnavamo v Državnem zboru, vedno
               znova in znova opozarjamo predvsem na tiste kritične vidike, o katerih nas stroka
               seznanja, zaradi kateri oziroma ki so posledica hudih prometnih nesreč. Te pa so, kot
               vemo, prekoračitev hitrosti, neprilagojena hitrost razmeram na cesti, alkohol in
               seveda mnogo drugih dejavnikov, ki vplivajo na poslabšanje varnosti in terjajo
               najdragocenejša človeška življenja. Dajmo najprej vsak pri sebi biti kulturni vozniki
               in bomo že s tem pripomogli k večji varnosti. Hvala lepa.</p>
            </sp>
            <sp xml:id="SDZ4-Redna-32-2007-10-23.sp336">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram ponovno prijave za obrazložitev glasu v svojem imenu. Gospod
               Srečko Prijatelj.</p>
            </sp>
            <sp xml:id="SDZ4-Redna-32-2007-10-23.sp337">

               <speaker>SREČKO PRIJATELJ:</speaker>

               <p>Hvala, spoštovani predsedujoči. Ta predlog bom seveda podprl, nujna je razširjena
               razprava o tem in prepozno bi bilo, če bi bila pred enim letom, ne jutri. To, da
               Državni zbor, kot slišimo, ne bo nič pripomogel k temu, če bomo razpravljali o tem -
               pa to je demagogija, lepo vas prosim! Kdo pa, če ne Državni zbor?! Ta Državni zbor
               lahko izglasuje, da so jutri kamioni na železnici, kakor ima to urejeno Avstrija, ko
               se tako radi zgledujemo po sosednjih državah. In ta Državni zbor lahko sprejme tudi
               preklic zakona, ki ga je dopolnil, povečal osni pritisk za kamioniste in znižal
               kazni, pa bo manj žrtev. Evo, tri predloge sem že jaz dal zdajle, ta moment.
               Anomalije sprejemate vi in sprejemate take stvari, ki povzročajo še večjo smrtnost.
               Ali veste, da nam umre na leto za en razred otrok? Za en razred otrok na cestah! In
               to, kar slišim iz ust kolega, da razprava ni potrebna, ker bistveno ne bo pomagala k
               rešitvi, pa to je bedarija prve klase, kar sem jo slišal kdaj! Oprosti, gospod kolega
               Marinič, res, tu si ustrelil kozla. Hvala.</p>
            </sp>
            <sp xml:id="SDZ4-Redna-32-2007-10-23.sp338">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič, prosim.</p>
            </sp>
            <sp xml:id="SDZ4-Redna-32-2007-10-23.sp339">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom seveda ta predlog
               podprl, zaradi tega, ker se mi zdi, da vendar preveč ohlapno in preveč tako mimogrede
               gledamo teh letos že 246 mrtvih. Ti bi najbrž podpisali peticijo za to, da se o tem
               razpravlja, pa je ne morejo.</p>
               <p>To, da v Državnem zboru ne moremo pripomoči k temu, da bi se razmere izboljšale, je
               pa res neumnost - no! Državni zbor ima vendar v rokah zakonodajo in lahko z
               marsikatero spremembo zakonodaje prispeva k temu, da se ljudje drugače začno obnašati
               na cesti. Tudi z resolucijo o prometni varnosti smo že nekaj začeli, ampak še nismo
               pogledali pravzaprav, kaj se je dogajalo. Samo z dvigovanjem kazni, samo spretno,
               seveda tega ne bomo dosegli. Je pa res, da ta vlada misli, da se da vse urediti na
               silo, s kaznimi, pretnjami, prepovedmi.</p>
               <p>Jaz moram seveda zdaj spet spomniti na znameniti tobačni zakon, ki je bil tudi
               sprejet kar tako, s pretnjo, prepovedjo, s kaznimi, potem pa bomo že videli, kaj se
               bo dogajalo. In zdaj vidimo, kaj se dogaja. Vse več je obolelih na zgornjem delu
               dihalnih poti. .../Opozorilni znak za konec razprave./... To je ena od teh zadev.
               "Ceterum ceuseo" bi rekel, če bi bil seveda gospod Bručan še tukaj, pa je odšel ven
               in vi ki tako veselo pritiskate na te gumbe "proti" in razumem "omnimia, omnia
               animalia post coitum triste sunt" - pa lepo se imejte.</p>
            </sp>
            <sp xml:id="SDZ4-Redna-32-2007-10-23.sp340">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Boštjan Zagorac - ga ni, gospod Branko Marinič. Prosim.</p>
            </sp>
            <sp xml:id="SDZ4-Redna-32-2007-10-23.sp341">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Naj tudi v svojem imenu spomnim na tisto, kar je pravzaprav bil predlog poslanskega
               kolega mag. Sajovica, ko je ministra Dragutina Mateja spraševal o tem, katere
               aktivnosti so v ministrstvu bile izpeljane za zagotovitev večje varnosti v cestnem
               prometu. In tisto, kar nekateri zdaj na splošno ugotavljate, se tudi s tem lahko
               strinjam, vendar ni bil predlog poslanskega kolega v tem smislu, ampak da bi minister
               konkretno predstavil, kateri ukrepi so za zagotavljanje izboljšanja stanja varnosti v
               cestnem prometu pripomogli k izboljšanju stanja. In jaz pravim, da smo poslanke in
               poslanci tisti, ki smo v Državnem zboru pri obravnavi področnih zakonov prav gotovo
               bili tisti, ki smo lahko oblikovali oziroma sooblikovali končna besedila tistih
               predlogov zakonov, ki se na nanašajo na zagotavljanje večje varnosti. Kar nekaj jih
               je, da jih ne bi taksativno našteval.</p>
               <p>Je pa treba spomniti, da je minister Mate včeraj na postavljeno vprašanje tudi
               .../Opozorilni znak za konec razprave./... široko odgovoril, da je Ministrstvo za
               notranje zadeve, skupaj z Ministrstvom za promet in morda v sodelovanju, s katerim
               drugim ministrstvom vendarle izpeljalo mnoge akcije, ki bi na nek način zagotavljali
               večjo varnost. Še enkrat pa poudarjam - in s tem zaključujem - da je od kulture nas
               voznikov največ odvisno, kakšna je in kakšna bo varnost na slovenskih cestah.</p>
            </sp>
            <sp xml:id="SDZ4-Redna-32-2007-10-23.sp342">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič. Prosim.</p>
            </sp>
            <sp xml:id="SDZ4-Redna-32-2007-10-23.sp343">

               <speaker>BOGADAN BAROVIČ:</speaker>

               <p>Hvala lepa. Ne bi se oglasil, spoštovane kolegice in kolegi, če pa res ne bi razumel,
               da je nam politika naredila mejo med ne govoriti o človeških življenjih, ne govoriti
               o tem, kako bomo skupaj z ministrstvom, z Vlado mi poslanke in poslanci rešili
               problem umrlih na cestah, težave, ki jih imamo. Ne, ni važna naša duša, naše srce, tu
               bi morali biti enotni - ne, politika! Če reče Barovič: "Ja, podprl bom predlog
               gospoda Sajovica, bom ga," bo rekla pozicija, ki me smatra kot opozicijo: "Ne, ker je
               Barovič rekel ali pa ker je Sajovic rekel. "Spoštovane gospe in gospodje, 30 let se
               vozim v Ljubljano vsak dan, pa to je kriminal, kar se dogaja, gospe in gospodje, ki
               ga noče nihče slišati. In če štejem in peljem tovornjak, tovornjak, tovornjak, osebni
               avto, osebni avto, osebni avto, tovornjak, tovornjak, tovornjak, osebni avto, osebni
               avto - uničujejo ceste, delajo nemir, povzročajo nesreče in mi predlagamo, dajmo se
               pogovoriti, hudiča, gospe in gospodje, prosim vas, dogovorimo se enkrat, imejmo eno
               sejo, imejmo eno točko, rešimo ta prometni režim zato, da bodo življenja mladih
               ostala. Ne! Ker reče to Barovič, ker je v Slovenski nacionalni stranki - ne: zato ker
               je opozicija. Če pa tako gledate na promet, potem ga pa tako glejte! Veste, bog ne
               daj, vsem želim srečno vožnjo do konca življenja, vsi smo v avtu vsakdan, to se
               spomnite.</p>
            </sp>
            <sp xml:id="SDZ4-Redna-32-2007-10-23.sp344">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Sajovic še. Prosim.</p>
            </sp>
            <sp xml:id="SDZ4-Redna-32-2007-10-23.sp345">

               <speaker>MAG. BORUT SAJOVIC:</speaker>

               <p>Hvala lepa. Poglejte, če ljudje umirajo in to vsak mesec več, potem je brez dvoma
               dejstvo, da ukrepi, zakonodaja in pa ceste v Republiki Sloveniji niso v redu,
               predvsem zato ker so izkušnje iz nekaterih evropskih držav, ker so na tem področju
               storili več, drugačne. In o tem se je potrebno pogovarjati in če kje, potem tam, kjer
               sprejemajo zakone, tam, kjer nalagajo ravnanja represivnih organov in tam, kjer
               sprejemajo denar za ceste. Marsikaj je v Sloveniji treba storiti na cestah, marsikaj
               je treba storiti v avtošolah in marsikaj se lahko doda, da bodo preventivni in
               kurativni ukrepi represivnih organov učinkovitejši. In če hočemo problem rešiti,
               potem se je treba o njem pogovoriti, mu pogledati v oči, ne pa ga pometati pod
               preprogo. Zato ta svoj predlog podpiram.</p>
            </sp>
            <sp xml:id="SDZ4-Redna-32-2007-10-23.sp346">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zagorac, jaz sem vas poklical, ampak vas ni bilo v dvorani.</p>
            </sp>
            <sp xml:id="SDZ4-Redna-32-2007-10-23.sp347">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči.</p>
            </sp>
            <sp xml:id="SDZ4-Redna-32-2007-10-23.sp348">

               <speaker>PODPREDSEDNIK MAG. VASJA KLAVORA:</speaker>

               <p>Ker bom dosleden, bom odprl še en krog. Prijava teče. Gospod Boštjan Zagorac, imate
               besedo.</p>
            </sp>
            <sp xml:id="SDZ4-Redna-32-2007-10-23.sp349">

               <speaker>BOŠTJAN ZAGORAC:</speaker>

               <p>Hvala za besedo. Moram povedati, da bom sam podprl predlog kolega Sajovica. Sam sem
               eden izmed tistih, ki se vsakodnevno vozimo po slovenskih avtocestah, ampak ne
               razumem pa stvari, resnično ne: zavračate pogovor o varnosti. 156 življenj mladih,
               starih, tujih, naših, njihovih je na teh cestah umrlo. Nekaj je treba narediti. Če ne
               kdorkoli, ta Državni zbor lahko to naredi skupaj s pristojnim Ministrstvom za
               notranje zadeve in Ministrstvom za promet. Skupaj dajmo najti neko rešitev. Zgodi se
               kup prometnih nesreč. Ne mi govoriti o kulturi vožnje. Kultura vožnje je odvisna od
               posameznika. Kup tujcev imamo na cesti, na katere ne moremo vplivati, na njihovo
               kulturo vožnje, se ne da, verjemite. Vsakodnevno se vozim in vidim tovornjake. Treba
               je sprejemati ukrepe in če ministri in koalicija ni pripravljena za 156 življenj do
               danes sprejeti konstruktivnih predlogov bodisi z ene bodisi z druge strani, ko gre za
               človeška življenja, ni pomembno, s katere strani so, samo da so dobro namerni, potem
               imamo problem. Spoštovani gospodje, imamo problem! Nekateri med temi 156 so bili tudi
               vaši volivci, tudi naši. Prosim lepo, dajmo za njih nekaj narediti, najdimo ukrepe.
               Ceste so itak vsak dan bolj nevarne. Zakaj so bolj nevarne? Zato, ker se ne
               pogovarjamo in dvig kazni v tem primeru ni rešitev. Če bi bila rešitev, bi bila tudi
               rešitev pri pedofiliji, ne biti dvolični! .../Izklop mikrofona./...</p>
            </sp>
            <sp xml:id="SDZ4-Redna-32-2007-10-23.sp350">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Zagorac. Želi še kdo besedo? <stage>(Ne.)</stage> Potem prehajamo na glasovanje.
               Navzočih je 53 poslank in poslancev, za je glasovalo 17, proti 36.</p>
               <p><stage>(Za je glasovalo 17.)</stage> <stage>(Proti 36.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Srečka Prijatelja bo zbor odločal o naslednjem predlogu
               sklepa: "Državni zbor bo na naslednji seji opravil razpravo o odgovoru ministrice za
               delo, družino in socialne zadeve gospe Marjete Cotman, na poslansko vprašanje gospoda
               Srečka Prijatelja v zvezi s strategijo ministrstva za zmanjševanje revščine." V imenu
               poslanske skupine, gospod Prijatelj, imate besedo.</p>
            </sp>
            <sp xml:id="SDZ4-Redna-32-2007-10-23.sp351">

               <speaker>SREČKO PRIJATELJ:</speaker>

               <p>Hvala lepa. Spoštovani! Jaz vem, da je ura pozna, ampak vendarle samo ta način je, da
               se slišimo. Ko smo govorili o tem problemu, smo bili štirje v tej dvorani, <stage>(gospa
               Potrata, ali kaj več?)</stage> štirje, pa dva ministra in ena ministrica.</p>
               <p>V Republiki Sloveniji imamo veliko gospodarsko rast, tako pravi Vlada. Premier gospod
               Janša je dejal, da je tudi 10% ljudi, in to v ponedeljek, živi na robu revščine.
               Veste, koliko je to ljudi? Izračunajte, boste videli, to je ogromna številka. In
               seveda, gospa ministrica je pa povedala, da bi 42% ljudi bilo na robu revščine, če ne
               bi bilo socialnih transferjev. Torej, to so verodostojni podatki, ki jih ni zanikal
               nihče. Imamo odlično gospodarsko rast, delavcem ne dovolimo, da bi bili udeleženi pri
               dobičku, ki so ga oni ustvarili - zanimivo, hrana se draži, sindikati opozarjajo na
               zahteve, imamo večino delovnih razmerij, ki so začasno sklenjene, tako da še dodatno
               povzročamo revščino s tem, ker mladim ne omogočamo, da bi ustvarjali novo dodano
               vrednost z nakupi stanovanj oziroma da bi pridobili kredite za kakršnokoli drugo
               dobrino. In seveda, če pogledamo 2. člen Ustave, ki pravi, da smo socialna država -
               tudi to ne drži. Hitro lahko pridemo do nelogičnih zaključkov. Primanjkljaj
               proračunski pa odpravljamo na zanimiv način. 1% pravi predsednik, ni en procent,
               ampak je 0,4 v prihodnjem letu, bo primanjkljaja v proračunu. Seveda na ta način, da
               bomo prodali, kot sem že prej dejal, Slovenske železnice, Luko Koper, slovenskega
               ladjarja, banke, Loterijo Slovenije in tako naprej, hitro pridemo do tistega enega
               procenta. Revščina pa pri tem ostaja odprto vprašanje. Tega pa noče nihče slišati.
               Dejstvo je, da smo socialna država, tako pravi 2. člen. Če smo socialna država, potem
               pustite, da spregovorimo o revščini. Sindikati so postavili štiri zahteve, 17. bo
               dejansko tudi javni protest, sam bom šel na ta javni protest. In, poglejte, sam sem
               tudi dal 12. septembra gospodu predsedniku Državnega zbora pobudo, da se ta razprava
               opravi, pa je naletela na gluha ušesa, ravno tako je naletela na gluha ušesa pri
               predsedniku Vlade. 19. oktobra smo naslovili isto zahtevo tudi na predsednika države,
               verjetno tudi tam ne bo bolje, ker je bolj usmerjen v Darfur in na Cigane, za katere
               dajemo milijon evrov na mesec za varovanje. Prosim vas, omogočite to, da spregovorimo
               o tem. Imamo atribute, kot sem že prej dejal, veliko gospodarsko rast, ki jo lahko
               delimo tudi skozi ustvarjen dobiček in ustvarimo v bistvu novo dodano vrednost pri
               najnižjih socialnih slojih in s tem pomagamo. Če boste omogočili to razpravo, bo tudi
               do tega prišlo.</p>
            </sp>
            <sp xml:id="SDZ4-Redna-32-2007-10-23.sp352">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram prijave še za lastno mnenje. Gospod Boštjan Zagorac, prosim.</p>
            </sp>
            <sp xml:id="SDZ4-Redna-32-2007-10-23.sp353">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Prvi del, ki rešuje človeška življenja, ste
               zavrnili. Dajte, prosim, podpreti vsaj drugega. Govorimo o revščini. Tudi 1% revščine
               v tej državi bi bil kritičen, treba se je o njem pogovoriti. Nekdo iz koalicije je
               dejal, imamo 11%. To je preveč, verjemite mi, da je to preveč. Dajmo se o tem
               pogovarjati. Vljudno vas prosim, pritisnite tipko "za" in se dajmo o revščini
               pogovarjati. Jaz verjamem, da od treh K-jev ta tretji K, ki se imenuje Koletnik, ki
               dobi 15 tisoč evrov nagrade za to, da je nadzornik v Telekomu, ne čuti revščine, on
               si lahko privošči pašteto! Tudi nihče od nas v tem zboru ne čuti revščine. Mi si
               lahko privoščimo mleko, če nimamo kreditov, tudi pašteto, spoštovane gospe in
               gospodje. Ampak 11% ljudi v tej državi pa to revščino čuti. Ne more imeti paštete, ne
               more imeti svežega kruha. In še enkrat poudarjam, ni pomembno, koliko ljudi vrže kruh
               v keson, pomembno je, koliko ljudi išče kruh iz kesona. In v tem primeru govorimo o
               11%. Če bi govorili o pol procenta, bi bilo kritično, govorimo o 11%. Vljudno prosim,
               da podprete ta predlog, da o tem govorimo, da bomo teh 11% zmanjšali, minimalno na 5,
               če že ne na nulo. To mora biti ideja in prednost vsake vlade. Če tega ne boste
               podprli vam zdaj povem - sram vas bodi, niste vredni novega mandata!</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp354">

               <speaker>PODPREDSEDNIK MAG. VASJA KLAVORA:</speaker>

               <p>Gospod Srečko Prijatelj. Prosim.</p>
            </sp>
            <sp xml:id="SDZ4-Redna-32-2007-10-23.sp355">

               <speaker>SREČKO PRIJATELJ:</speaker>

               <p>Hvala lepa.</p>
               <p>Prej mi je zmanjkalo časa, da bi povedal tudi to, kar mislim zdaj. Poglejte vladna
               stranka DeSUS je še dodatno zagrenila življenje v bistvu najrevnejšim slojem, ko smo
               umaknili iz procedure zakon o usklajevanju socialnih transferjev v gospodinjstvih. Ta
               zakon je predvideval, da se enkrat na leto za dve leti nazaj cene, ki so bile
               izražene v porastu drobno prodajnih cen v tisti košarici življenjskih stroškov,
               uskladijo. To pa pomeni, da so najrevnejši sloji, tisti, ki ne dosegajo socialnega
               minimuma, imeli možnost dobiti nekaj od države. Tudi to smo ukinili. In če govorimo o
               takšnih presežkih, kot se vlada hvali, da imamo veliko gospodarsko rast, potem tudi
               ne bo problem ugoditi zahtevam sindikatov. Glejte, sindikati zahtevajo zvišanje
               osnovnih plač za 3,5% v 2007 letu in pa usklajevanje plač za letošnjo inflacijo v
               februarju 2008, ne šele v avgustu. Vlada misli to narediti v avgustu. Seveda s tem bi
               "prišparala" kar pol leta plač za dogovorjen povišek. In zvišanja plač zaradi
               povečanja produktivnosti, tudi tu v bistvu niso upravičeni do delitve dobička.
               Spremembe plačilnega sistema so ravno tako nujne. Če govorimo o tem, kar nas
               opozarjajo sindikati, .../Opozorilni znak za konec razprave./... in opozorila
               sindikatov so jasna, potem lahko to popravimo na tak način, da jih še enkrat pozovemo
               k razgovoru in da odpremo še enkrat to socialno diskusijo, ki bo pomagala tudi
               tistim, ki danes nimajo za kruh.</p>
               <p>Veste, iger v tem teatru, v Državnem zboru, je dovolj. Dajmo ljudem še kruha, če
               želite biti še enkrat na oblasti, potem upoštevajte ta rimski izrek. Če ga
               .../Opozorilni znak za konec razprave./... ne boste, usoda vaša je že tako ali tako
               znana. Jaz verjamem, da so tudi tu gluha ušesa, smejete se, verjamem, da je to za
               nekatere smešno, tako da nima smisla govoriti.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-23.sp356">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še gospa... Ne. Še enkrat, prijava teče.</p>
               <p>Gospod Bogdan Barovič. Izvolite.</p>
            </sp>
            <sp xml:id="SDZ4-Redna-32-2007-10-23.sp357">

               <speaker>BOGDAN BAROVIČ:</speaker>

               <p>Hvala. Jaz nisem, še enkrat bi res rekel, ni škoda časa, poglejte saj imamo tako
               prednost, mislim, da tri ure skoraj. Pogovarjamo se o resnih stvareh. Jaz sem vesel,
               da piše v časopisu "Čestitke...", čeprav mi je žalostno, da sami sebi čestitamo "...
               Sloveniji za drugo mesto v e-portalu v Evropi". Krasno. "Čestitke Sloveniji,
               predsedujoči v Evropi, ki bo prva od novih članic." Krasno. "Čestitke Sloveniji, ker
               je prva sprejela evro". Krasno. Čestitke Sloveniji. Res smo krasni. Ampak malo manj
               krasni smo do naših lastnih ljudi. Zagovarjamo inflacijo. Res je. Uvedba evra ni
               povzročila inflacije, inflacijo povzročajo trgovci. To vsi vemo. Zato, ker ne
               spreminjajo marže. Oni zaslužijo ogromne denarje. Ampak na ta račun nastaja revščina.
               In zakaj nas je strah spregovoriti o revščini? Jaz vem, zakaj. Zaradi tega, ker
               Ministrstvo za gospodarstvo, mi je žal, ker jih ni tu, zapira in vodi gospodarsko
               politiko po svoje. Zato, ker nimamo urejene energetske, gospodarske in nobene druge
               politike. In je strah vas, kolegice in kolegi, govoriti o revščini. Ker revščina
               nastane zato, ko človek nima dela, pa tudi če zasluži 300 evrov. Od tam nastaja
               revščina. O njej spregovoriti vam je seveda hudo. Zakaj? Spregovorimo o revščini,
               ugotovimo, spoštovane kolegice in kolegi, razloge za to revščino in si skupaj
               pomagalo. Lahko je govoriti, bomo v Zasavju zaprli rudnik. Hrastnik so tako že, sedaj
               bodo še Trbovlje, dva tisoč ljudi bo na cesti, boste rekli, imate pet milijonov
               evrov, pa se obnašajte. Ja, lahko je to reči, ampak treba je delati, ne denar
               "talat". Revščina je posledica takšnih dejanj, revščina ni posledica nedolžnosti.
               Spregovorimo o tem, odkrito, vsak svoje, tudi vaše mnenje bom iskreno spoštoval,
               kolegice in kolegi iz Vlade.</p>
            </sp>
            <sp xml:id="SDZ4-Redna-32-2007-10-23.sp358">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Barbara Žgajner, prosim.</p>
            </sp>
            <sp xml:id="SDZ4-Redna-32-2007-10-23.sp359">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Veste, jaz sem že nekaj sej na matičnem delovnem telesu,
               govorimo seveda o delovnem telesu Državnega zbora, ki se dotika te problematike,
               delo, družina, socialna politika in invalidi, že nekaj sej sem pogrešala ministrico.
               Zato, ker verjamem, da je ministrica pripravljena prisluhniti tovrstnim aktualnim
               problemom v naši državi. Ampak žal, ne vem, ali je po diktatu koga ministrica
               odmaknjena od sodelovanja v razpravah. In bojim se, da tudi tokrat gre zgolj za to,
               da ministrica preprosto ne sme sodelovati v tovrstni razpravi. Verjamem pa, in tako
               je bilo razvidno pri prenekateri temi, ki smo jo odpirali v okviru matičnega
               delovnega telesa, pa potem kasneje tudi na Državnem zboru, da Vlada Republike
               Slovenije ali pa konkretno ministrstvo za delo, na področju revščine nima ustrezne
               strategije. Kolega Zagorac je rekel prej 10% ljudi živi pod pragom revščine. Ni res,
               12% je bilo maja 2006. Ta odstotek se dviguje, povečuje. To je statistika, ki jo
               vodijo mednarodne organizacije. 45% naših državljank in državljanov pa je odvisnih od
               različnih socialnih transferov. In veste kam smo prišli z zakonom o usklajevanju
               socialnih transferov gospodinjstvom? To je zelo restriktiven zakon. Tako zelo je
               udaril ljudi, da je celo vladna koalicijska stranka DeSUS predlagala Vladi, da ta
               zakon sedaj umakne nazaj, ker so ljudje oškodovani, ampak to so tisti ljudje, ki na
               mesec dobijo 500 evrov pomoči, ali pa še tega ne dobijo. Prosim, da podprete, saj ne
               gre za nič drugega, radi bi prediskutirali o tem ali si še zaslužimo, da smo socialna
               država.</p>
            </sp>
            <sp xml:id="SDZ4-Redna-32-2007-10-23.sp360">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na glasovanje. Navzočih je 56 poslank in poslancev, za je
               glasovalo 18, proti 38.</p>
               <p><stage>(Za je glasovalo 18.)</stage> <stage>(Proti 38.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prekinjam 32. sejo Državnega zbora Republike Slovenije, ki jo bomo nadaljevali jutri
               ob 9. uri.</p>
               <p>Spoštovani poslanci! Tisti, ki ste v Odboru za notranjo politiko vas obveščam, da je
               seja odbora takoj po koncu seje v sobi 212. Lahko noč! <title><stage>(SEJA JE BILA PREKINJENA
                  23. OKTOBRA 2007 OB 18.34.)</stage></title>
               </p>
            </sp>
         </div>
      </body>
   </text>
</TEI>
