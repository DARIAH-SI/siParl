<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-09-2005-09-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|07B5E2C8D019BF42C12570930034F0AB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=07B5E2C8D019BF42C12570930034F0AB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-09-2005-09-28.DZ" n="09">
               <name>Redna</name>
               <date when="2005-09-28"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-09-2005-09-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 9. seje</stage>
            <stage type="date">(28. september 2005)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ4-Redna-09-2005-09-28.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Pričenjamo
               nadaljevanje 9. seje Državnega zbora Republike Slovenije.</p>
               <p>Obveščen sem, da sta zadržana in se današnje seje ne moreta udeležiti poslanec Samo
               Bevk od 14.00 ure dalje in poslanka Majda Širca.</p>
               <p>Prehajamo na <title>9. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O GASILSTVU.</title>
               </p>
               <p>Ob tem vas seznanjam, da sta za razpravo predvideni 2 uri in 35 minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade za dodatno obrazložitev <stage>(10 minut)</stage>. Predstavnik vlade,
               minister Erjavec, prosim.</p>
            </sp>
            <sp xml:id="SDZ4-Redna-09-2005-09-28.sp2">

               <speaker>KARL ERJAVEC:</speaker>

               <p>Spoštovano predsedstvo, spoštovani zbor! Pred vami je prvi zakon, s katerim pomembno
               posegamo v spremembe in dopolnitve sistemske zakonodaje na področju varstva pred
               naravnimi in drugimi nesrečami. Kot veste, pripravljamo tudi spremembe krovnega
               zakona o varstvu pred naravnimi in drugimi nesrečami ter spremembe zakona o varstvu
               pred požarom. Te spremembe so povezane s tem, da je treba to zakonodajo posodobiti,
               jo uskladiti z doseženim stanjem in dograditi v nekaterih delih. Naj povem, da je
               bila ta zakonodaja sprejeta v letih 1993-1996 in zaradi aktualnosti tega področja je
               nujno potrebno, da te zakone dopolnimo.</p>
               <p>Kot sem rekel, pred vami je zakon o gasilstvu. Naj povem, da gre za izjemno pomemben
               zakon. Glede na to, da so bile v obrambnem sistemu že opravljene reforme in da je
               sistem zaščite in reševanja pomemben del podsistema nacionalne varnosti, so tu
               razlogi za to spremembo.</p>
               <p>Aktualnost tega področja prav gotovo potrjujejo ne samo vsakdanje prometne in druge
               nesreče, ampak tudi velike naravne nesreče, zlasti kot smo jih doživeli letos v
               mesecu juliju, poplave, neurja v Posavju, na Celjskem, poplave na Muri in podobno.</p>
               <p>V vseh teh primerih se je pokazalo, kako je pomembno, da je gasilska reševalna
               služba ustrezno organizirana, zlasti tudi ustrezno opremljena in usposobljena.
               Gasilci so se prav gotovo uveljavili kot splošna reševalna služba v vseh okoljih. To
               je usmeritev, ki jo ministrstvo za obrambo zasleduje že vsa leta tudi po
               osamosvojitvi.</p>
               <p>Spoštovani! Zakon o spremembah in dopolnitvah zakona o gasilstvu smo pripravljali,
               usklajevali izjemno dolgo časa. Naj povem, da smo se trikrat usklajevali s skupnostjo
               slovenskih občin, neštetokrat z Gasilsko zvezo Slovenije, tudi dvakrat na njihovem
               plenumu. Prepričan sem, da s tem zakonom rešujemo bistvene probleme gasilstva. Zakon
               omogoča vključevanje v izvajanje zaščite, reševanj in pomoči vseh gasilskih enot,
               tudi prostovoljnih, čeprav njihova razvitost, kot veste ni enakomerna na celotnem
               območju celotne države, zlasti v zahodnem delu.</p>
               <p>Tukaj pač poskušamo s programom Krasom to neuravnoteženost izenačiti. Kljub temu naj
               povem, da z novimi inštituti, kot so čas prihoda na čas nesreče in standard požarnega
               pokrivanja po kategorizaciji gasilskih enot in tipizacije njihove glavne opreme,
               nadaljujemo z zagotavljanjem pogojev za še večjo preglednost in marljivost izvajanja
               javne gasilske službe.</p>
               <p>Naš cilj je zlasti višja kvaliteta, večja učinkovitost in pa racionalnost delovanja.
               S tem zakonom zagotavljamo tudi povezovanje prostovoljnega in poklicnega dela
               gasilstva. Z zakonom namesto dosedanje prevelike različnosti uveljavljamo enoten
               status in položaj poklicnih gasilcev v javnih zavodih, in sicer kot del javnega
               sektorja. Na ta način bomo tudi uveljavili kolektivno panožno pogodbo, kjer bosta
               natančneje opredeljena status in položaj poklicnih gasilcev.</p>
               <p>Z zakonom določamo tudi ustrezne pristojnosti gasilskih zvez. Menimo, da je
               potrebno, da so gasilske zveze tiste, ki usmerjajo razvoj gasilstva, da tega ne
               moremo prepustiti zgolj posameznim društvom oziroma organom lokalne samouprave. S tem
               zakonom dajemo določene pristojnosti gasilskih zvezam, zagotavljamo na ta način
               načrtno usposabljanje, opremljanje in pripravljenost, in sicer za več kot 1.500 enot
               na lokalni ravni.</p>
               <p>Naj povem, da v tem trenutku ima prostovoljni sistem gasilcev približno 20.000
               operativnih gasilcev in da dejansko predstavljajo hrbtenico splošne reševalne službe.
               Naj povem, da s tem, ko določamo ustrezne pristojnosti gasilskim zvezam, ne posegamo
               v samostojnost lokalnih oblasti oziroma lokalnih skupnosti. S tem zakonom tudi
               pomembno dopolnjujemo rešitve, ki preprečujejo, da bi se izvajanje operativnih
               gasilskih enot upravljalo s pridobitnim namenom, saj bi to po našem mnenju pomenilo
               konec prostovoljnega gasilstva.</p>
               <p>Spoštovane poslanke in poslanci! Kljub velikim naporom s tem zakonom ne moremo
               urediti stabilnega financiranja gasilske javne službe v občinah, kot to zahtevajo
               zlasti prostovoljni gasilci.</p>
               <p>Za rešitev tega problema se dogovarjam z ministrom dr. Žagarjem, in sicer, da bi v
               okviru reforme sistema financiranja lokalne samouprave zagotovili tudi financiranje
               nujnih dejavnosti gasilstva ter drugih sil za zaščito in reševanje, saj je samo to
               pogoj za potrebno stopnjo varnosti v vseh občinah.</p>
               <p>Pri reševanju tega vprašanja pričakujem tudi vašo podporo, in sicer, ko bodo
               ustrezne zakonske spremembe prišle v državni zbor. Prav tako pričakujem vašo podporo
               pri vgrajevanju ustreznih stimulativnih rešitev v predpise na področju
               zavarovalniškega sistema, pa tudi v davčnem sistemu, ki bodo omogočale ustrezno
               urejanje odnosa prostovoljni gasilec oziroma reševalec in delodajalec.</p>
               <p>Naj povem, da je v primerljivih državah to vprašanje rešujejo zlasti z
               zavarovalniškim sistemom. V zakon smo sicer vključili več določb, ki urejajo odnos
               med prostovoljnim gasilcem in delodajalcem, ter odnos, ki se nanaša na njegovo
               udeležbo na intervencijah in usposabljanjih, vendar vse v okviru obstoječe
               delovnopravne zakonodaje. Te pa seveda s tem zakonom ne moremo spreminjati.</p>
               <p>Ne glede na to pa si bomo še naprej prizadevali, da bi z ustreznimi organizacijskimi
               in tehničnimi rešitvami delovanje gasilcev prilagodili pogojem sodobne tržne
               ekonomije. V določeni meri je to vsebovano tudi v amandmaju poslanske skupine
               Socialnih demokratov k 4. točki 5. člena predloga zakona, ki pojasnjuje pojme,
               uporabljene v zakonu. Amandma, ki mu po namenu ne nasprotujemo, pa ne rešuje in ne
               izboljšuje zakonskih rešitev. Ustrezneje bi bilo, tako tudi predlagamo, da bi zbor
               sprejel samostojen sklep za urejanje tega področja v drugih zakonih.</p>
               <p>Ista poslanska skupina je dala amandma tudi k 31. členu, po katerem naj bi sankcije
               za delodajalce oziroma odgovorne osebe ne veljale in se izrekale, dokler ne bo z
               zakonom opredeljena boniteta delodajalca, ki zaposluje operativnega prostovoljnega
               gasilca. Takšne rešitve žal v našem pravnem redu ne poznamo. Menimo, da tudi z vidika
               celovitosti sprememb in dopolnitev zakona o gasilstvu te rešitve ni mogoče podpreti.</p>
               <p>Spoštovani zbor! Predlagam, da predlog zakona o spremembah in dopolnitvah zakona o
               gasilstvu podprete in sprejmete. Prepričan sem, da bo na ta način omogočeno
               kvalitetno nadaljevanje več kot 135-letne tradicije slovenskega gasilstva. Hvala.
           </p>
            </sp>
            <sp xml:id="SDZ4-Redna-09-2005-09-28.sp3">

               <speaker>PODPREDSEDNIK SAŠO PEČE:</speaker>

               <p>Minister, hvala vam. Predlog zakona je obravnaval odbor za obrambo kot matično
               delovno telo. Prosim predsednika odbora Antona Anderliča, da predstavi poročilo
               odbora. Izvolite.</p>
            </sp>
            <sp xml:id="SDZ4-Redna-09-2005-09-28.sp4">

               <speaker>ANTON ANDERLIČ:</speaker>

               <p>Spoštovani! Odbor za obrambo je obravnaval zakon o gasilstvu. Ta zakon je eden
               tistih, h kateremu morajo ali pa lahko dajo mnenja tudi občine, kajti določene naloge
               se nanašajo tudi v pristojnosti in pa v odgovornosti občinam. Mi smo dobili približno
               iz desetine občin mnenja o zakonu. Bilo je vloženih tudi kar nekaj amandmajev, vendar
               je odbor sprejel le tiste amandmaje, ki so nastali na predlog zakonodajno-pravne
               službe zaradi nekonsistentnosti ureditve v prvem branju in pa en amandma k 22. členu
               poslanca Aurelia Jurija. Ostalih amandmajev ni sprejel. Na seji so bili prisotni tako
               predstavniki gasilske zveze kot tudi sindikata poklicnih gasilcev.</p>
               <p>Žal predstavnikov združenja poklicnih gasilcev ni bilo na seji, kajti v pripravah na
               sejo se niso priglasili, niti niso posredovali kakšnega pisnega mnenja. Sedaj se
               obračajo verjetno tudi na vas nekatere ali pa na vse poslanke in poslance, da imajo
               določene pripombe in sugestije. Seveda jih ni mogoče v tej fazi upoštevati. Glede na
               to, da je pa bilo na nek način splošno zadovoljstvo, da je zakon, izraženo na odboru,
               da je zakon resen napredek na področju urejanja teh vprašanj. Vendar da bo potrebno v
               prihodnje tako verjetno v tem zakonu, kakor tudi v drugih zakonih, delno o tem je
               govoril tudi že minister za obrambo - urejati še nekatera vprašanja.</p>
               <p>Pričakujem, da se bodo do takrat tudi njihove pripombe slišale in upoštevale pri
               zakonu. Kot rečeno, odbor je sprejel en amandma poslanca Aurelia in pa vrsto
               amandmajev, ki so navedeni v poročilu in ki izboljšujejo tekst oziroma pravno
               formalno konsistentno urejajo to področje. Odbor seveda predlaga, da zakon sprejmete,
               tako kot ga je odbor tudi praktično soglasno podprl. Hvala lepa.</p>
            </sp>
            <sp xml:id="SDZ4-Redna-09-2005-09-28.sp5">

               <speaker>PODPRESEDNIK SAŠO PEČE:</speaker>

               <p>Hvala vam. Sledi predstavitev stališč poslanskih skupin. Prva sledi predstavitev
               poslanske skupine Slovenske ljudske stranke, poslanec Josip Bajc, izvolite.</p>
            </sp>
            <sp xml:id="SDZ4-Redna-09-2005-09-28.sp6">

               <speaker>JOSIP BAJC:</speaker>

               <p> Hvala lepa, gospod podpredsednik. Gospod minister s sodelavci, kolegice in kolegi,
               dober dan. V preteklem desetletju se je varnost pred naravnimi in drugimi nesrečami
               uredilo in uveljavljajo kot pomemben podsistem nacionalne varnosti. Oblikovane in
               uveljavljene so bile organizacije, tehnične in druge rešitve, ki so zagotavljale
               delovanje sistema in posameznih sestavnih delov. Gasilstvo se je v tem obdobju
               uveljavilo kot temeljna in najbolj številčna splošna reševalna služba, tako
               prostovoljna kot poklicna. Z veljavno zakonodajo se je na lokalni ravni s
               prostovoljnim in poklicnimi gasilskimi enotami zagotavljala potrebna pripravljenost
               za izvajanje splošnih reševalnih nalog na območju celotne države, ki so morale biti
               praviloma brezplačne.</p>
               <p>Dosedanja zakonska ureditev, da delovanje prostovoljnih gasilskih društev ureja
               zakon o društvih, se je izkazala kot neustrezna oziroma nezadostna za njeno
               funkcioniranje na celem področju. V preteklem obdobju je prihajalo do ločevanja med
               prostovoljnim poklicnim gasilstvom, kar ni doprinašalo k boljšemu, učinkovitejšemu
               delu in izvrševanju osnovnih nalog gasilstva, to sta zaščita in reševanje. Še veliko
               odprtih vprašanj je puščala veljavna zakonodaja. Zato je bilo potrebno pristopiti k
               spremembam in dopolnitvam zakona o gasilstvu in ne samo zakona o društvih.</p>
               <p>Tako je osnovni namen predlagatelja zakona, ki je predmet današnje obravnave,
               omogočiti nadaljnji razvoj gasilstva ter povečati usklajenost, racionalnost, predvsem
               pa učinkovitost izvajanja operativne naloge gasilstva. Predlagane spremembe
               opredeljujejo gasilstvo kot humanitarno dejavnost, kot prostovoljna gasilska društva,
               kot humanitarne organizacije, ki operativne naloge gasilstva opravljajo prostovoljno.
               Poklicni gasilci, ki tudi opravljajo reševalno dejavnost.</p>
               <p>Ni pa možno opravljati te dejavnosti kot pridobitve dejavnosti. Natančno so
               opredeljene pristojnosti lokalnih skupnosti kot tudi vlade Republike Slovenije glede
               izvajanja nalog zaščite in reševanja. Dorečene so uniforme, čini, oznake kot tudi
               izkaznice za gasilce. Tudi organiziranost in povezovanje sta natančno določena,
               opredeljena je potrebna izobrazba za gasilce. Z zakonom urejamo tudi status poklicnih
               gasilcev v največji možni meri. Glede na dejstvo, da so pri nastanku samega zakona,
               ki je predmet obravnave, bili vključeni vsi zainteresirani, tako gasilska zveza,
               prostovoljni gasilci, poklicni gasilci in drugi in da je pri dokončnem besedilu
               upoštevana v največji možni meri večina pripomb, bomo poslanci poslanske skupine
               Slovenske ljudske stranke podprli zakon o spremembah in dopolnitvah zakona o
               gasilstvu. Pričakujemo pa, da bodo v podzakonskih aktih, če to ne izhaja iz samega
               zakona, ohranili vlogo reševalnih institucij, tudi drugi, ki so se in ki se ukvarjajo
               še zmeraj z zaščito in reševanjem na terenu v naši državi oziroma lokalnih
               skupnostih.</p>
            </sp>
            <sp xml:id="SDZ4-Redna-09-2005-09-28.sp7">

               <speaker>PODPREDSEDNIK SAŠO PEČE:</speaker>

               <p>Hvala poslancu Bajcu. Sledi predstavitev stališča poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-09-2005-09-28.sp8">

               <speaker>SAŠO PEČE:</speaker>

               <p>Spoštovani prisotni! Zakon o gasilstvu je bil sprejet med prvimi področnimi zakoni
               na področju varstva pred naravnimi in drugimi nesrečami. Po naši oceni omenjena
               materija potrebuje spremembe, tako zaradi časovne kot zaradi vsebinske dimenzije.
               Zato iz tega naslova in iz teh razlogov podpiramo novelo spremembe, posebej, če ob
               tem upoštevamo, da je gasilstvo najbolj številčna splošna reševalna služba v okviru
               posameznih oziroma lokalnih skupnosti. Žal pa so cilji, načela in poglavitne rešitvi
               po oceni poslanske skupine Slovenske nacionalne stranke preveč splošni in ne
               zasledujejo rešitev v tistih primerih, ki se dejansko odraža v okviru gasilskih
               društev.</p>
               <p>Dovolite, prvič, da se dotaknem finančnih posledic, kjer po oceni Slovenske
               nacionalne stranke predlagatelj izhaja iz pomanjkljivega vedenja ali pa mogoče celo
               hujše, skuša zavajati tako primarne odjemalce tega zakona kot državni zbor. Po naši
               oceni se finančne posledice ne smejo gledati izključno kot enostranski finančni tok
               in je zato v povezavi z 11. členom, ki predstavlja prenos zasebne lastnine na lokalne
               skupnosti, zavajajoč. Po naši oceni bi na področju finančnih posledic moralo biti
               jasno napisano, kaj pomeni 11. člen tudi za drugo stran, torej za posamezna gasilska
               društva. Kar se tiče organizacije, je potrebno poudariti, da se le-ta v osnovi deli
               na prostovoljne in poklicne gasilske enote in da tudi tu nastopa druga
               pomanjkljivost, ki prihaja s strani resornega ministrstva.</p>
               <p>Ob tem je potrebno poudariti, da je sama predpostavka, na kateri se je gradil
               celoten zakon, po naši oceni - pomanjkljiva predvsem zaradi tega, ker ne upošteva
               različne razvitosti prostovoljnih društev po državi. V komunikaciji, ki smo jo imeli
               v poslanski skupini Slovenske Nacionalne stranke s posameznimi društvi, so vsi po
               vrsti zatrdili to različno državno razvitost posameznih društev, gledano geografsko.</p>
               <p>Po zadnjih podatkih UMAR-ja ob upoštevanju bruto družbenega produkta na prebivalce
               celo prihaja do razlik ena v primerjavi z 2,1. Po naši oceni, v kolikor bi hoteli
               zagotoviti uspešno gasilstvo v celotni državi, bi moral biti to sestavni element za
               izhodišče tega zakona, ki ga žal minister Erjavec ni upošteval.</p>
               <p>V nadaljevanju zakona pogrešamo spodbujanje prostovoljnega gasilstva, kar po eni
               strani po vsej verjetnosti izhaja ravno iz elementa, ki sem ga prej označil kot
               pomanjkljivega v okviru zakona, po drugi strani pa se tovrstno spodbujanje onemogoča
               z uveljavitvijo novega 37. člena, ki govori o povezavi z gasilsko šolo.</p>
               <p>Ob tem pa je potrebno poudariti, da vsaj v okviru kontakta poslanske skupine
               nacionalne stranke ocenjujemo, da bi v naši državi glede na primerljivost z Evropo,
               glede na število nesreč in glede na površino Republike Slovenije potrebovali vsaj dve
               notranji organizacijski enoti. Prostor za drugo imamo, kakor tudi teritorialno
               razdelitev Slovenije. To bi bilo pri Mariboru v Pekrah. Po naši oceni je primerna
               infrastruktura. Je primerna zgodovina, tradicija. Kar je potrebno, je izključno le
               malo dobre volje obstoječe vlade.</p>
               <p>Po naši oceni bi tovrsten pristop, torej k dvema notranjima organizacijskima
               enotama, zmanjšal enormne stroške, ki jih imajo tako prostovoljna društva kot ostala
               društva, ki izhajajo iz nepotrebne sedaj - po naši oceni - prevelike logistike, torej
               prepotovanja. No in naj se vrnem k prej omenjenem - po naši oceni - spornem 11. členu
               v predlogu zakona, ki predvideva nacionalizacijo zasebne lastnine.</p>
               <p>Po naši oceni je tako pravno sporno kakor predvsem moralno sporno, da tiste lokalne
               skupnosti ali pa občine, karkoli vam je ljubše, ki niso sodelovale pri financiranju
               najsi bo zemljišč, opreme, izgradnje, gasilskih vozil so upravičene na podlagi novega
               zakona do prenosa oziroma do pridobitve v neki obliki te lastnine.</p>
               <p>No, po naši oceni je osnovna napaka omenjenega zakona in ministrstva predvsem v tem,
               da so izključeni iz aktivnega oblikovanja predloga zakona gasilska društva kot
               največja interesna skupnost, ki bi morala biti vključena na poziv. V povezavi s tem
               navajam največjo pomanjkljivost tega zakona, to je dodatno zdravstveno zavarovanje za
               gasilce. V okviru Slovenske nacionalne stranke bo odločitev o sprejemu oziroma ne
               sprejemu odvisna od amandmajev. Hvala.</p>
               <p>Nadaljujemo z razpravo. Sledi predstavitev stališča poslanske skupine DeSUS.
               Poslanec Ivan Jelen, izvolite.</p>
            </sp>
            <sp xml:id="SDZ4-Redna-09-2005-09-28.sp9">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, gospod minister.
               Sprejem zakona o spremembah in dopolnitvah zakona o gasilstvu je začetek spreminjanja
               in dopolnjevanja zakonov, ki urejajo področje varstva pred naravnimi in drugimi
               nesrečami. Gre za izjemno pomemben podsistem nacionalne varnosti, ki mu je treba
               posvetiti več pozornosti. Na to nas opozarjajo tudi najrazličnejše nesreče, vključno
               z letošnjimi julijskimi in avgustovskimi neurji in poplavami, v katerih se je ponovno
               potrdilo, da se je le-ta podsistem uveljavil, da je učinkovit in da je treba področje
               zaščite, reševanja in pomoči ter izvajalcem na tem področju še izboljšati
               organizacijske tehnične pa tudi materialne možnosti za delovanje.</p>
               <p>Predlog zakona o spremembah in dopolnitvah zakona o gasilstvu seveda naša poslanska
               skupina podpira. Z dopolnitvami na matičnem odboru smo ga še izboljšali. Vidi se, da
               je bil pripravljen po dolgotrajnih usklajevanjih, v katerih so sodelovali vsi, ki so
               neposredno ali posredno odgovorni za področje gasilstva. To velja tako za
               prostovoljne kot poklicne gasilce občine, gasilski sindikat in tudi pristojno
               ministrstvo.</p>
               <p>Razprave, ki smo jih imeli na Savinjsko-Šaleškem območju, so potrdile, da se z
               zakonom rešuje večino problemov, s katerimi se srečuje slovensko gasilstvo v zadnjih
               letih. Z zakonom je upoštevan tako pomen prostovoljnega gasilstva kot tudi
               poklicnega. Oba dela sta med seboj povezana. To je zelo pomembno, saj izven velikih
               mestnih jeder prostovoljno gasilstvo predstavlja najpomembnejšo reševalno službo, ki
               je uporabna ob vseh nesrečah. Pri tem niti ne omenjam vloge in pomena drugih
               društvenih dejavnosti, ki jih gasilska organizacija razvija na kulturnem,
               preventivnem, športnem in drugih področjih.</p>
               <p>Gasilska društva so razvila široko dejavnost pri vključevanju mladine v gasilske
               vrste, kar je še posebnega pomena. Zato sem prepričan, da so tudi dopolnitve zakona,
               ki se nanašajo na to področje oziroma mesto in vlogo celotne gasilske organizacije,
               dobre in da jih je potrebno podpreti, to bo omogočilo nadaljevanje razvoja
               organizacije, ki ima v Sloveniji 135 - letno tradicijo tudi v razmerah sodobne tržne
               ekonomije. Še posebej so pomembne po naši oceni rešitve, ki utrjujejo vlogo gasilskih
               zvez, ki je bila doslej v obstoječem zakonu povsem zanemarjena.</p>
               <p>Posebej podpiramo tudi enotno ureditev položaja poklicnih gasilcev. Še posebej
               tistih, ki so zaposleni v javnih zavodih. To področje je bilo dosedaj zelo neurejeno
               in z dopolnitvijo zakona so ti zavodi vključeni v javni sektor in zagotovljen bo enak
               položaj te skupine gasilcev na območju celotne države.</p>
               <p>Prepričan sem, da je pravilna usmeritev ministrstva, da se poskuša financiranje
               gasilske dejavnosti občin rešiti v okviru reforme sistema financiranja lokalne
               samouprave, ki se pripravlja. Zagotavljanje nujnih pogojev za delovanje gasilcev in
               drugih reševalnih služb ter nalog na področju zaščite in reševanja je ključna za
               varnost prebivalcev v vseh občinah. Zato moramo zagotoviti pri financiranju ustrezno
               stabilnost, da ne bi bilo to področje odvisno tako od materialnih možnosti kot tudi
               od razmerjih vsakokratnih političnih in drugih interesov po posameznih občinah.</p>
               <p>Ta prizadevanja so nujna, saj je delovnopravna zakonodaja usklajena z rešitvami v
               okviru EU. Ni je mogoče spreminjati in v njej uveljaviti dodatnih olajšav za
               prostovoljce, pa tudi z zakonom o gasilstvu ni mogoče uveljaviti drugačnih rešitev,
               ki ne bi bile usklajene z zakonom o delovnih razmerjih.</p>
               <p>Spoštovani zbor, sprejem predloga zakona o spremembah in dopolnitvah zakona o
               gasilstvu je nujen. Predlagane zakonske rešitve so dobre in jih v poslanski skupini
               DeSUS podpiramo. Zavzemamo se za njihovo čimprejšnjo uveljavitev.</p>
            </sp>
            <sp xml:id="SDZ4-Redna-09-2005-09-28.sp10">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine SDS. Poslanec Robert Hrovat,
               izvolite.</p>
            </sp>
            <sp xml:id="SDZ4-Redna-09-2005-09-28.sp11">

               <speaker>ROBERT HROVAT:</speaker>

               <p>Hvala za besedo, predsedujoči. Spoštovani minister, kolegice in kolegi! Verjetno ste
               bili kdaj priče interventnim posegom gasilcev, bodisi ob prometnih nesrečah, požarih,
               poplavah ali ostalih elementarnih nesrečah, ter si takrat zaželeli, da pomoči
               gasilcev nikdar ne bi potrebovali. Vendar pa, ko je zadeva nujna, ko so ogrožena
               človeška življenja ter imovina, je hitro in učinkovito posredovanje gasilcev
               največkrat odločilnega pomena. Zato mora država narediti vse, da se gasilcem prizna
               ustrezen status ter da se jim omogoči njihovo kar najbolj učinkovito delovanje ter
               funkcioniranje. Še posebej, ker je veliko število gasilskih društev organiziranih na
               prostovoljni bazi, saj so od njihove strokovne in infrastrukturne usposobljenosti
               posledično odvisna tudi življenja ljudi.</p>
               <p>Če se uvodoma malo ozrem v zgodovino, naj vas spomnim, spoštovane kolegice in
               kolegi, da je bil zakon o gasilstvu sprejet med prvimi področnimi zakoni naše
               samostojne države, s katerimi se ureja posamezna področja varstva pred naravnimi in
               drugimi nesrečami. Dosedanje izkušnje so pokazale, da registracija in delovanje
               gasilskih društev ter njihovih zvez zgolj po zakonu o društvih ni ustrezno, saj na ta
               način ni mogoče zagotoviti zlasti ustrezne vloge gasilskih zvez.</p>
               <p>Združevanje gasilskih društev v gasilske zveze je prostovoljno, kar pa onemogoča
               vpliv gasilskih zvez na usklajeno opremljanje, usposabljanje, pripravljenost za
               delovanje in delovanje gasilskih enot na območju posamezne občine oziroma širše. To
               velja tudi za delovanje Gasilske zveze Slovenije.</p>
               <p>Zato je temeljni cilj predlog zakona o spremembah in dopolnitvah zakona o gasilstvu,
               ki ga danes obravnavamo, omogočiti nadaljnji razvoj gasilstva ter povečati
               usklajenost in racionalnost ter učinkovitost izvajanja operativnih nalog gasilstva
               kot sestavnega dela varstva pred naravnimi in drugimi nesrečami.</p>
               <p>S sprejemom tega zakona bo omogočeno, da bodo imele gasilske zveze z zakonom
               določene pristojnosti in da bodo lahko vplivale na načrten in usklajen razvoj ter
               opremljanje in usposabljanje prostovoljnih gasilskih enot. V skladu s temeljnim
               ciljem in navedenimi načeli organiziranja in delovanja gasilstva kot pomembnega dela
               sistema varstva pred naravnimi in drugimi nesrečami so s tem predlogom zakona
               oblikovane najpomembnejše rešitve za spremembe in dopolnitve zakona o gasilstvu.
               Nekatere od njih sem v razpravi že prej navedel.</p>
               <p>Spoštovane kolegice in kolegi, opozoril bi še na nekatera dejstva, ki se mi zdijo
               zelo pomembna in ki jih predlagani zakon ustrezno rešuje, zaradi česar bomo v
               poslanski skupini Slovenske demokratske stranke tudi podprli predlagani zakon.</p>
               <p>Prostovoljna gasilska enota, ki organizira prostovoljno gasilsko društvo, mora imeti
               predpisano število gasilcev, določeno z merili za organiziranje in opremljanje
               gasilskih enot. Tako se najmanjše število gasilcev, ki jih mora imeti gasilska enota,
               ne bo več določalo z zakonom, kar bo omogočilo ustreznejše prilagajanje
               organiziranosti gasilstva dejanskim potrebam in možnostim v občinah.</p>
               <p>Tudi gospodarske družbe, zavodi in druge organizacije, v katerih obstaja povečana
               nevarnost požara in eksplozije, morajo organizirati lastno gasilsko službo.</p>
               <p>Z državnimi načrti zaščite in reševanja za nekatere vrste nesreč je predvideno tudi
               aktiviranje gasilskih enot.</p>
               <p>Zelo me veseli, da bo zakon prispeval tudi k enotni ureditvi statusa poklicnih
               gasilcev na območju celotne države. Zlasti status gasilcev v poklicnih gasilskih
               enotah je bil doslej različno urejen.</p>
               <p>Na podlagi aktivnosti uprave Republike Slovenije za zaščito in reševanje in
               sindikata poklicnih gasilcev so se že doslej na podlagi zakona o javnih uslužbencih
               in zakona o sistemu plač v javnem sektorju uskladila nekatera pomembna vprašanja, kot
               so orientacijska delovna mesta in nazivi, dodatki za delo v manj ugodnih delovnih
               pogojih, dodatek za nevarnost in posebne obremenitve. Pripravlja pa se katalog
               delovnih mest in podobno. Določbe zakona, ki urejajo delovnopravna vprašanja,
               povezana z naravo, organizacijo in potrebami gasilske službe, bodo načrtno in
               usklajeno urejanje teh vprašanj pomembno pospešile. Spoštovane kolegice in kolegi,
               glede na vse našteto poslanska skupina Slovenske demokratske stranke podpira sprejem
               zakona o spremembah in dopolnitvah zakona o gasilstvu ter predlaga, da ga državni
               zbor sprejme ter s tem omogoči ureditev problematike gasilske dejavnosti v Republiki
               Sloveniji.</p>
            </sp>
            <sp xml:id="SDZ4-Redna-09-2005-09-28.sp12">

               <speaker>PODPRESEDNIK SAŠO PEČE:</speaker>

               <p>Hvala. Sledi predstavitev poslanske skupine Socialnih demokratov. Kolega Aurelio
               Juri, izvolite.</p>
            </sp>
            <sp xml:id="SDZ4-Redna-09-2005-09-28.sp13">

               <speaker>AURELIO JURI:</speaker>

               <p>Spoštovane kolegice in kolegi! 12 let je mimo od sprejetja veljavnega zakona o
               gasilstvu. In tudi v naši stranki Socialni demokrati menimo, da je to dovolj dolgo
               obdobje, da se preverijo njegovi učinki, ugotovijo pomanjkljivosti in pripravijo
               izboljšave. Predlog le-teh je torej danes na naših klopeh. Vlada jih je pripravila,
               sprejela in sprožila je ob tem tudi malce vroče krvi v gasilskih vrstah, tako
               poklicnih kot prostovoljnih, ki se ob samem startu niso povsem videle v predlaganih
               rešitvah. A so bile tokom razprave strasti pogašene, vsaj kolikor smo zaznali in
               razumeli v naši stranki.</p>
               <p>Gasilska zveza Slovenije, sindikat oziroma združenje poklicnih gasilcev, poznavalci
               razmer v gasilstvu in posamezna gasilska društva so podali vrsto pripomb in predlogov
               za amandmaje, s katerimi bi odpravili še tiste pomisleke in bojazni, ki onemogočajo,
               da bi bili pripadniki gasilskih poklicnih in prostovoljnih enot, pa za pogoje dela,
               za njihovo varnost in za varnost koristnikov njihovih uslug gre, povsem zadovoljni.
               Te pobude smo v poslanski skupini Socialnih demokratov povzeli in preoblikovali v
               amandmaje, s katerimi smo želeli in želimo, da se uvede standard požarnega
               pokrivanja, na podlagi katerega naj se zagotovi učinkovit in kakovosten nadzor nad
               izvajanjem javne gasilske službe. Da država prevzame v celoti financiranje tistih
               dejavnosti gasilstva, ki je v državni pristojnosti oziroma se opravlja na
               infrastrukturi, ki je v lasti in pristojnosti države, opravljajo pa gasilske enote,
               ki so pooblaščene za izvajanje občinske javne gasilske službe. Da se s strani države
               zagotovijo sredstva za zavarovanje in preventivne preglede operativnih gasilcev, da
               se predlagane globe za delodajalca, ki svojemu zaposlenemu operativnemu gasilcu
               onemogoči ali otežuje odhod oziroma izostanek z dela zaradi intervencije, znižajo, ne
               da bi gasilcu samemu seveda oteževali zaposlovanja. In nenazadnje, da se status
               operativnega gasilca celovito uredi. Žal so tako predlagatelji zakona, kot večina na
               pristojnem odboru, ocenili, da so bili amandmaji nepotrebni in so jih zavrnili, razen
               enega. To v poslanski skupini Socialnih demokratov obžalujemo, a kljub temu zakonu ne
               odrekamo podpore, zagotovo prinaša precejšnje izboljšave, ki bi bile še boljše. Če
               boste našima amandmajema, ki jih imate danes na klopeh, pritrdili. Vsekakor se morajo
               pogovori med vlado in gasilsko stroko ter operativo nadaljevati, da se poiščejo in
               najdejo zadovoljivi odgovori na vsa še odprta vprašanja. Hvala.</p>
            </sp>
            <sp xml:id="SDZ4-Redna-09-2005-09-28.sp14">

               <speaker>PODPREDSEDNIK SAŠO PEČE:</speaker>

               <p>Hvala. Sledi še predstavitev poslanske skupine Nove Slovenije. Poslanec Drago Koren,
               izvolite.</p>
            </sp>
            <sp xml:id="SDZ4-Redna-09-2005-09-28.sp15">

               <speaker>DRAGO KOREN:</speaker>

               <p>Spoštovani predsedujoči! Gospod minister, kolegice in kolegi poslanci! Lep pozdrav
               tudi v mojem imenu. V poslanski skupini Nove Slovenije - krščansko ljudske stranke
               predlog zakona o spremembah in dopolnitvah zakona o gasilstvu podpiramo.</p>
               <p>Gasilstvo ima v Sloveniji zelo bogato tradicijo. V zadnjih letih prerašča v splošno
               reševalno službo. Kako pomembna je ta splošno reševalna služba, se je velikokrat
               pokazalo, lahko rečem v vseh letih do sedaj. In tudi v letošnjih julijskih in
               avgustovskih neurjih in poplavah, ko se je gasilstvo res izkazalo kot dobra in
               učinkovita reševalna služba. V poslanski skupini smo prepričani, da bi bila škoda
               bistveno večja, v kolikor ne bi bilo hitrega in učinkovitega posredovanja gasilcev.</p>
               <p>Temeljni cilj predloga zakona o spremembah in dopolnitvah zakona o gasilstvu je
               omogočiti nadaljnji razvoj gasilstva ter povečati usklajenost, racionalnost in
               učinkovitost izvajanja operativnih nalog gasilstva, kot sestavnega dela varstva pred
               naravnimi in drugimi nesrečami.</p>
               <p>V Sloveniji imamo okoli 600 poklicnih gasilcev, 20.000 prostovoljnih gasilcev, ki
               opravljajo naloge splošne reševalne službe. V preteklih letih je prišlo do ločevanja
               med poklicnimi in prostovoljnim gasilstvom, kar po našem mnenju ni bilo dobro.</p>
               <p>S spremembo zakona o gasilstvu se skuša v največji meri povezati prostovoljni in
               poklicni del gasilstva, izboljšati rešitve za opravljanje javne gasilske službe v
               občinah, umestiti tudi delovanje gasilskih zvez v celotno organizacijo gasilstva ter
               urediti nekatera posebna vprašanja poklicnega opravljanja gasilske službe. Nov zakon
               daje formalno vlogo občinskim gasilskim zvezam, saj so na svojem področju s tem, ko
               dajejo mnenje k letnim programom usposabljanja in opremljanja enot prostovoljnih
               gasilskih društev, odgovorne za enakomerno in primerno usposobljenost in opremljenost
               na območju celotne občine.</p>
               <p>S predlaganim zakonom je zagotovljeno, da se operativnih gasilskih nalog ne more
               opravljati kot pridobitno dejavnost. V praksi se namreč glede na to že pojavljajo
               posamični poskusi, da bi se v okviru varovanja premoženja tržilo tudi opravljanje
               nekaterih operativnih nalog gasilstva. Izvajanje gašenja, reševanja in drugih nalog
               je za prizadete in ogrožene v načelu brezplačno, razen v primerih, kadar je
               posredovanje gasilcev potrebno zaradi naklepno ali iz velike malomarnosti povzročenih
               nesreč.</p>
               <p>V poslanski skupini Nove Slovenije - krščanske ljudske stranke smo veseli, da je v
               zakonu zapisano, da je gasilstvo humanitarna dejavnost. To se še posebej odraža v
               prostovoljnih gasilskih društvih, kjer njihovi člani žrtvujejo ogromno prostega časa
               za delo v gasilskih društvih.</p>
               <p>Naj končam to predstavitev z razmišljanjem o posebni vlogi prostovoljnih gasilskih
               društev, ki pa ni zapisana v zakonu. Ta društva so v marsikaterem kraju Slovenije
               tudi središče kulturnega, športnega in družabnega življenja kraja. Za marsikateri
               kraj je ta vloga gasilskih društev pomembnejša od zakonsko predpisanih nalog. Torej
               poslanki in poslanci Nove Slovenije - Krščanske ljudske stranke bomo ta zakon
               podprli. Hvala.</p>
            </sp>
            <sp xml:id="SDZ4-Redna-09-2005-09-28.sp16">

               <speaker>PODPREDSEDNIK SAŠO PEČE:</speaker>

               <p>Hvala vam. S tem smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bom vodil na podlagi
               pregleda amandmaja z dne 26.9. letošnjega leta. Prehajamo na razpravo o amandmaju k
               4. členu. Zato dajem v razpravo 4. člen in amandma poslanske skupine Socialnih
               demokratov. Kdo želi besedo? Poslanec Veber, izvolite.</p>
            </sp>
            <sp xml:id="SDZ4-Redna-09-2005-09-28.sp17">

               <speaker>JANKO VEBER:</speaker>

               <p>Hvala za besedo. 4. člen sicer oziroma sam 5. člen tega zakona, dopolnjenega
               predloga zakona o spremembah in dopolnitvah zakona o gasilstvu govori o pojmih in o
               njihovem pomenu. Ugotavljam, da v obdobju, ko je zakon nastajal, ni bilo niti s
               strani Gasilske zveze Slovenije niti s strani predlagatelja vložene dovolj energije v
               to, da bi opredelili tudi status operativnega, prostovoljnega gasilca. 4. točka
               govori o tem, da je operativni gasilec oseba, ki poklicno ali prostovoljno opravlja
               operativne naloge. Oboji pa morajo izpolnjevati zelo zahtevne pogoje, predpisane
               psihofizične, zdravstvene zahteve ter strokovno usposobljeni morajo biti za
               opravljanje vseh teh zahtevnih nalog. Naloge pa so vse zahtevnejše.</p>
               <p>Ta amandma ne obvezuje pravzaprav nikogar niti same zavarovalnice, da bo znižala
               zavarovalno premijo niti predlagatelja, da bo oblikoval in kar takoj začel odpisovati
               določene davke ali kaj podobnega. Daje pa usmeritev za to o kakšni smeri bi morali
               razmišljati, če želimo urediti status operativnega prostovoljnega gasilca. In prav
               je, da se na ta nerešen problem v zakonu o gasilstvu, ki ga danes obravnavamo, tudi
               opozori in vsaj z neko simboliko zapiše v člen, ki govori o pojmih in o njihovem
               pomenu.</p>
               <p>Delo, ki bo sledilo temu, da se uredi status prostovoljnega gasilca, mora slediti
               tudi v tem obdobju po sprejemu tega zakona. Kajti to, da govorimo o tem, da imamo
               135. letno tradicijo prostovoljnega gasilstva v Sloveniji, je lepo slišati. Je pa
               hkrati tudi obvezujoče. Vendar žal iz zakonodaje ne izhaja dovolj veliko zavedanje,
               da bi ta status začeli tudi konkretno urejati. S sprejemom tega amandmaja državni
               zbor lahko vsaj simbolno zapiše v ta zakon, da se zaveda tega problema in da
               pričakuje v nadaljevanju, tako na področju sprejemanja zakonodaje s področja
               zavarovalništva, s področja gospodarskih družb, davčne zakonodaje, regionalne
               zakonodaje in ne samo na področju zakonodaje, ki ureja financiranje občin, torej, da
               na vseh teh področjih začne reševati in iskati rešitve za to, da se čim bolj
               konkretno doreče status operativnega gasilca oziroma odnos med operativnim gasilcem
               in delodajalcem, kjer je tak prostovoljec zaposlen.</p>
               <p>Mislim, da s sprejemom tega amandmaja lahko državni zbor opozori tako predlagatelja,
               torej vlado, kot tudi gasilsko zvezo v Sloveniji, če govorimo o krovni organizaciji,
               da ta problem še ni ustrezno rešen in da v nadaljevanju resnično pričakujemo več
               konkretnih rešitev. Hvala.</p>
            </sp>
            <sp xml:id="SDZ4-Redna-09-2005-09-28.sp18">

               <speaker>PODPREDSEDNIK SAŠO PEČE:</speaker>

               <p>Hvala. Preden dam besedo naslednjemu, bi rad zaprosil vse poslanke in poslance, da
               izklopijo mobilne telefone ali vsaj zvok. Na naših službenih telefonih je to možno
               narediti s pritiskom na gumbek C, zato prosim, da ta navodila upoštevate, kot tudi
               upoštevate tablo pred vhodom v plenarno sobo državnega zbora in se izognete
               aktiviranju telefonov.</p>
               <p>K razpravi o 4. členu je prijavljen kolega Pajk. Izvolite.</p>
            </sp>
            <sp xml:id="SDZ4-Redna-09-2005-09-28.sp19">

               <speaker>STANE PAJK:</speaker>

               <p>Hvala za besedo. Če podrobno pogledamo ta amandma, ugotovimo, da v bistvu niti ni
               slab. Verjamem, da je predlagatelj dobronamerno predlagal amandma k 4. členu. Pa
               vendar, ko pravim če še enkrat podrobno pogledamo, vidimo, da rešuje le en segment
               med delodajalcem in operativnim gasilcem. Evropska praksa na tem področju je pa taka,
               da se uvajajo zavarovanja oziroma da se izboljšajo ti zavarovalniški sistemi v
               gasilstvu nasploh. Zakon je usklajen tudi med sindikatom na eni strani in zvezo na
               drugi strani. Tako da ne vidim, da bi bilo treba ta amandma podpreti. Iz preprostega
               razloga, ker že sam predlagatelj zakona skozi cel zakon nekako sistemsko spodbuja in
               bo spodbujal zaposlovanje gasilcev. Hvala.</p>
            </sp>
            <sp xml:id="SDZ4-Redna-09-2005-09-28.sp20">

               <speaker>PODPREDSEDNIK SAŠO PEČE:</speaker>

               <p>Hvala. K besedi je prijavljen še poslanec Jerič. Izvolite.</p>
            </sp>
            <sp xml:id="SDZ4-Redna-09-2005-09-28.sp21">

               <speaker>MIRAN JERIČ:</speaker>

               <p>Hvala za besedo, gospod podpredsednik. Spoštovani gospod minister, poveljnik
               republiškega štaba civilne zaščite, spoštovane poslanke in poslanci! Govoril bom kar
               o obeh amandmajih, ki ju je vložila poslanska skupina Socialnih demokratov.</p>
               <p>Mislim, da oba amandmaja opozarjata na določene probleme, ki jih je treba urediti
               pri statusu operativnega prostovoljnega gasilca, tako odnos med delodajalcem in
               gasilcem kot tudi ostale stvari. Res je, da so ta opozorila na mestu. Vendar pa te
               rešitve ne sodijo v zakon o gasilstvu. Prav pa je, da opozorimo na te stvari in
               seveda naložimo vladi, ko se bo pripravljala druga področna zakonodaja, da te statuse
               tudi uredi.</p>
               <p>Meni je žal, da nismo uspeli v obravnavo spraviti oba področna zakona, tako
               spremembe in dopolnitve zakona o gasilstvu, kot seveda tudi spremembe in dopolnitve
               zakona o požarnem varstvu. Če se prav spomnim, smo leta 1993, 1994 ta dva obravnavali
               kot dvojčka v parlamentu in jih tudi sprejeli.</p>
               <p>Pomembne spremembe nas tudi čakajo še na področju sistemskega zakona, to je na
               področju zakona o varstvu pred naravnimi in drugimi nesrečami. Jaz bi rad tudi na
               dve, še na tri druge stvari opozoril, ki tudi izhajajo iz opozoril iz teh dveh
               amandmajev. To je področje financiranja požarnega varstva oziroma gasilstva. Saj iz
               podatkov vidimo, da lokalne skupnosti namenjajo po mojem mnenju premalo denarja za
               področje požarnega varstva. Iz podatkov, ki so znani za leto 2004, to je iz poročil
               P1, ki jih občine pošiljajo mesečno na ministrstvo za finance, je razvidno, da kar
               154 občin namenja, če gledamo na občana, manj sredstev, kot je neka povprečna
               vrednost. Ta povprečna vrednost je približno 2 158 tolarjev na prebivalca. Kar 154
               občin omenja manj sredstev za delovanje gasilske organizacije znotraj lokalne
               skupnosti.</p>
               <p>Po mojem bo potrebno na ta vprašanja, ki so izpostavljena, tako v amandmajih kot
               seveda tudi na področju financiranja, opozoriti vlado in jih pri pripravi sistemske
               zakonodaje za področje financiranja lokalnih skupnosti tudi ustrezno urediti skozi
               primerno porabo in seveda zagotoviti tudi namensko porabo tudi sredstev. Eno je, da
               rabimo usposobljene gasilce. Za to rabimo denar. Drugo pa je, da rabimo tudi
               opremljene gasilce. Zato so potrebna kar velika vlaganja znotraj posameznih gasilskih
               enot oziroma lokalnih skupnosti.</p>
               <p>Opozoril bi pa še na en problem, ki izhaja iz sprememb in dopolnitev tega zakona. To
               je na problem organiziranosti gasilskih enot v Sloveniji. Poglejte, če smo znali
               oziroma je minister predpisal kriterij in merila za ustanovitev gasilskih enot
               znotraj zavodov, gospodarskih družb in seveda še kje, potem mislim, da bi se morali
               lotiti, ne samo država, ampak tisti, ki delajo na strokovnem področju, gasilska
               zveza, lokalne skupnosti, tudi organiziranosti gasilstva v občinah, oziroma lokalnih
               skupnosti. Zakaj to govorim? Imamo sila različno organiziranost gasilerije po
               lokalnih skupnostih.</p>
               <p>Moja ocena je, da osnova mora biti požarna ogroženost znotraj lokalne skupnosti.
               Mora biti operativni načrt in seveda na podlagi tega tudi določena organizacija
               gasilskih enot. Ker če se tega ne zavedamo, potem sta v določenih okoljih, znotraj
               posamezne vasi dve gasilski društvi in seveda to je pritisk na javna sredstva. To je
               pritisk na javna sredstva, tako lokalna kot državna. Jaz mislim, da bo potrebno
               enkrat ugrizniti v to kislo jabolko in določiti organiziranost gasilskih enot po
               Sloveniji na podlagi požarne ogroženosti, na podlagi kriterijev in meril in to tudi
               potem sfinancirati ter s tem zagotoviti dobro opremljeno in usposobljeno hrbtenico
               sistema zaščite in reševanja. Hvala lepa.</p>
            </sp>
            <sp xml:id="SDZ4-Redna-09-2005-09-28.sp22">

               <speaker>PODPRESEDNIK SAŠO PEČE:</speaker>

               <p>Hvala vam. K besedi vabim poslanca Hrovata.</p>
            </sp>
            <sp xml:id="SDZ4-Redna-09-2005-09-28.sp23">

               <speaker>ROBERT HROVAT:</speaker>

               <p>Hvala lepa za besedo. Že sam minister je v uvodnem nastopu lepo obrazložil stališče
               ministrstva do teh predlaganih amandmajev s strani Socialnih demokratov. Pa bi še sam
               dodal nekaj. In sicer, v četrti točki 5. člena je opredeljen pojem operativni
               gasilec, in sicer, da je to oseba, ki poklicno ali prostovoljno opravlja operativne
               naloge gasilstva, izpolnjuje predpisane psihofizične in zdravstvene zahteve in je
               strokovno usposobljena za opravljanje teh nalog.</p>
               <p>Torej, zakon operativnega gasilca ne opredeljuje z vidika njegove zaposlitve. Ta
               amandma nikakor ne sodi v sam kontekst tega zakona. Je pa ta zakon lahko rečemo dober
               temelj, ki ga je potrebno nadgraditi z novelami zakona, katere je že minister prej
               omenil, in sicer zakon o financiranju občin, zavarovalniški sistemi, davčni sistemi.
               Nikakor pa to ne moremo uvesti v ta zakon.</p>
            </sp>
            <sp xml:id="SDZ4-Redna-09-2005-09-28.sp24">

               <speaker>PODPRESEDNIK SAŠO PEČE:</speaker>

               <p>Hvala. K besedi je prijavljen poslanec Janc. Izvolite.</p>
            </sp>
            <sp xml:id="SDZ4-Redna-09-2005-09-28.sp25">

               <speaker>KRISTIJAN JANC:</speaker>

               <p> Hvala lepa. Spoštovani predsedujoči in spoštovani minister, gospod, kolegice,
               kolegi! Tale dva amandmaja, če lahko skupaj v poslanski skupini SD, zato zadeva spije
               vodo, se fino sliši, fino se tako, bi rekel, čuti. Jaz bi ga tudi na nek način
               podprl. Ampak vendarle, kot je kolega pred mano rekel, žal to ne sodi v to zgodbo, to
               sodi v neko davčno zgodbo, davčno stvar, kjer bi se morali tovrstna delovna mesta,
               tovrstno področje morda posebej opredeliti.</p>
               <p>Kajti v gasilstvu sem zelo vesel, da je v tej dvorani taka enotnost. Vsi podpiramo
               in to mi je zelo všeč. Da vsaj ta točka, ki nas ne razdvaja, da smo vsi kot eno, en
               obrušen orkester. Torej, gasilec je v slovenskem prostoru izjemnega pomena, v vsaki
               občini, v vsaki krajevni skupnosti in za državo tudi izjemno pomembna stvar, ki jo v
               vsakem trenutku kot župan in poslanec začutim v svojem prostoru, pa bodisi je to
               gasilska veselica, športno tekmovanje, družaben dogodek ali suša ali neurje ali
               poplava ali potres. Ta prvi, v prvih vrstah so vedno gasilci.</p>
               <p>Prihajam iz Posavja, prihajam iz Sevnice, kjer smo imeli katastrofo 21. avgusta in
               če ne bi imeli teh gasilcev, bi bila katastrofa še bistveno, bistveno hujša. Kajti
               takrat se je pokazala kako rabimo te gasilce, kako jih potrebujemo, kajti to so
               temelj zaščite in reševanja v Sloveniji in v vsaki občini. In tega Evropa nima,
               Amerika pa sploh ne, gospodje.</p>
               <p>Kaj je doli bilo? Se spomnite zgodbe okoli tistih stvari? In zato moramo biti
               ponosni na to stvar. Mislim, da je prav, da je ta korak država in ta vlada naredila.
               Kljub številnim pred letom sedaj pripombam pa žal nismo bili uslišani gasilci. Niso
               bili, tokrat so. In mislim, da je po moji oceni in po sodelovanju z gasilskimi
               zvezami in samimi gasilci velik korak narejen. 100% pa zadovoljstvo še vedno ni.
               Moram jaz kar napovedati. Verjetno ga tudi še ne bo. In tisti korak, kot je prej
               kolega Juri rekel, treba bo nadaljevati pogovore, razgovore v tem smislu, da morda še
               kakšen korak naredimo v tem smislu, da tem gasilcem v Sloveniji naredimo tisto, kar
               jim gre.</p>
               <p>In nenazadnje, to prostovoljstvo počasi izginja. V gasilstvu ne, tu ostaja trdno.
               135-letna tradicija in število gasilcev, kot jih je v Sloveniji, je po mojem temelj
               tudi te naše družbe, vsake lokalne skupnosti.</p>
               <p>Je pa res, da nekatere občine tu še malce <q>"škrtarijo"</q> in ne dajejo primernega deleža
               za svojo lokalno skupnost. Nekatere več. In tisti, ki imajo več, imajo zagotovo tudi
               bolje usposobljeno gasilstvo, boljšo opremo in so bolj uspešni. V Sevnici je to na
               primernem nivoju in bomo še naprej, tudi zaradi zadnjih izjemno pozitivnih izkušenj,
               še več denarja namenjali za to področje. Da bo le-to ustrezno v primeru takšnih in
               drugačnih, upam, da ne kar naprej stalnih katastrof, kot je suša, kot so poplave, kot
               so druge nezgode v našem prostoru, kajti tega je bilo do sedaj v Sevnici in Posavju
               že dovolj.</p>
               <p>Tako da sem zelo zadovoljen s to razpravo. Bom zelo vesel, ko bomo ta zakon podprli,
               da končno dobijo gasilci tisto mesto, za katero že več let trkajo na slovensko vlado,
               pa niso bili uslišani. Sedaj bodo končno uslišani in uslišale jih bodo tudi slovenske
               občine in pokazale tudi s tem zakonom večji posluh do slovenskih gasilcev v lokalnih
               skupnostih. Hvala lepa.</p>
            </sp>
            <sp xml:id="SDZ4-Redna-09-2005-09-28.sp26">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo? Kolega Bajc.</p>
            </sp>
            <sp xml:id="SDZ4-Redna-09-2005-09-28.sp27">

               <speaker>JOSIP BAJC:</speaker>

               <p>Hvala, gospod podpredsednik. Kot sem že uvodoma povedal, ko sem predstavljal stališče
               Slovenske ljudske stranke, ocenjujem, da je zakon dober. Tudi oba amandmaja, ki ju
               predlagajo kolegi Socialni demokrati, sta, tako kot so predhodniki rekli, všečna in
               opozarjata na problem, ki se pojavlja pri delovanju vseh oblik prostovoljnosti, ko
               eventualno delodajalec ovira udeležbo na taki prostovoljnosti.</p>
               <p>Recimo, enaki problemi se pojavljajo pri krvodajalcih. Marsikateri krvodajalec mora
               vzeti dopust zaradi tega, ker v delovni organizaciji ni urejeno, da bi bila to
               plačana odsotnost z dela. Mislim, da je kolega Jerič omenil, da bo zadevo treba
               urediti. In upam, da bomo tudi takrat s strnjenimi močmi, tako kot danes, ko se
               pogovarjamo o tem zakonu in ko smo enotni, našli rešitev, da bo takrat, ko se bo
               sprožila sirena kot signal na pomoč, tisti, ki je operativni gasilec, lahko zapustil
               svoje delovno mesto brez strahu, da za tisti dan ne bo dobil plačila oziroma da se mu
               ne bo celo še kaj hujšega zgodilo.</p>
            </sp>
            <sp xml:id="SDZ4-Redna-09-2005-09-28.sp28">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Anderlič.</p>
            </sp>
            <sp xml:id="SDZ4-Redna-09-2005-09-28.sp29">

               <speaker>ANTON ANDERLIČ:</speaker>

               <p>Ne gre tu za to, ali bi bil amandma všečen ali ne. Gre za to, da je treba pogledati,
               ali je mogoče ta amandma na tak način vgraditi v ta člen. Čeprav moram reči, da sem
               zadovoljen, da se na to opozarja. Predvsem zaradi tega, ker sta ministrstvo in vlada
               preradikalno in pregrobo posegla v 31. člen, ki pa govori o kaznovanju. Potem smo ga
               na odboru popravili.</p>
               <p>Izražena je bila resna skrb med prostovoljnimi gasilci. Bila je vrsta sestankov na
               to temo, da pravzaprav ne bodo mogli dobiti zaposlitve ali pa se bo vsak izogibal
               zaposlovanju prostovoljnih gasilcev, če bodo ti odsotni, ali pa bodo kaznovani, če
               se, recimo, ne bo mogoče ravno tako odzvati, kot bi prostovoljni gasilci želeli.</p>
               <p>V zvezi s tem amandmajem, ki pa gre v drugo smer, torej, da bi dobili ti delodajalci
               celo neke olajšave, pa mislim, da bo resnično treba pogledati širše. Pri vseh
               zadevah, ko je govora o humanitarnih zadevah, imamo pravzaprav to isto temo. Kako
               tistim, ki namenjajo sredstva, ki namenjajo svoj čas, ki namenjajo pač več pozornosti
               tem zadevam, da bi bili za to stimulirani oziroma, da bi se to poznalo pri njihovih
               obremenitvah predvsem, ko govorimo o davkih? Ne znam ga umestiti v ta člen, v ta
               amandma. Predvsem, ker ne vem, kaj, kako naj se znižajo, v kakšnem obsegu, do katere
               mere zavarovalne premije. Niti ne vem, kakšne davčne olajšave se pri tem mislijo ali
               pri dobičku ali pri dohodnini ali pri ne vem kje. Zato imam težavo, ne gre za to.</p>
               <p>Jaz seveda zagovarjam, da bi morali vsi, ki se ukvarjajo s humanitarno in
               človekoljubno dejavnostjo, imeti neke prednosti, ampak to seveda v zakonu o gasilstvu
               na ta način ne gre. Je pa pomembno, da govorimo o tem, da bo ministrstvo zares se
               začelo s tem ukvarjati in pripravilo kakšno rešitev. Saj to ni od včeraj. Ta
               diskusija je dolga toliko časa kolikor se ta državni zbor ukvarja s temi vprašanji.
               Konkretnih predlogov pa tudi pri zakonu o odpravi naravnih posledic naravnih nesreč
               itd. nismo uspeli kjerkoli drugje. O drugem amandmaju bom kasneje govoril, ker se mi
               zdi, da tam ne glede na to, da smo zmanjšali kazni, je stvar pregroba in preveč
               zavezuje, preveč nalaga delodajalcem in tistim, ki so seveda neposredno udeleženi.
               Kot sem rekel, rade volje bi ta amandma podprl, če bi mi predlagatelji razložili,
               kako si predstavljajo te rešitve tako pri zavarovalniških kot tudi do ostalih
               predpisih.</p>
            </sp>
            <sp xml:id="SDZ4-Redna-09-2005-09-28.sp30">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Koren.</p>
            </sp>
            <sp xml:id="SDZ4-Redna-09-2005-09-28.sp31">

               <speaker>DRAGO KOREN:</speaker>

               <p>Hvala. Tudi jaz ocenjujem, da sta predlagana amandmaja dobronamerna, vendar mislim,
               da obrazložitev, ki jo je dal gospod minister, se mi zdi, da kar vzdrži.</p>
               <p>Jaz mislim, da tu zadeve, kar se tiče operativnih gasilcev, ki so zaposleni v
               podjetjih, in težavah, ki pri tem izhajajo vsaj v našem okolju, kolikor poznam
               stvari, tu vsaj za enkrat ni težav, se pravi, da gasilska društva zelo dobro
               sodelujejo z gospodarstvom v našem okolju. Moram povedati, da če bi bila gasilska
               društva odvisna samo od denarja občin in države, bi bila kar precej slabše
               opremljena, kot so. Naša podjetja kar precej sredstev namenjajo predvsem za
               opremljanje gasilskih društev. Sama društva pa vem, da dobro skrbijo za
               usposobljenost in za izobraževanje.</p>
               <p>Jaz upam, da bo tak odnos podjetij do gasilskih društev ostal in da tudi zaposleni
               gasilci ne bodo imeli kakšnih težav z odhodom na intervencije. Je pa mogoče potrebno
               razmišljati tudi o drugi stvari, se pravi, teh prostovoljnih operativnih gasilcev
               imamo kar precej in bi mogoče kakšna racionalizacija se lahko izvedla glede pozivanja
               na same intervencije. Verjetno bi se dalo pozivati gasilce, ki so prosti. To v
               današnjem sistemu tehnike ni noben poziv, da se ne pozivajo celotne enote, ampak da
               se pozivajo potrebne enote in tisti, ki so prosti. Tudi na ta način bi se verjetno
               dalo določene stvari tukaj izboljšati v tem smislu, da delodajalci ne bi trpeli škod
               zaradi odsotnosti gasilcev. Hvala lepa.</p>
            </sp>
            <sp xml:id="SDZ4-Redna-09-2005-09-28.sp32">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo? Kolega Veber.</p>
            </sp>
            <sp xml:id="SDZ4-Redna-09-2005-09-28.sp33">

               <speaker>JANKO VEBER:</speaker>

               <p>Hvala za besedo. Še enkrat bi rad poudaril namen tega amandmaja. Seveda bi bilo
               veliko lažje amandma pisati, če bi bilo več členov odprtih. Žal je bilo zelo malo
               členov amandmiranih. Če poskušam samo odgovoriti kolegu Pajku, da ni evropsko
               usmerjen ta amandma. Tam govorite o tem, da se naj bi skozi zavarovalništvo reševal
               problem gasilstva. In v vsebini tega amandmaja je to tudi zapisano. Gre za to, da se
               delodajalcu znižajo zavarovalne premije, tako da sledimo tudi tej evropski usmeritvi,
               ki napotuje na zavarovalnice.</p>
               <p>Kolegu Jeriču, da ne sodi v zakon o gasilstvu. Zagotovo sodi status operativca,
               prostovoljnega gasilca v ta zakon in tudi odnos med delodajalcem in med prostovoljnim
               gasilcem je že sestavni del tega zakona. Žal samo pri kazenskih določbah. Tako, da je
               to, tudi že zaradi tega, ker je to v kazenskih določbah, je smiselno urediti v
               poglavju, ki govori o pojmih.</p>
               <p>Glede kolega Hrovata, ki ravno tako pravi, da ne sodi ta amandma v kontekst zakona.
               Samo ponovim. Sodi v kontekst zakona že zaradi tega, ker ta zakon ureja odnos med
               delodajalcem in prostovoljnim gasilcem-operativcem, vendar poudarjam, samo na
               kazenskih določbah, ne pa tudi na stimulativnih določbah, da ta prostovoljec dobi
               zaposlitev, da je neka večja varnost v gospodarski družbi in ne nazadnje tudi v
               okolju samem, kjer tak prostovoljec deluje, o tem pa ta zakon zagotovo zelo veliko
               govori. In prav je tudi kolega Anderlič ugotovil, da sicer se pogovarjamo o
               zavarovalništvu in o davčnih olajšavah, vendar ne govorimo o tem, kako se naj bi to
               urejalo. V razlagi, ki smo jo zapisali k temu amandmaju, smo napisali, da navedeni
               pojem in njegov pomen daje usmeritev za ureditev stimulacije delodajalcev za
               zaposlovanje operativnega gasilca prostovoljca. Torej nikakor ni namen tega
               amandmaja, da je že v zakonu o gasilstvu dorečeno, na kakšen način se naj bi urejale
               zavarovalne premije, davčne olajšave. To prepuščamo področni zakonodaji, tako na
               področju zavarovalništva, gospodarskih družb, davčne zakonodaje. Opozarjam pa na to,
               kar sem že v uvodu opozoril, da bo premalo, če bomo to vprašanje reševali zgolj in
               samo pri reševanju financiranja občin. Tam tega problema zagotovo ne bomo uspeli
               doreči, ker bomo verjetno da ugotavljali podobne ugotovitve kot pri tem zakonu, da
               občina ni pristojna za to, da posega v davčno zakonodajo na področju države,
               gospodarskih družb in podobno. Skratka, ta amandma samo napotuje v to in usmerja
               predlagatelja zakona, da v bodoče, ko bo pripravljal navedene zakone, to tudi
               upošteva. Hvala.</p>
            </sp>
            <sp xml:id="SDZ4-Redna-09-2005-09-28.sp34">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil kolega poslanec Pajk.</p>
            </sp>
            <sp xml:id="SDZ4-Redna-09-2005-09-28.sp35">

               <speaker>STANE PAJK:</speaker>

               <p>Hvala za besedo. Še enkrat bom poudaril, da verjamem v dobronamernost tega
               predlaganega amandmaja, pa vendar mislim, da je preozko usmerjen. Verjamem, da je
               dobronameren in da je potrebno v zakonodaji to urediti, ampak v sam ta zakon pa,
               mislim, da ne sodi. Hvala.</p>
            </sp>
            <sp xml:id="SDZ4-Redna-09-2005-09-28.sp36">

               <speaker>PODPREDSEDNIK SAŠO PEČE:</speaker>

               <p>Hvala. Glede na to, da ne vidim več prijavljenih, dovolite, da izkoristim še sam
               možnost razprave.</p>
            </sp>
            <sp xml:id="SDZ4-Redna-09-2005-09-28.sp37">

               <speaker>SAŠO PEČE:</speaker>

               <p>Napovedujem, da v okviru poslanske skupine Slovenske nacionalne stranke bomo amandma
               podprli zgolj zaradi tega, ker kadarkoli se v naši državi zgodi naravna nesreča ali
               kakšna druga, žal, aktivnost, ki vsebuje aktivnost gasilcev, vedno govorimo, da
               moramo prej ustvariti pogoje za kvalitetno in pa boljše aktivnosti gasilcev.
               Ocenjujemo, da je ena izmed teh možnosti zdaj oziroma v okviru glasovanj. Zato
               verjamem, da dobronamernost amandmaja oziroma pozitivne usmeritve ne morejo
               predstavljati nevarnosti in menim, da bi bilo dobro, da državni zbor omenjeni amandma
               podpre.</p>
            </sp>
            <sp xml:id="SDZ4-Redna-09-2005-09-28.sp38">

               <speaker>PODPREDSEDNIK SAŠO PEČE:</speaker>

               <p>Državni zbor pa nadaljuje razpravo k 31. členu, in sicer amandma poslanske skupine
               Socialnih demokratov. Kdo želi besedo? Poslanec Veber izvolite.</p>
            </sp>
            <sp xml:id="SDZ4-Redna-09-2005-09-28.sp39">

               <speaker>JANKO VEBER:</speaker>

               <p>Hvala. To je ta člen, o katerem se že prej govoril. Zakon ureja odnos med
               delodajalcem in prostovoljnim operativnim gasilcem, vendar žal samo na področju
               sankcij oziroma plačevanja določenih kazni, če se izvajanje zakona o gasilstvu ne
               omogoči na način, kot je predvideno v vseh ostalih členih ali nekaterih členih tega
               zakona. S tem se resnično poslabšuje status operativnega gasilca prostovoljca. Prvič,
               vsak delodajalec bo zelo resno razmislil, ali bo sploh zaposlil prostovoljnega
               gasilca ali ne, raje ne, ker bo imel zato manj težav pri vsakodnevnem delu oziroma
               pri doseganju svojih lastnih rezultatov. Zato predlagamo, da se te določbe, ki so
               sicer smiselne, po našem mnenju pa takrat, ko ima delodajalec urejen tudi
               stimulativni del, če zaposli operativnega gasilca in da se začnejo sankcije izvajati
               šele takrat, ko uredimo tudi stimulacijo delodajalcem, zato da zaposlijo operativne
               gasilce prostovoljce. Izpostavil bi samo še en problem, ki je zelo pomemben po mojem
               mnenju. Gre za skladen regionalni razvoj. Veliko več prostovoljnih gasilcev -
               operativcev je pomembnih na oddaljenejših krajih in v tistih gospodarskih družbah je
               že tako težko zagotavljati konkurenčne pogoje in ena od priložnosti bi zagotovo lahko
               bila ta, da združimo interes varstva pred nesrečami, varstva pred vsemi ostalimi
               zadevami in humanitarnimi nalogami, ki jih opravljajo gasilci in s tem ne nazadnje
               tudi stimuliramo gospodarske družbe predvsem na teh oddaljenejših krajih, ker
               praktično ne obstajajo druge možnosti za to, da jim olajšamo njihovo delo in jih
               spodbudimo za to, da ostanejo tudi v krajih, ki so seveda težje dostopni, imajo
               možnost zaposlovanja, slabšo kadrovsko zasedbo in tako naprej. Ta amandma je po našem
               mnenju izjemno pomemben in iz vsega tega spektra, ki sem ga predstavil, zato
               pričakujem, da bo dobil seveda podporo. Hvala.</p>
            </sp>
            <sp xml:id="SDZ4-Redna-09-2005-09-28.sp40">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Hrovat.</p>
            </sp>
            <sp xml:id="SDZ4-Redna-09-2005-09-28.sp41">

               <speaker>ROBERT HROVAT:</speaker>

               <p>Hvala lepa za besedo. Tudi tega amandmaja sam ne morem podpreti, iz enega
               preprostega razloga, ker tudi v zdajšnjem zakonu, veljavnem zakonu je bila
               sankcionirana kršitev oziroma ravnanje delodajalca v škodo gasilca. Vi pa govorite,
               da je možno, da se bo zdaj to zgodilo. Jaz ne poznam veliko primerov oziroma če sploh
               je kakšen v tem času, odkar ta zakon velja, kjer so tudi opredeljene te sankcije, da
               se je to zgodilo, da nekdo ni zaposloval gasilca ravno zaradi tega, ker je gasilec.
               In na matičnem odboru smo obravnavali to temo. Gasilska zveza Slovenije je prišla z
               enako bojaznijo, da bi se to lahko zgodilo, ampak iz tega razloga, ker so bile globe
               res povišane, precej povišane. Na odboru smo jih znižali na minimalno raven, kar je
               še sprejemljivo. Če to vnesemo v zakon, bomo prišli do neke situacije, ko bo lahko
               res prišlo do oškodovanja prostovoljnega gasilca. Zato jaz mislim, da je težko z
               zakonom vezati izrekanje glob na neko bodočo zakonsko ureditev. Jaz temu amandmaju
               nasprotujem.</p>
            </sp>
            <sp xml:id="SDZ4-Redna-09-2005-09-28.sp42">

               <speaker>ODPREDSEDNIK SAŠO PEČE:</speaker>

               <p>Hvala. K besedi je prijavljen poslanec Pajk.</p>
            </sp>
            <sp xml:id="SDZ4-Redna-09-2005-09-28.sp43">

               <speaker>STANE PAJK:</speaker>

               <p>Hvala za besedo. Poudaril bi, da je zakon in s tem tudi ta 31. člen usklajen med
               sindikati in med gasilsko zvezo, tako da ne bi posegal dodatno k temu.</p>
               <p>Dejstvo je, da je tudi dosedanja zakonodaja poznala kaznovanje v tistih primerih, ko
               bi bil gasilec prostovoljec oškodovan. Dejstvo je tudi, da je preveliko pravic in se
               lahko to vrne kot bumerang. Jaz ravno v tem vidim poanto tega predlaganega amandmaja,
               da če je preveliko pravic ne nazadnje to škodi tistemu, ki so mu bile te pravice
               dane. Pa še en razlog je, zakaj mislim, da se ne da tega amandmaja podpreti. Opira se
               namreč na zakonodajo, ki še ni sprejeta. Hvala.</p>
            </sp>
            <sp xml:id="SDZ4-Redna-09-2005-09-28.sp44">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo? Kolega Anderlič, izvolite.</p>
            </sp>
            <sp xml:id="SDZ4-Redna-09-2005-09-28.sp45">

               <speaker>ANTON ANDERLIČ:</speaker>

               <p>Postavil bi pravzaprav vladi vprašanje. Na odboru smo se očitno hitro zadovoljili s
               tem, da so se znižale predvidene sankcije na tiste, ki so sicer v skladu z ostalo
               prekrškovno zakonodajo. Osnovni predlog je bil še radikalno višji in tukaj seveda
               nima zveze to s sindikatom in usklajenosti s sindikatom, ker gre za prostovoljne
               gasilce in ti nimajo s tem kaj početi. Gre pa za delodajalce. In v fazi razprav sem
               jaz celo spremljal, mislim, da po televiziji, ko se je minister sestal s
               savinsko-šaleškimi gasilci, kjer so opozarjali tudi na to, češ, da lahko zaradi tako
               drastično povečanih kazni, na primer, prej je bilo najmanj 200 tisoč, sedaj je
               najmanj 300, pa 3 milijone, pa odgovorna oseba, prej je bilo 20 tisoč, sedaj je
               bistveno večje. Zato me zanima, zakaj je ta tendenca tako velikega povečanja, saj
               delodajalec bo lahko mirne duše vprašal, ali si prostovoljni gasilec, koliko imaš
               obveznosti, in bo rekel, imam na razpolago tisoč prijavljenih, zakaj bi vzel ravno
               tebe, s katerim bom imel lahko težave, pa bom tako drastično kaznovan.</p>
               <p>Koliko je teh primerov sploh bilo in ali se je ta določba starega zakona pokazala
               kot slaba zaradi prenizkih kazni ali zakaj je ta težnja, ta tendenca bila že v
               osnovnem predlogu v to smer predlagana. O tem bom seveda še kaj rekel.</p>
            </sp>
            <sp xml:id="SDZ4-Redna-09-2005-09-28.sp46">

               <speaker>PODPRESEDNIK SAŠO PEČE:</speaker>

               <p>Hvala. Želi še kdo besedo? Kolega Jerič, izvolite.</p>
            </sp>
            <sp xml:id="SDZ4-Redna-09-2005-09-28.sp47">

               <speaker>MIRAN JERIČ:</speaker>

               <p>Ja, če lahko, bom rekel zelo na kratko. Jaz bom podprl ta amandma. Podprl ga bom
               predvsem iz dveh razlogov. Ni problem, kadar je gasilec - operativni gasilec,
               prostovoljec pismeno pozvan na usposabljanje ali vaje. Potem lahko delodajalec, bom
               rekel, dobi nadomestilo in delovni proces uredi tako, kot je znotraj neke urejene
               firme treba voditi delovni proces. Pojavi se problem, ko gasilca, operativca,
               prostovoljca aktiviramo pri reševalni akciji. To se nam lahko zgodi, da bodo imele
               posamezne firme velike probleme pri zagotavljanju svojega delovnega procesa. Pri tako
               trdi dikciji, kot je tukaj zapisano, pri tako trdi dikciji se lahko zgodi, da bodo te
               kazni uporabljene večkrat. Mislim, da bi bilo to slabo tako za sistem zaščite in
               reševanja, za gasilsko službo kot seveda tudi za firmo samo.</p>
            </sp>
            <sp xml:id="SDZ4-Redna-09-2005-09-28.sp48">

               <speaker>PODPRESEDNIK SAŠO PEČE:</speaker>

               <p>Hvala. S tem zaključujem razpravo. O amandmajih bomo v skladu s časovnim potekom seje
               zbora odločali danes v okviru glasovanj, pol ure po končani 19. točki dnevnega reda
               oziroma <gap n="..."/><stage>/Vmesno govorjenje./</stage><gap n="..."/> Kolega Anderlič, dovolite prosim! Poglejte, vlada
               Republike Slovenije je prijavljena, ima 10 minut, ampak če hoče govoriti, če hoče
               izkoristiti, dovolite kolega Anderlič, sejo vodim jaz, ne vi, bo mogel tako, kot vsi
               ostali v tej hiši dvigniti roko in se prijaviti k razpravi. Upošteval bom to
               izključno, če tega niste vedeli. Tega niste vedeli? Ste vedeli. Potem vam ne dam
               besede.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po končani 19. točki dnevnega reda oziroma najkasneje ob 21.10
               uri.</p>
               <p>S tem prekinjam to točko dnevnega reda.</p>
               <p>Državni zbor prehaja na <title>14. TOČKO DNEVNEGA REDA - OBRAVNAVA PREDLOGA ZAKONA O
                  SPREMEMBAH ZAKONA O POSLANCIH, SKRAJŠANI POSTOPEK.</title>
               </p>
               <p>Opomnik: skupni čas razprave je 50 minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade za dodatno obrazložitev. Glede na to, da sem prej v dvorani
               videl pristojnega ministra, sprašujem državni zbor, ali želi slišati uvodno
               obrazložitev ministra ali to preskočimo? Minister je z nami, zato bomo dali besedo
               dr. Gregorju Virantu, ministru za javno upravo, za predstavitev predloga zakona o
               spremembah zakona o poslancih. Izvolite.</p>
            </sp>
            <sp xml:id="SDZ4-Redna-09-2005-09-28.sp49">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. S tem zakonom, ki je zelo kratek, se odpravlja nek
               privilegij, ki ga danes uživamo poslanci in ministri ter nekateri drugi funkcionarji
               in ki je v tem, da v primeru bolniške odsotnosti dobivamo nadomestilo v višini 100%
               plače, medtem ko zaposleni tako v javnem kot zasebnem sektorju dobivajo 80 ali 90%
               nadomestilo, pač odvisno od tega, kaj določajo kolektivne pogodbe posamezni
               dejavnosti. Zakonsko je minimum 80%, nekatere kolektivne pogodbe pa določajo 90%.</p>
               <p>Pri pripravi te spremembe smo izhajali iz ugotovitve, iz načela, da naše zdravje,
               torej zdravje funkcionarjev, ni vredno nič več kot zdravje drugih državljanov. To je
               sicer vladni predlog, vendar pa je istočasno, ko je vlada začela ta predlog
               pripravljati, prišla istovrstna pobuda tudi iz vrst poslancev oziroma poslanskih
               skupin koalicije.</p>
               <p>Zakon sedaj določa 80% nadomestilo, torej izenačuje poslance, ministre in druge
               funkcionarje, ki so vezani na ta zakon, z zaposlenimi v gospodarstvu. Vlada bo ta
               princip dosledno uveljavila tudi pri drugih skupinah, ki so privilegirane. Zakon o
               javnih uslužbencih je že v obravnavi v državnem zboru in ukinja ta privilegij za
               policijo in upravo za izvrševanje kazenskih sankcij, in potem ostane samo še zakon o
               sodniški službi, kjer je treba ravno tako to storiti.</p>
               <p>Druga manjša sprememba se nanaša na opravljanje pridobitne dejavnosti poleg
               opravljanja poslanske funkcije. Doslej je zakon dopuščal tretjinsko delovno razmerje
               oziroma delovno razmerje za tretjino delovnega časa, sedaj pa zakon skladno z zakonom
               o delovnih razmerjih dopušča delovno razmerje do ene petine. Hvala lepa.</p>
            </sp>
            <sp xml:id="SDZ4-Redna-09-2005-09-28.sp50">

               <speaker>PODPREDSEDNIK SAŠO PEČE:</speaker>

               <p>Hvala za predstavitev. Predlog zakona je obravnavala mandatno-volilna komisija kot
               matično delovno telo. Prosim predsednika komisije Franca Sušnika, da predstavi
               poročilo komisije.</p>
            </sp>
            <sp xml:id="SDZ4-Redna-09-2005-09-28.sp51">

               <speaker>FRANC SUŠNIK:</speaker>

               <p>Hvala lepa. Spoštovani minister, spoštovani predsedujoči! Mandatno-volilna komisija
               je na 11. seji dne 15. septembra 2005 opravila obravnavo predloga zakona o spremembah
               zakona o poslancih, ki ga je državnemu zboru v obravnavo po skrajšanem postopku
               predložila vlada Republike Slovenije. Komisija je v sklopu obravnave obravnavala tudi
               mnenje zakonodajno-pravne službe, amandma k 2. členu predloga zakona, ki ga je
               vložila poslanska skupina Socialnih demokratov, ter predlog amandmaja vlade Republike
               Slovenije za amandma komisije, ki je usklajen z mnenjem zakonodajno-pravne službe k
               2. členu predloga zakona.</p>
               <p>Naj še povem, da je kolegij predsednika državnega zbora na 32. seji 15. julija 2005
               sklenil, da se predlog zakona obravnava po skrajšanem postopku. Na seji so poleg
               predstavnikov vlade kot predlagatelja sodelovali še predstavniki zakonodajno-pravne
               službe državnega zbora. Le-ta je v svojem mnenju ugotovila in ugotavljala, da na
               predlog zakona z vidika skladnosti z ustavo in pravnim sistemom ter
               zakonodajno-tehničnega vidika k predlagani spremembi nima pripomb. Opozorila pa je,
               da v 2. členu predloga zakona predlagana sprememba 25. člena zakona o poslancih ne
               zagotavlja izenačitve poslancev in drugih oseb, za katere so uporabljajo določbe tega
               zakona s položajem zaposlenih v zasebnem sektorju v skladu z zakonom o delovnih
               razmerjih, kar je predlagatelja spodbudilo, da je predlagal komisijo, da je sprejela
               predlagano spremembo. Predstavnik predlagatelja je predlagano spremembo dodatno
               dopolnil in hkrati utemeljil predlog amandmaja k 2. členu zakona, ki je potreben
               zaradi uskladitve s pripombami zakonodajno-pravne službe. Obravnavan je bil tudi
               amandma poslanske skupine Socialnih demokratov, katerega je predstavnik te poslanske
               skupine dodatno utemeljil.</p>
               <p>Posebej bi želel povedati kot predsednik mandatno-volilne komisije, da so v razpravi
               vsi sodelujoči podprli predlagani zakon, s posebnim poudarkom na tem, da ni
               nikakršnih opravičil in razlogov, da bi še naprej veljal ta privilegij za
               poslance.</p>
               <p>Na podlagi navedenega je komisija podprla zakon sam, podprla je predlog vlade
               Republike Slovenije za amandma za uskladitev 2. člena, ki je nastal na podlagi mnenja
               zakonodajno-pravne službe in zakon sam kot celoto. Sestavni del poročila, ki ste ga
               dobili tudi v pisni obliki, je dopolnjeni predlog zakona in mnenja smo bili, da je
               treba čim prej uresničiti tudi namen in napoved vlade, da se ta privilegij odpravi
               tudi pri sodnikih, paznikih in še ostalih uslužbencih, ki so trenutno deležni tega
               privilegija. Hvala lepa.</p>
            </sp>
            <sp xml:id="SDZ4-Redna-09-2005-09-28.sp52">

               <speaker>PODPRESEDNIK SAŠO PEČE:</speaker>

               <p>Hvala vam. Sledi predstavitev stališč poslanskih skupin.</p>
               <p>Prvo stališče bo predstavila poslanska skupina Slovenske nacionalne stranke.</p>
            </sp>
            <sp xml:id="SDZ4-Redna-09-2005-09-28.sp53">

               <speaker>SAŠO PEČE:</speaker>

               <p>Spoštovani prisotni! Predlog zakona o spremembah zakona o poslancih in njegovo
               vsebino lahko razdelimo na dva sklopa oziroma dve vsebini, ki sta po eni strani med
               seboj ločeni, po drugi strani pa obe izhajata iz bonitet poslancev, in sicer v prvem
               delu, torej v višini odstotkov nadomestila plače 80 ali 100 oziroma 100 ali 80, se v
               Nacionalni stranki popolnoma strinjamo s predlagateljem, torej, da se izenači in s
               tem, da se izenači tudi zdravje med državljani, ki opravljajo druga dela, in
               državljani, ki opravljamo funkcijo poslanca. Radi pa bi nekaj več spregovorili o
               drugem delu predloga zakona, torej o drugi spremljajoči vsebini predloga zakona,
               torej tistega dela novele, ki govori o dopolnilni dejavnosti oziroma dopolnilnem delu
               posameznih poslancev. Po naši oceni je za odločitev o tej vsebini potrebno izhajati
               iz poslanske funkcije in njene same bonitete. Po naši oceni je potrebno, da se to
               področje poslancev ne izenači z ostalimi zaposlenimi, in sicer ne na škodo poslancev,
               ne državljanov Republike Slovenije. Po naši oceni so pogoji za opravljanje poslanske
               funkcije vsem jasni že pred nastopom poslanske funkcije. Predno se je kateri koli od
               nas odločil za kandidiranje in pozneje za nastop poslanske funkcije, je vedel za
               pogoje opravljanja svojega bodočega dela. Torej zavestno se je odločil, da bo
               opravljal funkcijo poslanca in verjetno je vedel, če je bila njegova nominacija
               oziroma potegovanje na volitvah resno, da bo poslanska funkcija terjala davek
               njegovega celotnega dela. Po naši oceni oziroma vsaj z gotovostjo lahko zatrdim, da
               poslanci poslanske skupine Slovenske nacionalne stranke opravljamo to funkcijo in se
               zavzemamo za to, da je to tudi edina funkcija, ki jo poslanci lahko opravljamo. Ne
               samo nadomestno delo na fakultetah, zdravstvenih ustanovah, ampak po naši oceni, in
               to smo večkrat dokazali z različnimi predlogi zakona, trdimo in težimo k temu, da
               mora biti poslanec izključno poslanec. Kakršno koli namigovanje o tem, da opravljanje
               drugega dela do 25, 30%, da je možno, lahko z gotovostjo rečemo, da ne. Če poslanec
               hoče kvalitetno opravljati svojo nalogo, mora biti samo poslanec. Zato sicer delno
               pozdravljamo predlog vlade o omejitvi dodatnega dela nekaterih poslancev, še bolj pa
               bi pozdravili in z veliko večjim veseljem podprli samo idejo, če bi obveljalo, da
               poslanci ne smejo opravljati nobenega drugega dela. Zato s tega mesta lahko napovem,
               da če bo vlada Republike Slovenije prišla s tovrstnim predlogom, bomo tovrstni
               predlog tudi z veseljem podprli. Hvala.</p>
            </sp>
            <sp xml:id="SDZ4-Redna-09-2005-09-28.sp54">

               <speaker>PODPREDSEDNIK SAŠO PEČE:</speaker>

               <p>Nadaljujemo s predstavitvijo stališč poslanskih skupin. Besedo ima predstavnik
               poslanske skupine DeSUS, mag. Franc Žnidaršič. Izvolite.</p>
            </sp>
            <sp xml:id="SDZ4-Redna-09-2005-09-28.sp55">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovane kolegice in kolegi! Naša poslanska skupina bo
               zakon podprla, kajti prav nikogar med nami, ki bi trdil naše zdravje več vredno, kot
               pa zdravje ostalih državljanov.</p>
               <p>Mi smo v naši stranki vedno podpirali stališče, da smo proti privilegijem. Zato je
               povsem prirodno, da bomo to podprli. Težava je nekje drugje, da ta zakon ne bo rešil
               vprašanje vseh državljanov, ki so privilegirani v tem smislu, kakor se to v javnosti
               govori, pač pa v tem trenutku samo poslance. Mi želimo, da bi se tudi na drugih
               področjih kakršnikoli tovrstni privilegij enako odpravil. Nadalje pa moram povedati,
               da je v javnosti ta privilegij vedno znova bil opažen in je zaradi tega najbrž tudi
               prišlo do te spremembe. Kakšnega drugega privilegija poslancev pa se ne obravnava. Na
               primer tega, da mora poslanec in mnogi in večina poslancev delati več kot osem ur,
               brez pravice recimo do nagrade za nadure in podobno, da je vprašanje bonitete za
               parkirni prostor privilegij poslanca, ki ga seveda drugi nimajo. Da se mora delno
               plačati parkirni prostor, da opravlja svojo funkcijo in podobno. Mislim, da je v tem
               smislu treba obravnavati, bi rekel, položaj, ne nazadnje tudi osebni dohodek
               poslanca, ki bi se hitro približal povprečni plači v državi, če bi ga preračunali na
               izgubljene ure, ki jih morajo poslanci opraviti pri svojem tako v državnem zboru
               kakor izven njega. Pa to velja za vse stranke in za vse poslance v tej državi. O tem
               se premalo piše, premalo govori, da je obremenitev poslancev s poslanskim delom in to
               funkcijo nesorazmerno velika in da potem, ko jo tako gledamo, to ni več, ne vem,
               kakšen privilegij. Tudi ni lepo, da se piše o nas kot o izbrancih. V resnici smo
               izbranci teh volivcev v tej državi, tega ljudstva. In s tem v zvezi najbrž nam
               pripada nagrada za to delo in seveda za opravljanje te funkcije. Mi ne soglašamo z
               raznimi razpravami, ki se pojavljajo vedno takrat, kadar je treba nekaj poslancem
               odvzeti ali ukiniti. Mi imamo nesorazmerno skromne pravice kot poslanci, če jih
               primerjamo s pravicami, da ne rečem tudi privilegiji, v drugih državah, ne samo
               Evropske skupnosti, pač pa tudi na primer držav evropskega vzhoda. Kot rečeno, mi smo
               za to, da se privilegij poslancem ne dajejo, ampak če taki obstajajo v državi, je
               treba ukiniti tudi privilegije tudi vsem drugim.</p>
               <p>V tem smislu mi zakon podpiramo in soglašamo s tem, da je sprejet v predlagani
               verziji. Hvala lepa.</p>
            </sp>
            <sp xml:id="SDZ4-Redna-09-2005-09-28.sp56">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine SDS. Poslanec Marjan Pojbič.</p>
            </sp>
            <sp xml:id="SDZ4-Redna-09-2005-09-28.sp57">

               <speaker>MARIJAN POJBIČ:</speaker>

               <p>Spoštovani predsedujoči! Spoštovana ministra, spoštovane kolegice, spoštovani
               kolegi! Predlagane spremembe zakona o poslancih določajo, da se po vzoru zakona o
               delovnih razmerjih za poslance enako kot za ostale zaposlene v Republiki Sloveniji
               omeji opravljanje dopolnilnega dela največ v obsegu, ki ne presega petine polnega
               delovnega časa, potrebnega oziroma določenega za redno opravljanje dejavnosti, če gre
               za opravljanje zahtevnejših, strokovnih, znanstvenih, pedagoških ali raziskovalnih
               del. Drugi namen sprememb zakona o poslancih pa je uskladitev višine nadomestila
               plače poslancev in drugih navedenih funkcionarjev z zakonom o delovnih razmerjih in s
               tem poenotenje državljanov Republike Slovenije pri prejemanju nadomestila plač, ker
               ni razlogov za razlikovanje.</p>
               <p>V poslanski skupini Slovenske demokratske stranke menimo, da je predlagana sprememba
               zakona o poslancih nujna glede na to, da takšno ločevanje v današnjem času ni več
               utemeljeno. Poslanci si bomo to spremembo omogočili, da se bo ta princip uveljavil
               tudi za druge uslužbence oziroma funkcionarje v javnem sektorju, s tem pa bodo v
               temelju vsem zagotovljene enake pravice iz razmerja za delodajalce. V poslanski
               skupini Slovenske demokratske stranke smo prepričani, da ni nobenih razlogov, ki bi
               opravičevali obstoj takšnih razlik za poslance državnega zbora Republike Slovenije in
               nekatere druge funkcionarje, zato bomo spremembe zakona o poslancih podprli. Hvala.
           </p>
            </sp>
            <sp xml:id="SDZ4-Redna-09-2005-09-28.sp58">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine LDS, magister Borut Sajovic.
               Izvolite.</p>
            </sp>
            <sp xml:id="SDZ4-Redna-09-2005-09-28.sp59">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Pozdrav obema ministroma. Kolegice in pa
               kolegi! V poslanskem klubu Liberalne demokracije Slovenije ne bomo nasprotovali
               predlogu tega zakona, imamo pa nekaj drobnih pomislekov, ki se pa nanašajo predvsem
               na sistemskost ureditve tega področja, in sicer znano je namreč, da imajo na podlagi
               25. člena omenjenega zakona poleg poslancev pravico do 100% nadomestila plače tudi
               predsednik vlade, predsednik Republike, ministri, generalni sekretar vlade,
               predsednik in podpredsedniki državnega zbora, poslanci evropskega parlamenta,
               predsednik, podpredsednik in sodniki ustavnega sodišča, torej funkcionarji v
               zakonodajni in izvršni veji oblasti. Slednje pa ne velja za funkcionarje v sodni veji
               oblasti, saj njihovo plačo in na tej podlagi tudi nadomestilo plače urejajo posebni
               zakoni, kot so zakon o sodniški službi, o državnem tožilstvu in pa državnem
               pravobranilstvu. Seveda se pa v zvezi s tem postavlja tudi vprašanje članov komisije
               za preprečevanje korupcije. Zakonodajalec v posebnem zakonu namreč ni natančneje
               opredelil njihovega statusa, tako da ni moč določiti, ali se ravna po zakonu o
               poslancih. Nna primer, plačo jim določa delovno telo državnega zbora,
               mandatno-volilna komisija oziroma njihove strokovne službe. Predlagatelja pa
               opozarjamo tudi na dejstvo, da za preostale funkcionarje v drugih državnih organih
               velja zakon o funkcionarjih v državnih organih, ki določa, da se za njih nadomestilo
               določa podobno kot pa za javne uslužbence, recimo računski sodniki in pa podobno. Na
               podlagi tako določenih nadomestil se nam zastavlja vprašanje, zakaj bomo v Republiki
               Sloveniji uveljavili trojni sistem urejanja plačevanja nadomestil za funkcionarje, to
               se pravi, poseben zakon nadomestilo v višini 100% plače, na primer sodniki, poseben
               zakon nadomestilo v višini 80% plače, poslanci, in pa s kolektivnimi pogodbami
               nadomestilo, kot velja to za javne uslužbence.</p>
               <p>Ne glede na to, da zakon na sistemski ravni ne ureja plačevanja nadomestila za
               funkcionarje v vseh treh vejah oblasti in še vedno dopušča razlikovanje tudi znotraj
               samih vej oblasti, mu v poslanskem klubu LDS ne nasprotujemo. Od vlade pa
               pričakujemo, da bo skladno s tem zakonom uredila vprašanje nadomestila tudi za vse
               ostale funkcionarje. In da bo to, kako si funkcionarji ter poslanci predstavljamo te
               privilegije, za javnost še bolj plastično obrazloženo, dodajam samo to, da smo
               poslanci, kar se tiče bolniških dopustov, izredno vzorni v tej državi. Dobil sem
               podatek, in sicer, od novembra 2004 do avgusta 2005 smo opravili skupaj kar 17.820
               delovnih dni in v tem obdobju vsi skupaj koristili samo 155 dni bolniških dopustov.
               To dokazuje, da smo ta privilegij, ki nam je bil očitan, redko ali skoraj nikoli
               uporabljali, zato bo tudi prihranek za državni proračun minimalen, približno takšen,
               kot je plača enega uradnika, ki pa se na nekaterih ministrstvih v zadnjem času tudi
               kar pridno množijo še naprej, kljub drugačnim zagotovilom in obljubam, so pa seveda
               učinki bolj ekonomsko-propagandne narave kot pa praktične in finančne. Vendar pa
               ravno zato v poslanskem klubu LDS temu ne nasprotujemo in bomo z veseljem podprli.
               Hvala lepa.</p>
            </sp>
            <sp xml:id="SDZ4-Redna-09-2005-09-28.sp60">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine Socialnih demokratov.
               Poslanec Potrč, izvolite.</p>
            </sp>
            <sp xml:id="SDZ4-Redna-09-2005-09-28.sp61">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovana ministra! Zakon o poslancih bomo v
               poslanski skupini Socialnih demokratov podprli. Soglašamo namreč s predlogom, da se
               pravice poslancev in vseh drugih funkcionarjev, ki so vezani na naš zakon, glede
               višine nadomestila zaradi bolezni od delodajalca izenačijo z drugimi državljani.
               Soglašamo tudi, da se pravica do posebnega dopolnilnega dela z ene tretjine skrajša
               na eno petino.</p>
               <p>Toda, žal, vlada v predlogu tega zakona ni izkoristila priložnosti, da bi uredila še
               kakšno zelo pomembno vprašanje. Ni, recimo, predlagala, ureditve nezdružljivosti
               funkcije poslanca in župana. Ker tega ni storila, tudi poslanci nismo mogli vložiti
               ustreznega predloga; takšen je naš poslovnik. To posebej poudarjam, da bo jasno, da
               vladajoča koalicija, Demokrati, Nova Slovenija, Ljudska stranka in DeSUS, ni bila
               sposobna ali pripravljena ali ni dobila od vlade ustreznega predloga, da bi tudi to
               postala vsebina zakona. To pa pomeni, da bomo čez leto dni spet šli na županske
               volitve z možnostjo dvojnih funkcij, poslanca in župana. Poudarjam pa to posebej
               zato, da ne bomo takrat govorili, da nismo vedeli ali pa želeli ali pa imeli možnosti
               tega vprašanja urejati. Imeli smo ga možnost urejati. Kako bi se odločili, bi
               odločala večina, toda vlada enostavno te možnosti v tem primeru ni dala. Mislim, da
               je to slabo in da je treba to poudariti. In še eno vprašanje bo ostalo neurejeno. To
               je pravica in možnost poslancev, da poleg svojega poslanskega dela opravljajo
               poklicno, za plačilo, največ eno petino delovnega časa še druga dela. In glede tega
               vprašanja smo želeli poslanke in poslanci Socialnih demokratov poiskati rešitve, ki
               bi iz 13 let starega zakona o poslancih, ki glede tega velja, uskladili njegovo
               vsebino z določili zakona o preprečevanju korupcije. Ob našem predlogu, ki je želel
               pravico do dopolnilnega dela poslancev izenačiti s tovrstnimi pravicami drugih
               funkcionarjev, se je razvila po mojem prav neverjetna razprava, tudi polna
               dvoličnosti in sprenevedanja. Želela je namreč pokazati, kot da želimo z našim
               predlogom razlikovati poslance. Zaradi našega predloga poleg funkcije poslanca mnogi
               ne bodo več mogli delati v svojem poklicu, kar naj bi bilo škodljivo. Kot da je
               odpiranje teh možnosti, poleg županovanja, res dobrodošlo za odgovorno opravljanje
               poslanske funkcije. Ko smo ob takih razpravah predlagali, da naj pač delovno telo, ki
               je pristojno za to, ob soglasju vlade enostavno takšno pravico vsem izenači ali pa
               vsem ukine, pa ni bilo tudi nobenega odziva. Zato je pač prav povedati, da so
               poslanci koalicije in vlada sicer načeloma soglašali s potrebo, da se za vse
               funkcionarje pravica dopolnilnega dela enotno uredi, govorili pa, da naš predlog ni
               dober in da bo to urejeno morda kdaj kasneje. Kdaj, ne vemo, zato se nam zdi, da v
               teh dveh delih zakon ni dober in da je zamujena priložnost, v kateri bi se lahko o
               vprašanju nezdružljivosti županstva in poslanskega dela in možnosti dopolnilnega dela
               bolj v miru pogovarjali, kot smo se.</p>
               <p>Toda glede na uvodno ugotovitev, da je treba izenačiti pravico glede bolniške in da
               to pomeni le skrajšanje časa dopolnilnega dela, bomo predlog zakona kljub temu
               podprli. Hvala.</p>
            </sp>
            <sp xml:id="SDZ4-Redna-09-2005-09-28.sp62">

               <speaker>PODPRESEDNIK SAŠO PEČE:</speaker>

               <p>Hvala. Sledi predstavite stališča poslanske skupine Nove Slovenije. Besedo ima
               poslanec magister Franc Capuder.</p>
            </sp>
            <sp xml:id="SDZ4-Redna-09-2005-09-28.sp63">

               <speaker>MAG. FRANC CAPUDER:</speaker>

               <p> Hvala lepa predsedujoči, ministra, poslanke in poslanci. Namen spremembe zakona o
               poslancih je dvojen. Prvič. Uskladitev višine nadomestila plače poslancev in drugih
               navedenih funkcionarjev z zakonom o delovnih razmerjih in s tem poenotenje
               državljanov Republike Slovenije pri prejemanju plače. Na ta način smo mnenja, da se
               tudi naša država odziva na pojav v Evropskih državah, kjer je vsepovsod opaziti trend
               izenačevanja med splošnim in posebnim sistemom ali pa celo vključitev tega zadnjega
               posebnega sistema v splošni sistem socialne varnosti. V Novi Sloveniji, krščansko
               ljudski stranki, podpiramo predlagano rešitev. In drugič. Namen sprememb zakona o
               poslancih je uskladitev oziroma izenačitev določb zakona o poslancih s spremenjenim
               zakonom o delovnih razmerjih, predvsem v delu 13. člena, ki ne predvideva več
               dopolnilnega dela v obsegu tretjine polnega delovnega časa, ampak le petine delovnega
               časa. Na 13. člen zakona o poslancih, v katerem je predpisano, da poslanec lahko
               opravlja dodatno dejavnost, je poslanska skupina Socialnih demokratov vložila
               amandma, ki naj bi ne dovolil opravljanja strokovnih del. V Novi Sloveniji smo
               mnenja, da visoko strokovno delo nekega poslanca v državnem zboru ni za državni zbor
               nič manj moteče kot dodatno delo tistega poslanca, ki predava na fakulteti oziroma
               raziskuje na inštitutu. Mnenja smo, da dokler nismo zmožni in pripravljeni razrešiti
               nezdružljivosti funkcije župana poslanca, je nesmiselno, da iz zakona izločamo
               zahtevnejša strokovna opravila. Zato smo predlagani amandma na mandatno-volilni
               komisiji tudi zavrnili.</p>
               <p>V Novi Sloveniji - Krščanski ljudski stranki bomo spremembe zakona o poslancih
               podprli. Hvala.</p>
            </sp>
            <sp xml:id="SDZ4-Redna-09-2005-09-28.sp64">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine Slovenske ljudske stranke,
               poslanec Jakob Presečnik. Izvolite.</p>
            </sp>
            <sp xml:id="SDZ4-Redna-09-2005-09-28.sp65">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi! V
               poslanski skupini bomo predlog sprememb zakona o poslancih podprli. S tem bomo
               podprli izenačitev pravic pri bolniški, kar sicer menimo, da ni noben problem, ker
               tega velika večina ali lahko rečem tudi vsi tudi ne izkoriščamo oziroma ne prihaja do
               koriščenja bolniških izostankov ali pa bolniških dopustov.</p>
               <p>Kar se pa tiče tega dodatnega dela, pa bomo tudi to podprli v teh spremembah, vendar
               se enako zavedamo, kot že marsikateri moj predgovornik, da je tukaj še precej stvari
               nerazrešenih, ne dovolj dobro dodelanih, zato pričakujemo, da bomo v diskusijah v
               naslednjih obdobjih poslušali te stvari tudi razrešiti. Dokaz za to je tudi znana
               razprava in odločanje na mandatno-volilni komisiji v začetku mandata glede teh
               problemov in pa problemi so tudi na mnogih drugih še odprtih ali pa nepopolnoma
               jasnih področjih. Zato pričakujemo, da bomo v bodoče o tem zakonu še marsikatero
               rekli in verjetno tudi malo manj govorili vedno o privilegijih itd., ker je včasih o
               kakšni stvari mogoče tudi drugače reči in gledati tudi malo iz drugega zornega kota.</p>
               <p>Kot rečeno, spremembe tega zakona bomo podprli. Hvala lepa.</p>
            </sp>
            <sp xml:id="SDZ4-Redna-09-2005-09-28.sp66">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih. Zato
               razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes v okviru glasovanj,
               pol ure po končani 19. točki dnevnega reda oziroma najkasneje ob 21.10 uri.</p>
               <p>S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA - OBRAVNAVO PREDLOGA ZAKONA O SPREMEMBI
                  ZAKONA O DETEKTIVSKI DEJAVNOSTI, SKRAJŠANI POSTOPEK.</title>
               </p>
               <p>Ob tem vas seznanjam, da je za skupni čas razprave predvidenih 31 minut.</p>
               <p>Predlog zakona je v obravnavo zboru predložila vlada Republika Slovenije. Medtem
               prosim poslance Slovenske ljudske stranke, da se umirijo in pustijo, da nadaljujemo s
               sejo. Kolega Kangler! Minister, prosim, da opravite razgovore zunaj, ker motite sejo.
               Hvala.</p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. Predstavnik vlade, minister
               Dragutin Mate, izvolite.</p>
            </sp>
            <sp xml:id="SDZ4-Redna-09-2005-09-28.sp67">

               <speaker>DRAGUTIN MATE:</speaker>

               <p>Hvala lepa, predsedujoči. Spoštovane poslanke in poslanci! Sprememba zakona o
               detektivski dejavnosti obsega samo nekaj členov. To je še eden iz sklopa zakonov, ki
               jih moramo spremeniti zaradi uskladitve z zakonom o prekrških. Nekaj takih zakonov
               smo že obravnavali v tem mandatu in jih nekaj še moramo.</p>
               <p>Nadomeščajo se denarne kazni z globami. Pri tej spremembi smo pa izkoristili še to
               možnost, da smo predlagali podaljšanje konkurenčne klavzule z dveh na štiri leta.</p>
               <p>Pri proučevanju okoliščin, ko delavci, ki delajo v organih za notranje zadeve ali v
               nekaterih drugih službah, smo ocenili, da je primerno, da podaljšamo konkurenčno
               klavzulo z dveh na štiri leta predvsem iz razloga zaščite osebnih podatkov, do
               katerih te osebe pridejo v času svojega službovanja in bi jih lahko potem po svojem
               spominu na neprimeren način uporabljali v zasebni dejavnosti. Podobne rešitve so
               prisotne tudi v drugih evropskih državah, zato se nam zdi zelo primerno, da
               podaljšamo konkurenčno klavzulo. Hvala.</p>
            </sp>
            <sp xml:id="SDZ4-Redna-09-2005-09-28.sp68">

               <speaker>PODPREDSEDNIK SAŠO PEČE:</speaker>

               <p>Hvala vam. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, poslanko Mojco Kucler
               Dolinar, da predstavi poročilo odbora.</p>
            </sp>
            <sp xml:id="SDZ4-Redna-09-2005-09-28.sp69">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lep pozdrav ministru, kolegicam in kolegom poslancem! Odbor
               državnega zbora za notranjo politiko, javno upravo in pravosodje je predlog zakona o
               spremembah zakona o detektivski dejavnosti obravnaval na svoji 11. seji.</p>
               <p>Na seji so se nam pridružili tudi predstavniki detektivske zbornice in kot običajno
               tudi predstavniki zakonodajno-pravne službe državnega zbora.</p>
               <p>Zakonodajno-pravna služba je poudarila, da k predlaganim določbam z vidika svojih
               nalog nimajo vsebinskih pripomb, z izjemo pripombe, v okviru katere je predlagatelju
               predlagala, da dodatno preveri, ali je predlagano zakonsko besedilo treba dopolniti s
               prehodno določbo v povezavi s 1. členom predloga zakona. Sicer pa je opozorila na še
               nekatere redakcijske popravke besedila, kar pa je predlagatelj že upošteval in na
               odboru tudi predlagal amandmaje odbora. Predstavnik, predsednik detektivske zbornice,
               je tudi predstavil svoje mnenje ter poudaril, da bi po njihovem mnenju bilo potrebno
               ohraniti konkurenčno prepoved v obdobju dveh let, ker se jim zdi podaljšanje
               konkurenčne prepovedi na štiri leta neupravičeno, češ, da s strani detektivov v
               preteklosti ni prihajalo do okoriščanja z informacijami.</p>
               <p>Predstavnik predlagatelja je odgovoril na izražene pomisleke predsednika detektivske
               zbornice, ter navedel, da omenjene zlorabe informacij niso dokazljive. Poudaril je še
               tudi, da se s pripombami zakonodajno-pravne službe strinjajo, zato so odboru v skladu
               z mnenjem te službe tudi pripravili, kot rečeno, predloge amandmajev, ki jih je odbor
               tudi sprejel. Člani in članice odbora dodatno niso razpravljali in ob koncu potrdili
               in izglasovali predlog z desetimi glasovi za in nobenim glasom proti.</p>
            </sp>
            <sp xml:id="SDZ4-Redna-09-2005-09-28.sp70">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališč poslanskih skupin. Prvo stališče bo podala
               poslanska skupina DeSUS, poslanec Ivan Jelen. Izvolite.</p>
            </sp>
            <sp xml:id="SDZ4-Redna-09-2005-09-28.sp71">

               <speaker>IVAN JELEN:</speaker>

               <p>Hvala za besedo, gospod podpredsednik. Kolegice in kolegi, gospod minister! V
               poslanski skupini DeSUS spremembo zakonodajo o detektivski dejavnosti seveda
               podpiramo. Veseli smo, da bo po sprejetju tega zakona zagotovljena usklajenost zakona
               s spremembami, da bodo detektivi lahko opravljali naloge kot pooblaščene uradne osebe
               ministrstva za notranje zadeve ali obveščevalno-varnostne službe in da bodo lahko
               le-ti pri opravljanju svojih nalog uporabljali informacije, ki niso vsakomur
               dostopne. Pri svojem delu bodo tako lahko uporabile tudi posebne metode in sredstva
               za lajšanje njihovega uspešnega dela.</p>
               <p>V primerjavi te službe z drugimi je naše veljavno obdobje kratko, prekrški hitro
               zastarajo, informacije niso več uporabne. Smatramo, da je zakonodaja usklajena in
               primerna za sprejem. Iz poteka priprave predloga za zakonodajno proceduro je
               razvidno, da so pri njem sodelovale vse zainteresirane strani, tako detektivska
               zbornica, vladne službe kot zakonodajno-pravna služba. V kvaliteto pripravljenih
               sprememb zakona o detektivski dejavnosti ne dvomimo, v njem je zagotovljena
               usklajenost pri odločanjih o prekrških, s katerimi bodo lahko pristojni prekrškovni
               organi in sodišča za prekrške hitro odločali in vodili postopke o prestopkih
               kršiteljev tega zakona.</p>
               <p>Predlogu zakona o spremembah in dopolnitvah zakona o detektivski dejavnosti naša
               poslanska skupina ne bo nasprotovala in bo glasovala za.</p>
            </sp>
            <sp xml:id="SDZ4-Redna-09-2005-09-28.sp72">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine SDS. Poslanec Kovačič, izvolite.
           </p>
            </sp>
            <sp xml:id="SDZ4-Redna-09-2005-09-28.sp73">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Gospod minister, kolegice, kolegi!</p>
               <p>Poslanska skupina Slovenske demokratske stranke podpira spremembe zakona o
               detektivski dejavnosti. Gre le za manjše spremembe sedaj veljavnega zakona. Na eni
               strani gre za uskladitev z določili novega zakona o prekrških, ki je začel veljati 1.
               januarja letošnjega leta. Druga sprememba pa se nanaša na podaljšanje roka za
               konkurenčno prepoved od dveh na štiri leta, ki morajo preteči od dne, ko je prosilec
               za pridobitev licence opravljal naloge pooblaščenih uradnih oseb v okviru ministrstva
               za notranje zadeve ali obveščevalno-varnostnih službah. Zdi se nam prav, da se ta rok
               podaljša, saj menimo, da gre za informacije, ki niso javno dostopne in jih imajo
               lahko le tisti, ki so znotraj ministrstva za notranje zadeve ali obveščevalnih služb
               bili za to pooblaščeni. Prav tako menimo, da po dveh letih takšne informacije še niso
               neuporabne in bi zato detektiv, ki je zaradi prejšnje pooblaščene funkcije uradno do
               teh podatkov prišel, le-te lahko uporabljal tudi kot zasebni detektiv. S tem pa bi
               prišel v ugodnejši položaj v primerjavi z drugimi detektivi, ki svojo dejavnost
               ponujajo na trgu. Predlagano podaljšanje na štiri leta pa je že takšno, da v tem času
               več ali manj podatki ali stiki, ki so bili pridobljeni v okviru prejšnjega dela na
               ministrstvu za notranje zadeve ali znotraj varnostno obveščevalnih služb, postanejo
               zaradi časovne odmaknjenosti neuporabni ali pa se njihova uporabnost bistveno
               zmanjša.</p>
               <p>Ker je predlagani zakon ustrezen in zadržkov zoper njegovo vsebino ne vidimo, bomo v
               poslanski skupini Slovenske demokratske stranke glasovali za sprejem tega zakona.
               Hvala.</p>
            </sp>
            <sp xml:id="SDZ4-Redna-09-2005-09-28.sp74">

               <speaker>PODPRESEDNIK SAŠO PEČE:</speaker>

               <p>Hvala. V imenu poslanske skupine Nove Slovenije h govornici vabim poslanko Mojco
               Kucler Dolinar.</p>
            </sp>
            <sp xml:id="SDZ4-Redna-09-2005-09-28.sp75">

               <speaker>MOJCA KUCLER DOLINAR:</speaker>

               <p>Tudi v poslanski skupini Nove Slovenije, krščansko ljudske stranke podpiramo
               spremembe zakona o detektivski dejavnosti, ki poleg uskladitve z zakonom o prekrških
               prinaša tudi spremembo obdobja konkurenčne prepovedi iz dveh na štiri leta.</p>
               <p>Ko smo v poslanski skupini ocenjevali ustreznost predlagane rešitve in se nam zdi
               ustrezna, smo imeli pred očmi na eni strani pravico tistega, ki želi opravljati
               detektivsko dejavnost, to je pravico do svobode dela, ki je navedena v 15. členu
               ustave, na drugi strani pa pravico tistega, o katerem detektiv zbira podatke, in
               njegovo pravico do varstva zasebnosti, do varstva osebnostnih pravic iz 35. člena
               ustave in pa tudi pravico do varstva osebnih podatkov, ki je navedena v 38. členu
               ustave. Pravica enega in drugega tu trčita in po mnenju naše poslanske skupine imata
               gotovo večjo težo slednji dve. Pooblaščene uradne osebe ministrstva za notranje
               zadeve in obveščevalno-varnostnih služb pri svojem delu pri opravljanju nalog pogosto
               pridejo do podatkov o osebnih stanjih, o razmerjih, seveda pogosto tudi z uporabo
               posebnih metod in tehnik. Takrat sicer upravičeno, v skladu z zakonom in ustavo,
               takrat gre to za dopusten poseg. To so gotovo posegi v pravice, ki so in morajo biti
               varovane, pravice do zasebnosti, pa tudi še nekatere druge pravice: nedotakljivost
               stanovanja, tajnost pisem in drugih občil, torej za posege, ki so takrat v javnem
               interesu. Tako pridobljene podatke uporabljati v okviru opravljanja zasebne
               detektivske dejavnosti pa bi nekako predstavljalo nedopusten poseg v te pravice,
               torej v pravico zasebnosti in osebnostnih pravic, in je ukrep konkurenčne prepovedi
               za določeno dobo nujen, sicer drugače ni mogoče zasledovati cilja. Namreč gola
               prepoved detektivu, da ne bi uporabljal podatkov, ki jih je dobil kot pooblaščena
               uradna oseba, bi bila neizvedljiva in je tudi ni mogoče nadzorovati. Tudi v odločbi
               ustavnega sodišča lahko beremo, da če tovrstne prepovedi ne bi bilo, je razumno
               pričakovati, da bo sicer zasebni detektiv pri svojem delu uporabil vse znanje in
               vedenje, ki ga ima, tako da je nemogoče preprečiti uporabo podatkov in stikov iz
               prejšnje službe drugače kot s prepovedjo upravljanja te dejavnosti za določen čas, v
               katerem podatki in stiki zastarijo in postanejo neuporabni ali pa se njihova uporabna
               vrednost zmanjša.</p>
               <p>Po mnenju poslanske skupine Nove Slovenije - krščansko ljudske stranke je nanovo
               določena doba ustreznejša predvsem v smeri preprečevanja zlorab, zato bomo predlog
               sprememb podprli.</p>
            </sp>
            <sp xml:id="SDZ4-Redna-09-2005-09-28.sp76">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Franc Kangler bo predstavil stališče poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-09-2005-09-28.sp77">

               <speaker>FRANC KANGLER:</speaker>

               <p>Hvala za besedo. Spoštovani minister, spoštovane poslanke in poslanci. Poslanska
               skupina Slovenske ljudske stranke bo podprla spremembe zakona, zakona o detektivski
               dejavnosti. Prav gotovo podpiramo to spremembo, kar se tiče konkurenčne klavzule, da
               se z dveh na štiri leta spremeni.</p>
               <p>Konec koncev zavedati se moramo, da ponavadi detektivi prihajajo iz nekaterih
               državnih organov, ki so dolgo leta delovali v teh državnih organih, in država je te
               osebe in ljudi, ki so karkoli spoznali delo na področju pregona, raziskovanja
               prekrškov kaznivih dejanj, veliko denarja vložila v njih in nesprejemljivo bi bilo,
               kadar nekdo nekoga vzgaja, ga izobražuje, ga usposablja, da po takšnem usposabljanju,
               pa tudi vsak posel ima neko ceno za seboj, zapusti delo v državnih organih in se
               neposredno po dveh letih zaposli kot zasebni detektiv. Mi podpiramo to spremembo,
               čeprav smo lahko velikokrat priča prek sedme sile, preko sredstev javnega obveščanja,
               da detektivi velikokrat s posebnim metodami in sredstvi vdirajo v zasebnost
               posameznikov, čeprav je konec koncev do danes dostopno uporabljati posebne metode in
               sredstva samo državnim organom, in to organom v skladu s predpisom in zakonom, ki
               smejo na podlagi določenih odredb, odločb poseči v zasebnost posameznih subjektov. Tu
               pa pogrešamo velikokrat aktivnost in intenzivnost tistih v državnih organih, ki so
               zadolženi, da bdijo nad zakonitostjo in delom slovenskih detektivov. Tukaj pa
               pričakujemo tako s strani ministrstva in kot s strani vlade, da na tem področju
               poostri nadzor nad samim delom posameznih detektivov.</p>
               <p>Če lahko jaz kot preprosto občan ali državljan ugotovim preko sredstev javnega
               obveščanja, da je nek detektiv kršil zasebnost posameznika s tem, da je uporabljal
               posebne metode in sredstva, mislim, da je to lep primer in razlog, da smejo tisti
               državni organi, ki so kakorkoli zadolženi, da bdijo nad zakonitostjo detektivske
               dejavnosti, v takšnem primeru tudi poseči. Po statističnih podatkih bi lahko
               ugotovili, da so le redki takšni primeri državnih organov, ki neposredno nadzirajo
               posamezne detektive, ki se poslužujejo takšnih in drugačnih metod, v nasprotju z
               nekaterimi predpisi. Omenjene spremembe bomo v poslanski skupini Slovenske ljudske
               stranke podprli.</p>
            </sp>
            <sp xml:id="SDZ4-Redna-09-2005-09-28.sp78">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Slovenske nacionalne stranke,
               poslanec Bogdan Barovič, izvolite.</p>
            </sp>
            <sp xml:id="SDZ4-Redna-09-2005-09-28.sp79">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice, kolegi, gospod minister! V Slovenski nacionalni
               stranki smo pod prvo alinejo, torej uskladitev zakona o spremembah zakona o
               detektivski dejavnosti z zakonom o prekrških, brez dvomov in to povemo jasno in glas,
               da je sploh škoda obrazlagati glas, da se moramo, tudi če se ne bi hoteli, strinjati
               s predlaganim zakonom o spremembah.</p>
               <p>Tudi pri drugi alineji, pri bistveni spremembi, kjer gre za podaljšanje konkurenčne
               prepovedi z dveh na štiri leta, smo v Slovenski nacionalni stranki prepričani, da je
               to pošteno in fer, do ene in druge strani; do detektivske zbornice in detektivov, kot
               do tiste druge strani, ki je preiskovana, zasledovana itn. Ne nazadnje, če že tako
               radi primerjamo nekatere elemente in jih tudi izenačujemo, je logično, da če velja v
               gospodarstvu 3-letno obdobje konkurenčne klavzule, potem naj bi vsaj toliko veljalo v
               vseh dejavnostih. Pri tej pa tudi 4 leta niso odveč, zaradi tega ker gre za zelo
               občutljivo temo in gre za možnost, kjer v praksi lahko prihaja do velikih zlorab
               informacij in podatkov, ki jih je nekdo prinesel iz ene ali druge dejavnosti, ki je z
               detektivsko povezana, in ta zloraba informacij in podatkov lahko privede tudi do
               kršenja človekovih pravic, predvsem tistega, ki je iskan, preiskovan in zasledovan.</p>
               <p>Menim, da je tako zakon o spremembah zakona o detektivski dejavnosti fer in pošten
               do vseh, ki se lahko z določenimi klavzulami ali elementi primerjajo, in hkrati
               pošten tudi do vseh tistih, ki bodo postali člani te detektivske zbornice in postali
               tudi v funkciji detektivov. V Slovenski nacionalni stranki bomo zato zakon o
               spremembah zakona o detektivski dejavnosti tudi podprli.</p>
            </sp>
            <sp xml:id="SDZ4-Redna-09-2005-09-28.sp80">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes v okviru glasovanj
               pol ure po končani 19. točki dnevnega reda oziroma najkasneje ob 21.10 uri. S tem
               prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - TO JE OBRAVNAVO PREDLOGA ZAKONA O
                  DOPOLNITVAH ZAKONA O JAVNIH ZBIRANJIH, PO SKRAJŠANEM POSTOPKU.</title> Seznanjam vas,
               da je za skupni čas razprave predvidenih 40 minut. Predlog zakona je v obravnavo
               zboru predložila vlada Republike Slovenije, zato besedo dajem predstavniku vlade za
               dodatno obrazložitev. Minister za notranje zadeve, Dragutin Mate, izvolite.</p>
            </sp>
            <sp xml:id="SDZ4-Redna-09-2005-09-28.sp81">

               <speaker>DRAGUTIN MATE:</speaker>

               <p>Hvala lepa, gospod predsedujoči. Spoštovane poslanke in poslanci! Pred vami je
               sprememba enega člena zakona o javnih zbiranjih. Pri tem bi želel poudariti, da zakon
               od leta 2003 ureja pravico mirnega zbiranja državljanov in seveda ureja tudi nekatera
               posebna področja v zvezi s tem. Eno od teh je zagotavljanje reda na teh prireditvah,
               za kar je z zakonom določeno potrebna prisotnost rediteljskih služb v vseh oblikah,
               ki so v zakonu opisane.</p>
               <p>Predlagana sprememba zakona za zagotavljanje reda na državnih proslavah, ki jih
               organizira predsednik Republike Slovenije, državni zbor Republike Slovenije ali vlada
               Republike Slovenije - bi s tem zakonom pooblastili policijo. Ocenjujemo, da so
               tovrstne javne prireditve manj problematične in niso toliko ogrožene v povezavi z
               ogrožanjem javnega reda. Hkrati pa na teh prireditvah, v skladu z zakonom tako o
               policiji kot o zakonu o javnih zbiranjih, policija že opravlja določene aktivnosti,
               tudi v povezavi z določenimi predpisi, glede varovanja določenih objektov in oseb, ki
               se nahajajo na takšnih prireditvah. Zaradi tega se nam zdi primerno in predvsem
               racionalno, da policija prevzame tudi ta del nalog. S tem bistveno delo policistov ne
               bo povečano, hkrati pa dosežemo velik učinek in zmanjšamo stroške, ki so namenjeni za
               državne prireditve. Hvala.</p>
            </sp>
            <sp xml:id="SDZ4-Redna-09-2005-09-28.sp82">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, Mojco Kucler Dolinar,
               da predstavi poročilo odbora. Izvolite.</p>
            </sp>
            <sp xml:id="SDZ4-Redna-09-2005-09-28.sp83">

               <speaker>MOJCA KUCLER DOLINAR:</speaker>

               <p>Hvala lepa. Tudi ta predlog zakona o dopolnitvah zakona o javnih zbiranjih smo
               obravnavali na svoji 11. redni seji. Predstavnik predlagatelja, državni sekretar na
               ministrstvu za notranje zadeve, je tekom razprave dodatno obrazložil 2. člen predloga
               zakona, ki določa, da red na državnih proslavah, ki jih organizirajo predsednik
               republike, državni zbor in vlada, zagotavlja policija.</p>
               <p>Povedal je, da se je predlagatelj za takšno rešitev odločil predvsem zaradi velikih
               stroškov, ki jih mora pokriti državni proračun za določeno število rediteljev, ki jih
               za tovrstne proslave določi upravna enota, ob tem in ob dejstvu, da imamo v državi
               hkrati tudi deset tisoč policistov. Strinjal se je z oceno članov, da so le ti zelo
               obremenjeni, vendar vidi v predlagani rešitvi velik prihranek proračuna ter je
               poudaril, da gre izključno za vprašanja zagotavljanja varnosti prireditve, ne pa za
               vprašanje varovanja varovanih oseb, čeprav so običajno tudi le-te prisotne na
               tovrstnih prireditvah. Policija pa tudi že po veljavnem zakonu varuje tovrstne
               proslave skupaj z reditelji.</p>
               <p>V okviru razprave in glasovanja je odbor sprejel tudi svoj amandma. Sicer pa so
               člani odbora v razpravi povedali, da po eni strani ne vidijo posebnega razloga za
               sprejem predloga zakona, češ da niso zasledili nobenih varnostnih oziroma drugih
               razlogov, da bi v prihodnje določene državne proslave varovali že tako ali tako
               preobremenjeni policisti. Drugi del članov pa se je s predlogom, ki ga je posredovala
               vlada, strinjala. Predstavnica zakonodajno-pravne službe je v mnenju zapisala, da na
               predlagano besedilo predloga zakona zakonodajno pravna služba nima pripomb. Kot
               rečeno, je odbor sprejel svoj amandma in ob koncu tudi potrdil predlog zakona ter ga
               sprejel.</p>
            </sp>
            <sp xml:id="SDZ4-Redna-09-2005-09-28.sp84">

               <speaker>PODPRESEDNIK SAŠO PEČE:</speaker>

               <p>Hvala. Mi pa prehajamo na predstavitev stališč posameznih poslanskih skupin. Prvi nas
               bo s svojim stališčem seznanil poslanski klub SDS, poslanec Mitja Ljubeljšek.
               Izvolite.</p>
            </sp>
            <sp xml:id="SDZ4-Redna-09-2005-09-28.sp85">

               <speaker>MITJA LJUBELJŠEK:</speaker>

               <p> Spoštovani minister, spoštovane kolegice, spoštovani kolegi. Poslanska skupina
               Slovenske demokratske stranke bo vedno podpirala tiste spremembe in dopolnitve
               zakonov, ki bodo pripomogle k racionalnejši organizaciji in porabi proračunskih
               sredstev. Takšen je tudi predlagani zakon. Predlog zakona o dopolnitvah zakona o
               javnih zbiranjih ima v osnovi namen bolj učinkovito zagotavljanje reda na državnih
               proslavah, boljšo izkoriščenost kapacitet policije in tudi precejšen prihranek
               proračunskih sredstev, saj se s predlaganim zakonom prenašajo na policijo zakonska
               pooblastila, ki jih ima sedaj rediteljska služba za državne prireditve. Policija bo
               tako poleg zagotavljanja varnosti in drugih zakonskih nalog zadolžena tudi za
               zagotavljanje reda na državnih proslavah, ki jih organizirajo predsednik republike,
               državni zbor in vlada Republike Slovenije. Zakonodajno-pravna služba na predlog
               zakona ni imela bistvenih pripomb. Na odboru za notranjo politiko, javno upravo in
               pravosodje je bil sprejet amandma odbora, ki je le redakcijske narave. Zakon je bil
               večinsko podprt.</p>
               <p>Poslanska skupina Slovenske demokratske stranke bo tudi na današnji seji državnega
               zbora predlagani zakon podprla. Hvala.</p>
            </sp>
            <sp xml:id="SDZ4-Redna-09-2005-09-28.sp86">

               <speaker>PODPRESEDNIK SAŠO PEČE:</speaker>

               <p>Hvala. Prehajamo na predstavitev stališča poslanskega kluba Liberalne demokracije
               Slovenije, poslanka Darja Lavtižar Bebler, izvolite.</p>
            </sp>
            <sp xml:id="SDZ4-Redna-09-2005-09-28.sp87">

               <speaker>DARJA LAVTIŽAR BEBLER:</speaker>

               <p> Hvala lepa za besedo, gospod podpredsednik, spoštovani zbor. S prejemom dopolnitev
               zakona o javnih zbiranjih bo policiji dana pristojnost za zagotavljanje reda na
               državnih proslavah, in sicer zaradi narave tovrstnih prireditev in strukture
               udeležencev državnih proslav.</p>
               <p>V LDS menimo, da je takšna dopolnitev zakona nepotrebna. Zakon o javnih zbiranjih že
               določa, da skrbi za red na vseh shodih in prireditvah rediteljska služba, to je
               zadostno število rediteljev z vodjo rediteljev. Za predlagano dopolnitev ni stvarnih
               razlogov in po naši oceni kaže na naravo sedanje vladajoče koalicije in razumevanje
               oblasti. Saj vemo, o čem govorimo - o samopoveličevanju in samovšečnosti, varovanje
               rediteljske službe ji ne zadošča, ampak si želi, da jih varujejo kordoni policistov.
               Le koga se bojijo, če menijo, da jim navadni reditelji ne morejo zagotoviti varnosti?
               Sicer pa razumnih razlogov za takšne spremembe v borni obrazložitvi - ta obsega cele
               tri stavke - ni znal navesti niti predlagatelj, to je vlada.</p>
               <p>Ob upoštevanju kadrovskega deficita v policiji takšna dopolnitev pomeni nepotrebno
               obremenjevanje policije z dodatnimi nalogami, in sicer z nalogami, ki imajo značaj
               rediteljske službe in zanje policijska pooblastila niso potrebna. Za takšno spremembo
               ne obstajajo varnostni razlogi. V Sloveniji se vsako leto odvija veliko več
               prireditev, kjer je stopnja ogroženosti javnega reda in miru višja, pa policija ni
               obvezana zagotavljati red. Sprašujemo se, zakaj je treba to uzakoniti za državne
               proslave, saj do sedaj ni prihajalo do večjih kršitev, policija pa je na teh
               prireditvah itak prisotna, resda ne v velikem številu, saj mora izvajati druge
               ukrepe, ki jih zahtevajo drugi predpisi, na primer, varovanje določenih objektov in
               oseb, kar je v pristojnosti policije.</p>
               <p>V javnosti je bilo moč zaslediti tudi ugovore nekaterih predstavnikov policije, ki
               se s predlagano rešitvijo ne strinjajo. Torej, tudi poslanci LDS tega zakona ne bomo
               podprli. Hvala.</p>
            </sp>
            <sp xml:id="SDZ4-Redna-09-2005-09-28.sp88">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Socialnih demokratov. Poslanec
               Miran Potrč, izvolite.</p>
            </sp>
            <sp xml:id="SDZ4-Redna-09-2005-09-28.sp89">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister! Zakon o javnih zbiranjih je bil
               sprejet junija 2002 in prvič dopolnjen junija 2005. Predlagatelj je že ob prvi noveli
               zakona v tem mandatu opravil analizo in ugotovil, da je zakon o javnih zbiranjih, ki
               je začel veljati 1. januarja 2003, dosegel zastavljene cilje. Namreč, da se je
               poenostavil postopek prijave, da se je olajšalo delo upravnim organom in da se je
               zaradi tega tudi povečalo število javnih shodov in prireditev, ker je bilo samo
               dejstvo njihovega prijavljanja in organiziranja poenostavljeno.</p>
               <p>Danes imamo pred sabo novelo, ki predvideva, da naj bi spremenili pristojnost
               policije na področju varovanja državnih proslav, ki jih organizira predsednik
               republike, predsednik državnega zbora in predsednik vlade. Varnost na teh prireditvah
               namreč naj ne bi več zagotavljali varnostniki oziroma rediteljska služba, pač pa
               policija. Mi smo ocenili, da je glede na naloge, ki jih na podobnih prireditvah
               policija mora opravljati, in glede na dejstvo, da bi bilo sicer varnostno službo
               treba posebej najemati in tudi plačevati, mogoče šteti takšen predlog za sprejemljiv
               in ga bomo podprli. Hvala.</p>
            </sp>
            <sp xml:id="SDZ4-Redna-09-2005-09-28.sp90">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Nove Slovenije. Poslanec Anton
               Kokalj, izvolite.</p>
            </sp>
            <sp xml:id="SDZ4-Redna-09-2005-09-28.sp91">

               <speaker>ANTON KOKALJ:</speaker>

               <p>Določbe predlaganih sprememb veljavnega zakona o javnih zbiranjih spreminjajo zakon
               tako, da nekatere sedanje določbe ne veljajo za državne proslave, ki jih organizira
               predsednik Republike, državni zbor Republike Slovenije in vlada Republike Slovenije.
               Zagotavljanje reda na tem proslavah mora izvajati država kot organizator, to pa lahko
               zagotavlja preko organov, ki so zadolženi za zagotavljanje javnega reda, to je preko
               policije. Predlagatelj ocenjuje, da tovrstne prireditve ne predstavljajo povečanja
               ogrožanja reda, je pa potrebno izvajati ukrepe, ki jih zahtevajo drugi predpisi, kar
               je v pristojnosti policije, zaradi česar je smotrno pooblastila policije razširiti
               tudi na naloge za zagotavljanje javnega reda na tem proslavah in prireditvah. Glede
               na navedeno bo poslanska skupina Nove Slovenije - krščansko ljudske stranke predlog
               zakona podprla.</p>
            </sp>
            <sp xml:id="SDZ4-Redna-09-2005-09-28.sp92">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališča poslanske skupine Slovenske nacionalne
               stranke, poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-09-2005-09-28.sp93">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni. Začel bi s trditvijo, da smo v
               Slovenski nacionalni stranki prepričani, da so vse vrste javnih shodov in drugih
               oblik demonstriranja, ki jih omogoča slovenska zakonodaja, odraz demokratičnih
               sprememb, ki jih je doživela naša država. Kot take v Slovenski nacionalni stranki
               podpiramo seveda, če so prijavljene in ustrezno varovane, zato bomo zakon, ki je pred
               nami podrli. Mislimo, da je prav, da policija v okviru svojih pristojnosti take
               prireditve tudi varuje. S tem pa bi tudi s sprejemom tega zakona obvarovali tudi
               tistega, kar se pogosto dogaja, zlorabljanje dobronamernih prireditev v politične
               namene. Zadnji takšen primer se je zgodil v Mariboru, ko je dobronamerno prireditev
               izrabljala ena skupina ljudi, imenovana <q>"izbrisani"</q> za uresničevanje svojih lastnih
               političnih interesov.</p>
               <p>Verjamemo in prepričani smo, da bo sprememba tega zakona in sprejem tega zakona
               danes preprečila nadaljnje izkoriščanje, še enkrat poudarjam, dobronamernih
               legitimnih shodov, ki so odraz političnih in demokratičnih sprememb v naši državi,
               zato bomo ta zakon podprli. Hvala.</p>
            </sp>
            <sp xml:id="SDZ4-Redna-09-2005-09-28.sp94">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine DeSUS, poslanec Vili Rezman.
               Izvolite.</p>
            </sp>
            <sp xml:id="SDZ4-Redna-09-2005-09-28.sp95">

               <speaker>VILI REZMAN:</speaker>

               <p>Hvala lepa. Lep pozdrav vsem. Sedaj smo priča ene izmed točk dnevnega reda današnje
               seje, ki bo relativno kratka, kar pa ne govori o tem, da je povsem nepomembna.
               Pričakovati bi sicer bilo, da bomo skorajda soglasno podprli takšne točke dnevnega
               reda, pa se je pokazalo, da ni tako. Naša poslanska skupina, poslanska skupina DeSUS,
               bo ta zakon podprla. Rada bi pa opozorila na dve stvari, ki se sedaj tukaj
               razkrivata.</p>
               <p>Prva je ta, da želimo opozoriti, da bi bilo dobro, danes je bilo na to že opozorjeno,
               da se ne bi posamični zakoni tako zelo hitro in v kratkih intervalih spreminjali, ker
               to pač zlasti za tiste, ki organizirajo javne prireditve, najpogosteje so pa to
               ljubiteljska društva, te spremembe niso tako hitro sprejemljive niti jih ne opazijo.
               Zaradi tega je morebiti potem manjša transparentnost, kaj in kako je potrebno
               storiti, in seveda tudi deloma verjetno manjša pravna varnost, ker ljudje v društvih
               ne uspejo vsega tega spremljati.</p>
               <p>Drugo opozorilo gre pa v to smer, da je problem številnih prireditev, ki jih
               omenjamo in ki skrbe zato, da bi velika večina ljudi pri nas imela možnost koristno
               izkoristiti prosti čas, da bi na teh prireditvah lahko ohranjali kulturno, narodno in
               drugo dediščino, da bi lahko na teh prireditvah skrbeli za svoje fizično in drugo
               zdravje. V mislih imam subjekte, ki organizirajo, društvene subjekte, ki organizirajo
               te prireditve, da bi seveda tudi o njih spregovorili. Kajti zahteve po tem, kako je
               treba in na kakšen način varovati z rediteljsko službo posamične prireditve, pač
               pomenijo ne samo za državo, ampak tudi za društva veliko finančno obremenitev. In če
               bomo z dodatno reglementacijo in z dodatnimi finančnimi obremenitvami kar naprej še
               nadaljevali, se utegne zgoditi, da bodo društva opustila ta interes ali pa, če ga
               bodo tudi imela, ne bodo imela možnosti za izvajanje tovrstnih programov.</p>
               <p>Sicer pa mi sodimo, da je prav, da se policiji da ta pristojnost, ki je namenjena v
               tem predlogu za spreminjanje tega zakona, zato ker pač gre za večjo racionalnost, gre
               za zmanjševanje stroškov, pa tudi zato, da bo varnost in red na državnih prireditvah
               bolj celostno urejena. Torej, poslanska skupina DeSUS bo ta predlog podprla.</p>
            </sp>
            <sp xml:id="SDZ4-Redna-09-2005-09-28.sp96">

               <speaker>PODPRESEDNIK SAŠO PEČE:</speaker>

               <p>Hvala. S tem smo končali s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes v okviru glasovanj
               pol ure po končani 19. točki dnevnega reda oziroma najkasneje ob 21. uri in 10 minut.
               S tem prekinjam to točko dnevnega reda.</p>
               <p>Prehajam na <title>17. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O URADNEM LISTU REPUBLIKE SLOVENIJE, PO
                  SKRAJŠANEM POSTOPKU</title>. Za čas razprave imamo predvidenih 28 minut. Predlog
               zakona je v obravnavo zboru predložila vlada Republike Slovenije, zato besedo dajem
               predstavniku vlade za dodatno obrazložitev. Prosim predstavnico vlade, če zavzame.
               Hvala.</p>
            </sp>
            <sp xml:id="SDZ4-Redna-09-2005-09-28.sp97">

               <speaker>KSENIJA MIHOVAR GLOBOKAR:</speaker>

               <p> Gospod predsedujoči, spoštovane poslanke, gospodje poslanci. Vlada Republike
               Slovenije vložila v proceduro spremembo zakona o Uradnem listu Republike Slovenije,
               ki prinaša dve bistveni novosti. Prva, pomembna, ki nas uvršča v redke države EU, ki
               bodo imele v bodoče izdajo uradnega glasila v elektronski obliki - če samo primeroma
               navedem, so to: Norveška, Avstrija, Belgija, Velika Britanija, Francija in Danska -
               kot uradno glasilo. Kar pomeni, da dosedanja oblika, ki je tudi dostopna na spletu,
               ne bo več zgolj informacijska oblika objave Uradnega lista, temveč tudi uradna
               objava, na katero se bo mogoče tudi sklicevati.</p>
               <p>V drugem delu pa zakon želi urediti državno informacijsko bazo podatkov, v kateri bi
               bili zbrani vsi pravni viri, ne samo zakoni in podzakonski akti, temveč tudi sodne
               odločbe rednih in ustavnega sodišča, pa tudi pravna literatura, ki posega na
               interpretacijsko območje zakonodaje. Zato želimo znotraj vlade, konkretno, v službi
               vlade za zakonodajo, vzpostaviti organ, ki bo vse te državne organe, ki so do sedaj
               oblikovali baze podatkov parcialno - in v zadnjem obdobju smo sicer že dosegli
               nekatere povezljivosti oziroma možnosti dostopa iz enega centra v različne baze
               podatkov -, koncentrirati v službi vlade za zakonodajo, ki bo projekt vodila v
               naslednjem letu, ko naj bi se zakon uveljavil.</p>
               <p>Skratka, leto 2006 je prehodno obdobje. S 1.1. prehajamo na uradno verzijo
               elektronske oblike Uradnega lista, do konca leta 2006 pa naj bi se vzpostavila tudi
               ta elektronska baza podatkov, ki bo brezplačno dostopna vsem uporabnikom interneta.
               Hvala lepa.</p>
            </sp>
            <sp xml:id="SDZ4-Redna-09-2005-09-28.sp98">

               <speaker>PODPREDSEDNIK SAŠO PEČE:</speaker>

               <p>Hvala vam. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora Mojco Kucler Dolinar,
               da predstavi poročilo odbora. Pred tem pa dovolite, da prav posebej lepo pozdravim
               gospo Jožico Velišček. Gospa Kuclerjeva, izvolite.</p>
            </sp>
            <sp xml:id="SDZ4-Redna-09-2005-09-28.sp99">

               <speaker>MOJCA KUCLER DOLINAR:</speaker>

               <p>Hvala lepa. Tudi sama pozdravljam predstavnici vlade. Predlog zakona o spremembah in
               dopolnitvah zakona o Uradnem listu je odbor obravnaval na svoji 11. redni seji. Kar
               se tiče vsebine, je predstavnica zakonodajno-pravne službe podala pisno mnenje, v
               katerem so podane k 4. in 9. členu predloga zakona, na katere pa je tudi v
               nadaljevanju predstavnica predlagatelja, direktorica službe vlade za zakonodajo,
               odgovorila.</p>
               <p>Glede 4. člena predloga zakona je zakonodajno-pravna služba menila, da bi kazalo
               ponovno preveriti določbo novega četrtega odstavka, predvsem kar se tiče vprašanja
               vsebinskih razhajanj oziroma razhajanj glede datuma izida in kaj se tu šteje kot
               odločilno dejstvo. Predstavnica predlagatelja je v tej zvezi pojasnila, da Uradni
               list v elektronski obliki izhaja že osem let in s tem predlogom zakona je tudi
               formalno uveden kot avtentična izdaja, na katero se bo možno sklicevati pri
               uveljavljanju pravic, tako kot na tiskano izdajo Uradnega lista. Glede novega
               četrtega odstavka je povedala, da gre za splošno določbo, ki bo pokrila vse tiste
               morebitne tehnične napake, katerih vzrok je lahko tudi človeški faktor, ki se lahko
               dejansko zgodijo ob srečanju dveh različnih medijev z enako vsebino. Uradni list v
               tiskani izdaji bo samo tiskana oblika njegove elektronske verzije in v primeru
               morebitnih kakršnihkoli razhajanj obeh verzij bo veljala za avtentično elektronska
               verzija, ki ji bo prilagojena tiskana izdaja.</p>
               <p>Glede 9. člena predloga zakona pa je predstavnica predlagatelja članom in članicam
               pojasnila, da tudi v tem primeru predlog zakona samo ureja situacijo, ki deluje že
               dobrih deset let. Služba vlade za zakonodajo ima namreč že dobrih deset let v svoji
               pristojnosti oblikovanje baz podatkov celotnega zakonodajnega postopka, in da v tem
               primeru ne gre za normativno pristojnost vlade, kot meni zakonodajno-pravna služba,
               ampak za tehnična vprašanja, oblikovanja in povezljivosti baz podatkov. Akt, ki ga
               ureja novi odstavek novega 11.a člena, je v bistvu dogovor tudi znotraj uredniškega
               odbora iz osmega odstavka 11.a člena, da se poenoti način dosedanjega poslovanja in
               sodelovanja z vsemi tistimi, ki so že sedaj in bodo tudi še naprej del tega sistema.
               Glede prenosa informacijskega sistema v upravljanje javnemu zavodu Uradni list je
               pojasnila, da bo šlo samo za prenos tehnike, ne pa vsebine, ki še naprej ostaja v
               pristojnosti vseh pristojnih organov.</p>
               <p>Člani odbora o predlogu zakona nismo dodatno razpravljali in v nadaljevanju sprejeli
               vse člene predlaganega zakona.</p>
            </sp>
            <sp xml:id="SDZ4-Redna-09-2005-09-28.sp100">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališč poslanskih skupin. Stališče poslanske
               skupine Nove Slovenije, bo predstavil Andrej Kokalj. Izvolite. Pardon, se
               opravičujem.</p>
            </sp>
            <sp xml:id="SDZ4-Redna-09-2005-09-28.sp101">

               <speaker>ANTON KOKALJ:</speaker>

               <p>Hvala lepa, Andrej je moj sin. Predvidene posledice predlaganih sprememb zakona v
               Uradnem listu presegajo pomen zgolj spremembe in dopolnitve nekaj členov zakona, ki
               bodo omogočile elektronsko izdajo Uradnega lista, to je brezplačen dostop do besedil
               predpisov, kot ga zahteva zakon o dostopu do informacij javnega značaja. Glavna
               prednost predlaganih sprememb je v tem, da bi se z registrom predpisov Republike
               Slovenije, ki se izdaja že po veljavnem zakonu, nadgradil pravnoinformacijski sistem
               Republike Slovenije, ki bi omogočal učinkovit in pregleden dostop do veljavnih
               predpisov na območju Republike Slovenije, vključno z navezavo na evropske predpise.
               Potrebno bo zagotoviti ustrezno navezavo predpisov na kazala registra, učinkovite
               iskalnike ter urejene povezave dopolnjenih besedil posameznih predpisov. Elektronska
               in tiskana izdaja Uradnega lista izideta istega dne, če obe izdaji ne izideta istega
               dne oziroma v enakem besedilu, se za izid šteje elektronska izdaja. Samo v
               elektronski izdaji Uradnega lista se objavljajo javni razpisi, javni natečaji, vpisi
               v sodne in druge registre, preklici in druge objave, ki se morajo po zakonu ali
               drugem predpisu objaviti v Uradnem listu.</p>
               <p>V postopku obravnave predloge zakona se je postavilo vprašanje upravljanja
               pravnoinformacijskega sistema. Le-to naj bil služba za zakonodajo z aktom prenesla na
               javno podjetje Uradni list Republike Slovenije. Prenos teh nalog naj bi se opravil
               šele po polni vzpostavitvi sistema, in to le glede nadaljnjega vzdrževanja in
               ažuriranja sistema, vlada pa naj bi predpisala obveznosti tako državnih organov in
               javnega podjetja v zvezi s pravno informacijskih sistemom.</p>
               <p>V zvezi s tem se je postavilo tudi vprašanje spremenjene ekonomike javnega podjetja
               Uradni list Republike Slovenije, d.o.o., ki bo s predvidenim nudenjem bistveno bolj
               funkcionalnih vsebin Uradnega lista kot do sedaj moralo opraviti še več dela oziroma
               podporo pravnoinformacijskega sistema, hkrati pa se bo zanesljivo zmanjšalo število
               prodanih izvodov tiskanega Uradnega lista. Tukaj bi lahko nastala objektivna
               nevarnost večje obremenitve proračunskih sredstev in manjšega vključevanja tako
               imenovanega zasebno javnega sodelovanja pri takšnem poslu.</p>
               <p>V tem kontekstu je na vladi odgovorna naloga, da bo uspešno, učinkovito in
               ekonomično z vidika državnega proračuna projekt vzpostavitve pravnoinformacijskega
               sistema tudi izpeljala. Pri tem so ji zagotovo v pomoč in vodilo tako evropske
               direktive, ki so povezane s tem področjem, in seveda tudi prakse držav članice EU.
               Poslanska skupina bo predlog zakona podprla in njegovo izvajanje tudi z zanimanjem
               spremljala.</p>
            </sp>
            <sp xml:id="SDZ4-Redna-09-2005-09-28.sp102">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine SDS, poslanec Dimitrij Kovačič.
               Ga ni. S tem smo končali s predstavitvijo stališč poslanskih skupin. Izvolite.</p>
            </sp>
            <sp xml:id="SDZ4-Redna-09-2005-09-28.sp103">

               <speaker>DIMITRIJ KOVAČIČ:</speaker>

               <p>Hvala lepa za besedo. Sem mislil, da sta še dva pred menoj, zato.</p>
               <p>V poslanski skupini Slovenske demokratske stranke podpiramo predlagani zakon o
               spremembah in dopolnitvah zakona o Uradnem listu Republike Slovenije. Njegova
               bistvena sprememba, ki je v tem, da uzakonja tudi Uradni list v elektronski obliki,
               in sicer brezplačno, je prav gotovo prispevek k večji dostopnosti Uradnega lista. S
               tem pa se tudi omogoča, da bodo zainteresirani državljani pa tudi drugi, ki v
               posameznih obdobjih živijo v naši državi, boljše informirani v veljavnem pravu na
               območju Republike Slovenije. Z uveljavitvijo obravnavanega zakona bo vzpostavljena
               tudi boljša podlaga za nadgradnjo elektronske oblike registra predpisov in posledično
               za bolj pregleden in hiter dostop do vseh prepisov. To bo omogoča pravno
               informacijski sistem Republike Slovenije, ki bo nudil informacijsko podporo celotnemu
               zakonodajnemu postopku od začetka priprave predpisa pa do njegove objave v Uradnem
               listu. Prav tako bo območen tudi dostop ne le do vseh veljavnih predpisov na območju
               Slovenije, pač pa bo omogočena tudi povezava na predpise EU.</p>
               <p>Poslanske Slovenske demokratske stranke pozdravljamo tudi ureditev, po kateri bodo
               določene objave, zlasti še objave javnih razpisov, objavljene le v elektronski
               obliki, saj s tem vsekakor poenostavljamo in racionaliziramo postopke, kar je prav
               gotovo trend, ki mu bo potrebno slediti tudi v prihodnje, zato bo naša poslanska
               skupina, kot rečeno, glasovala za predlagani zakon. Hvala lepa.</p>
            </sp>
            <sp xml:id="SDZ4-Redna-09-2005-09-28.sp104">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, ni možna razprava o
               členih, zato razpravo zaključujem in s tem tudi drugo obravnavo predloga zakona.
               Glasovanje o zakonu bomo v skladu z časovnim potekom seje zbora opravili danes v
               okviru glasovanj pol ure po končani 19. točki dnevnega reda oziroma najkasneje ob
               21.10 minut. S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O FINANCIRANJU OBČIN, SKRAJŠAN POSTOPEK</title>.
               Predlog zakona je v obravnavo zboru predložila vlada Republike Slovenijo. Besedo
               dajem predstavniku vlade za dodatno obrazložitev predloga zakona. Državni zbor pa bo
               do takrat prekinil sejo, ker bomo počakali na ministra, kot predsedujoči ocenjujem,
               da gre za tako pomembno materijo, da potrebujemo uvodnega predstavnika. Sejo
               prekinjam za 10 minut, kar pomeni, da nadaljujemo ob 12. uri in 50 minut.</p>
               <stage type="time">(Seja je bila prekinjena ob 12.41 uri in se je nadaljevala ob 12.50 uri.)</stage>
            </sp>
            <sp xml:id="SDZ4-Redna-09-2005-09-28.sp105">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in poslanci! Nadaljujemo prekinjeno 19. točko dnevnega reda.
               Besedo dajem predstavniku vlade za dodatno obrazložitev predloga zakona. Gospod
               minister, izvolite, prosim.</p>
            </sp>
            <sp xml:id="SDZ4-Redna-09-2005-09-28.sp106">

               <speaker>DR. IVAN ŽAGAR:</speaker>

               <p>Spoštovani poslanci <stage>(trenutno ni nobene poslanke)</stage>! Najprej se opravičujem za našo
               zamudo, vendar vi preveč ekspeditivno delate.</p>
               <p>V preteklem obdobju, še posebej v zadnjih letih, so se razmere na področju
               financiranja lokalnih skupnosti za veliko večino občin bistveno zaostrile. Država je
               namreč na lokalne skupnosti prenesla številne naloge, pri tem pa ni poskrbela za
               potrebne dodatne finančne vire. Tako se je za večino občin v veliki meri zmanjšala
               možnost izvajanja predvsem razvojnih nalog. Vlada je že predlagala nekatere rešitve,
               tudi z naklonjenostjo državnega zbora, kot je bil, na primer, dvig primerne porabe za
               10% v okviru rebalansa proračuna za leto 2005, s katerim izboljšujejo finančno
               pozicijo večine občin. S tem predlogom zakona o spremembah in dopolnitvah zakona o
               financiranju občin pa se ta pozicija še dodatno izboljšuje.</p>
               <p>Predlog zakona o spremembah in dopolnitvah zakona o financiranju občin vsebuje
               spremembe in dopolnitve, katerih cilj je, da se s povečanimi možnostmi dolgoročnega
               zadolževanja občin za točno določene namene financiranja investicij v lokalno javno
               infrastrukturo in dodatnim sofinanciranjem iz sredstev državnega proračuna pospeši
               uresničevanje občinskih razvojnih programov ter vzpostavi možnost za pospešeno
               črpanje evropskih sredstev. Dovolite mi, da vam predstavim najpomembnejše
               rešitve.</p>
               <p>Prvi del predlaganih sprememb in dopolnitev zakona se nanaša na zadolževanje občin,
               s tem da namen zakona ni reševanje financiranja občin z zadolževanjem, kar posebej
               poudarjam. Tako bo v bodoče občinam dovoljeno, da neugodno zadolževanje nadomestijo z
               ugodnejšim. S spremembami, ki se nanašajo na dovoljeni obseg zadolževanja, je povečan
               odstotek, ki določa možni skupni obseg zadolžitve občin z 10 na 20% osnove. Občine se
               bodo lahko zadolževale v večjem obsegu, če bodo sredstva iz zadolžitve namenjena za
               financiranje investicij na posebnih področjih, osnovnega šolstva, stanovanjske
               izgradnje, vodooskrbe in javne infrastrukture, za ravnanje z odpadno vodo ter za vse
               investicije, ki so sofinancirane iz sredstev Evropske unije. Za transparentnost
               zadolževanja je pomembna določba, s katero je določeno, da se v dovoljeni obseg
               zadolževanja vštevajo vse oblike pogodbenih razmerij.</p>
               <p>Drugi del predlaganih sprememb in dopolnitev zakona se nanaša na sofinanciranje
               nalog in investicij občin iz sredstev državnega proračuna. S spremembami zakona je
               omogočeno pospešeno izvajanje razvojnih politik na posameznih področjih ter
               strukturne in kohezijske politike. Spreminja se postopek za odobritev dodatnih
               sredstev iz državnega proračuna. Odpravlja se nepotrebno podvajanje postopkov v
               ministrstvih in natančno se razmejuje pristojnost področnih ministrstev ter
               ministrstva za finance.</p>
               <p>V skladu s predlaganim novim 26.a členom se v državnem proračunu vzpostavi nova
               posebna postavka, namenjena sofinanciranju občinskih investicij v okviru regionalnih
               razvojnih programov izvajanja strukturne kohezijske in predpristopne politike na
               lokalni ravni. Letna višina sredstev posebne postavke je odvisna od skupne primerne
               porabe občin in znaša 3% tega zneska.</p>
               <p>V skladu s predlaganim novim 26.b. členom bo občinam, ki na način, ki ga določa
               zakon o lokalni samoupravi, skupno opravljajo naloge občinske uprave, zagotovljena
               dodatna dotacija v višini 50% v preteklem letu realiziranih stroškov za ta namen iz
               sredstev državnega proračuna. Dodatna sredstva iz naslova predlaganega zakona so že
               načrtovana v predlogu proračuna za leto 2006. Zahvaljujem se vam za vašo pozornost in
               za podporo zakonu. Hvala lepa.</p>
            </sp>
            <sp xml:id="SDZ4-Redna-09-2005-09-28.sp107">

               <speaker>PODPRESEDNIK SAŠO PEČE:</speaker>

               <p>Hvala za uvodno obrazložitev. Proceduralno, izvolite. Prosim, če se lahko izklopite
               zaradi časa in še enkrat <gap n="..."/></p>
            </sp>
            <sp xml:id="SDZ4-Redna-09-2005-09-28.sp108">

               <speaker>MAG. MILAN M. CVIKL:</speaker>

               <p>Predsedujoči, hvala lepa za besedo. Moj proceduralni predlog je naslednji. Prosimo,
               da se zagotovi za normalno sejo državnega zbora to, da se sklep zainteresiranega
               delovnega telesa, komisije za nadzor proračuna in drugih javnih financ, ki je bil
               sprejet 5.9. v okviru, pardon 2.9. in se glasi, da komisija za nadzor proračuna in
               drugih javnih financ predlaga vladi Republike Slovenije, da državnemu zboru še pred
               obravnavo predloga zakona o spremembah in dopolnitvah zakona o financiranju občin v
               drugi obravnavi - predlagali smo, da na sejo matičnega delovnega telesa - predloži
               podatke o stanju dolga v občinah, pri čemer se naj posebej predstavijo razpoložljivi
               podatki o blagovnih kreditih, finančnem in operativnem lizingu. Ta sklep je bil
               sprejet z večino, pardon soglasno, v soglasju vseh prisotnih, tako poslancev pozicije
               in koalicije, in ob eksplicitnem strinjanju gospoda državnega sekretarja, da bo to
               dostavljeno. Danes poteka druga obravnava, po uvodni obrazložitvi vlade nismo slišali
               nobenega dodatnega pojasnila, kaj je s tem in predlagam, gospod predsedujoči, da se
               točka prekine, da se ta dokument dostavi, da bi na podlagi tega lahko razpravljali o
               vsebini zakona. V nasprotnem predsedujoči, pravzaprav razpravljamo o pomembnih
               elementih zakona, ne da bi prav vedeli, kaj pomeni povečanje obsega zadolževanja, kot
               ga predvideva zakon pri posameznih občinah. Tako bi lepo prosil, če v skladu s
               poslovniki in pa sklepi državnega zbora vlada naredi to, kar je sama rekla, da bo
               pred nadaljevanjem druge obravnave tega zakona. Hvala.</p>
            </sp>
            <sp xml:id="SDZ4-Redna-09-2005-09-28.sp109">

               <speaker>PODPRESEDNIK SAŠO PEČE:</speaker>

               <p>Hvala za vaš proceduralni predlog, glede na to, da tudi sam ocenjujem in verjamem, da
               vsi poslanke in poslanci ocenjujete, da obravnavamo izjemno pomembno materijo, torej
               zakon o financiranju občin, bom v skladu z mojimi pristojnostmi v osnovi sklical
               posvet z vodji poslanskih skupin, na katerega vabim ministra in pa državnega
               sekretarja. Predlagam, da pred tem posvetom skličemo oziroma poslušamo še
               predstavitev matičnega delovnega telesa, posvet pa se bo odvijal takoj zatem in torej
               pred predstavitvijo posameznih stališč poslanskih skupin. Se strinjate s tem? Potem
               smo dorekli načrt za to točko. Zato dajem besedo kolegu Pavletu Ruparju, ki nas bo
               seznanil s stališčem odbora za lokalno samoupravo in regionalni razvoj, kot matičnim
               delovnim telesom. Kolega Rupar, prosim.</p>
            </sp>
            <sp xml:id="SDZ4-Redna-09-2005-09-28.sp110">

               <speaker>PAVEL RUPAR:</speaker>

               <p>Hvala lepa, gospod predsedujoči. Kot predsednik odbora za lokalno samoupravo
               protestiram k takemu načinu dela in takim predlogom. Če je matičen odbor, potem ne
               vidim smisla, da pri točki, ki jo ta odbor pokriva, obravnavamo zahteve in želje
               drugega odbora. Ko bi, vsaj po mojem mnenju, bil na vrsti odbor za nadzor proračuna,
               potem bi v svojih točkah seveda lahko zahtevali, v tej točki pa, vsaj po mojem, gre
               preko pooblastil in tudi, če je proceduralno ne vidim in protestiram kot predsednik
               odbora za tak način dela, ker gre lahko za popolno zavajanje. V tej državi nihče nima
               teh podatkov, jih niti ne more imeti, ker gre za različne kredite. Tudi jaz osebno bi
               bil zelo vesel, če bi, recimo, končno enkrat videl zadolžitve mestnih občin, ki jih
               LDS še vedno obvlada, tudi zato, da argumente oziroma tiste napade, ki jih doživljam
               sam, enostavno odbijem, vendar pa je bilo mnenje že na lokalni<gap n="..."/></p>
            </sp>
            <sp xml:id="SDZ4-Redna-09-2005-09-28.sp111">

               <speaker>PODPREDSEDNIK SAŠO PEČE:</speaker>

               <p>Gospod Pavel Rupar, jaz vas v tem trenutku moram prekiniti, vi predstavljate
               poročilo odbora in ne vaše osebno stališče. Prosim, če nadaljujete s poročilom
               odbora.</p>
            </sp>
            <sp xml:id="SDZ4-Redna-09-2005-09-28.sp112">

               <speaker>PAVEL RUPAR:</speaker>

               <p>Predsedujoči, jaz govorim v imenu odbora in imam tudi to napisano, lahko pa seveda to
               izkoristim kot predstavnik oziroma predsednik tega odbora. Samo še toliko nadaljujem,
               da bi prosil zaradi avtonomnosti odbora, če odbor, ki ga seveda predstavljate oziroma
               katerega predsednik ste, ne vtika svojih interesov v odbor za lokalno samoupravo.</p>
               <p>Uvod k predlogu zakona o spremembah in dopolnitvah zakona o financiranju občin odbor
               za lokalno samoupravo in regionalni razvoj je kot matično delovno telo na 5. seji dne
               9. septembra obravnaval vladni predlog zakona o spremembah in dopolnitvah zakona o
               financiranju občin in se pri tem seznanil z mnenji, ki jo jih podali
               zakonodajno-pravna služba, župani različnih občin, obe združenji občin, komisija
               državnega zbora za nadzor proračuna in drugih javnih financ kot zainteresirano
               delovno telo ter državni svet Republike Slovenije. Odbor je v razpravi v posameznih
               členih v drugi obravnavi predloga zakona upošteval posamezna mnenja in večino pripomb
               zakonodajno- pravne službe. Odbor se je na tej podlagi opredeli do vloženih
               amandmajev in sprejel tudi svoje amandmaje.</p>
               <p>K amandmajem k 1. členu je predlagal črtanje dela določbe, ki je odpiral vprašanje,
               kako bo pristojni minister ugotavljal, da zadolžitev občin ogroža izpolnjevanje
               konvergenčnega programa oziroma določb paktov stabilnosti in rasti, kot tudi
               vprašanje, ali lahko zadolževanje posamezne občine sploh vpliva na izpolnjevanje
               konvergenčnega programa.</p>
               <p>Glede opozoril zakonodajno-pravne službe v zvezi z 2. členom, da je premalo jasno
               določen kriterij presoje glede načina ugotavljanja možnega obsega zadolževanja občin
               in odplačil glavnic in obresti v letih, za katere občina še nima sprejetega
               proračuna, je odbor v amandmaju upošteval, da mora biti osnova za ugotovitev, ali je
               zadolževanje v zakonskem okviru, utemeljena z objektivnimi podatki in ne s
               predvidevanji.</p>
               <p>Poleg tega je odbor podprl tudi predlog, da se občinam omogoči dodatno zadolževanje
               za investicije v stanovanjsko gradnjo in vodooskrbo, saj je glede slednje tudi za
               sredstva za odpadno vodo omogočen dodaten obseg zadolžitve.</p>
               <p>Odbor je sprejel tudi besedilo 3. člena v smislu pripombe zakonodajno-pravne službe.
               Ta člen določa, da ustanoviteljice določijo organ, ki odloča o izdaji soglasij k
               zadolževanju javnih podjetij in razdeljevanju teh obveznosti na druge občine
               solastnice javnih podjetij.</p>
               <p>Prav tako je jasneje oblikoval določbo 4. člena.</p>
               <p>V 5. členu je bila precizno oblikovana rešitev, kdaj lahko občina začne z
               investicijo, za katero je upravičena do dodatnih sredstev iz državnega proračuna.
               Črtal je tudi besedilo, ki daje ministru, pristojnemu za finance, pooblastilo za
               izdajo navodila stvarno pristojnim ministrom za pridobitev predhodnega soglasja.</p>
               <p>V razpravi je bila izražena tudi vrsta mnenj, povezanih z zahtevo po večji finančni
               avtonomiji občin in zagotovitvi dodatnih davčnih virov občinam za njihovo
               financiranje.</p>
               <p>Predlagam državnemu zboru, da predlog sprememb in dopolnitev zakona podpre. Hvala
               lepa.</p>
            </sp>
            <sp xml:id="SDZ4-Redna-09-2005-09-28.sp113">

               <speaker>PODPREDSEDNIK SAŠO PEČE:</speaker>

               <p>Hvala vam. V skladu s proceduralnim predlogom se bo čez pet minut začel posvet vodij
               poslanskih skupin v sobi 217. Prosim pa resornega ministra kot tudi predsednika
               odbora za lokalno samoupravo in regionalni razvoj ter zainteresiranega delovnega
               telesa, gospoda Cvikla, da se udeležijo posveta.</p>
               <p>Sejo bomo nadaljevali ob 13.30 uri. Hvala.</p>
               <stage type="time">(Seja je bila prekinjena ob 13.02 uri in se je nadaljevala ob 13.30 uri.)</stage>
            </sp>
            <sp xml:id="SDZ4-Redna-09-2005-09-28.sp114">

               <speaker>PODPREDSEDNIK DR. MARKO PAVLIHA:</speaker>

               <p>Kolegi, nadaljujemo prekinjeno sejo. Kot veste, je kolega podpredsednik Peče sejo
               prekinil, da bi razčistili glede proceduralnega predloga gospoda mag. Cvikla,
               predsednika komisije za nadzor proračuna in drugih javnih financ. Glede na dogovor na
               tem neformalnem posvetu bi prosil gospoda Cvikla, da ponovi svoj proceduralni
               predlog, o katerem bomo glasovali. Prosim, beseda je vaša.</p>
            </sp>
            <sp xml:id="SDZ4-Redna-09-2005-09-28.sp115">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Poslanke in poslanci! Predlagam, da pred
               nadaljevanjem razprave državni zbor odloči o naslednjem proceduralnem predlogu:
               Državni zbor poziva vlado Republike Slovenije, da državnemu zboru nemudoma, torej še
               pred nadaljevanjem obravnave predloga zakona o spremembah in dopolnitvah zakona o
               financiranju občin v drugi obravnavi, predloži podatke o stanju dolga v občinah, kot
               to veleva veljavna zakonodaja. Pika. To je proceduralni predlog. Dovolite, da ga
               pojasnim.</p>
               <p>Ministrstvo za finance in vlada Republike Slovenije s temi podatki razpolagata. Ti
               podatki so na voljo po slovenskih občinah, zelo natančni, že od leta 1995, v skladu z
               veljavno zakonodajo, tako kot je bilo to postopkovno opredeljeno v spremembi zakona o
               financiranju občin leta 1998. Ti podatki pravijo, da so v povprečju slovenske občine
               zadolžene za 1% bruto domačega proizvoda. Ker so pa vsi slovenski proračuni 5%
               državnega proračuna, imamo seveda situacijo, pri kateri je v nekaterih občinah to
               zadolževanje višje, kot to zakon sedaj opredeljuje, višje kot 10%, v drugih pa pod
               10%. V nekaterih občinah celo dosega 50 in več kot 50% prihodkov občin. To je tudi po
               mnenju komisije za nadzor proračuna in drugih javnih financ ter po mojem osebnem
               mnenju in mnenju poslanske skupine Liberalne demokracije tudi eden glavnih vzrokov,
               zakaj ta zakon sprejemamo. Da tudi glede na pripombe računskega sodišča, pod
               narekovaji, <q>"za nazaj legaliziramo previsoko zadolževanje vrste slovenskih občin"</q>,
               sSmo poslanci državnega zbora - sprejeli naj bi odločitev, da bomo zadolževanje občin
               povečali na 20%. Mislim, da je pomembno, da vemo in da slovenska javnost ob tem ve,
               koliko je posamezna občina zadolžena. Ker samo zadolževanje posamezne občine in
               povečevanje tega limita je pravzaprav odgovor, ki ga danes skupaj pri spremembah
               zakona o financiranju občin želimo doseči.</p>
               <p>Zato menim, da je ta proceduralni predlog več kot upravičen. Jaz obžalujem, da od
               2.9. do 28.9.2005 vlada ni uspela teh podatkov posredovati. Zato se poslužujemo
               zadnje možnosti, ki jo omogoča poslovnik, to je, da s proceduralnim predlogom tak
               sklep državni zbor izglasuje in to pridobimo. Če boste ta predlog zavrnili, potem
               seveda ne želite na transparenten način sprejemati sprememb zakona o financiranju
               občin. Prosim, gospod podpredsednik, to je proceduralni predlog. Hvala lepa.</p>
            </sp>
            <sp xml:id="SDZ4-Redna-09-2005-09-28.sp116">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. O proceduralnih predlogih ni obrazložitve glasu in ni razprave.
               <stage>/Oglašanje iz ozadja./</stage> Najprej bomo zaključili<gap n="..."/> <stage>/Oglašanje iz ozadja./</stage> Ne, zdaj
               bomo odločali o tem. Za posvetovanje je bilo dovolj časa. Odločamo o tem
               proceduralnem predlogu, ne o vsebini. Dobro, koliko želite premora?</p>
            </sp>
            <sp xml:id="SDZ4-Redna-09-2005-09-28.sp117">

               <speaker>CVETKA ZALOKAR ORAŽEM:</speaker>

               <p>Pred glasovanjem o tem proceduralnem predlogu želi naša poslanska skupina 45 minut
               odmora, v skladu s poslovnikom.</p>
            </sp>
            <sp xml:id="SDZ4-Redna-09-2005-09-28.sp118">

               <speaker>PODPREDSEDNIK DR. MARKO PAVLIHA:</speaker>

               <p>Dobro. Nimam druge izbire, kot da sejo prekinem za 45 minut. Nadaljevali bomo ob
               14.20 uri.</p>
               <stage type="time">(Seja je bila prekinjena ob 13.35 uri in se je nadaljevala ob 14.20 uri.)</stage>
            </sp>
            <sp xml:id="SDZ4-Redna-09-2005-09-28.sp119">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice in kolegi, v skladu z našo odločitvijo, da sejo prekinemo za 45
               minut, nadaljujemo. Ura je 14.20. Dovolite mi, da na začetku vseeno pojasnim
               navidezni zaplet glede proceduralnega vprašanja in kasnejše zahteve za prekinitev.
               Gospe poslanki Zalokar Oražem, od začetka zato nisem dal besede, ker se je oglasila k
               proceduralnemu predlogu. In običaj je, da se prvo odloča o enem, prvem proceduralnem,
               potem pa o drugem. Ampak izkazalo se je, da ni šlo za proceduralni predlog, ampak za
               zahtevo v skladu z drugim odstavkom 73. člena, na podlagi katerega ima vsak vodja,
               ponavljam, vodja poslanske skupine pravico zahtevati prekinitev za posvet pred
               glasovanjem. In domnevam, da je imela gospa Cveta Zalokar Oražem pooblastilo s strani
               vodje Liberalne demokracije Slovenije.</p>
               <p>Zdaj bi pa predlagal, gospa Zalokar Oražem, če seveda poveste oziroma obrazložite
               vašo zahtevo. Hvala lepa.</p>
            </sp>
            <sp xml:id="SDZ4-Redna-09-2005-09-28.sp120">

               <speaker>CVETKA ZALOKAR ORAŽEM:</speaker>

               <p>Hvala lepa. Jaz upam, da ni zadreg, jaz sem imela pooblastilo svoje poslanske
               skupine, zato da v imenu poslanske skupine zahtevam pavzo, ki je bila nujna v zvezi s
               to odločitvijo. Mi smo se odločili, da sklep, ki ga je predlagal kolega Cvikl,
               podpremo, kajti menimo, da je čas, ko sprejemamo spremembe zakona o financiranju
               občin in s katerim bistveno povečujemo višino zadolževanja občin, nujen, da
               pravzaprav ob tem naredimo tudi neko bilanco, koliko so občine v resnici zadolžene.
               Na to je komisija, ki jo gospod Cvikl vodi, opozorila že 2. septembra. In naša ocena
               je, da je imelo ministrstvo za finance dovolj časa, da od 2. septembra do danes
               pripravi takšno bilanco. Ne nazadnje vsi vemo, da vsaj kar se tiče zakonitega
               zadolževanja, to ni nikakršen problem. Občine redno pošiljajo na ministrstvo za
               finance poročila o svoji zadolženosti oziroma o svojem finančnem stanju. V tem vidimo
               ponovno ignoranco predstavnikov vlade, konkretno ministrstva za finance, ki s takimi
               podatki ne želi priti pred najvišji zakonodajni organ v trenutku, ko ta sprejema
               izjemno zahtevno odločitev, za katero potrebuje določene podatke, ki so v tem primeru
               nujni. Zato se nam zdi neprimerno in menimo, da bi bilo smiselno počakati na te
               podatke, da se to da pripraviti celo zelo hitro, če se želi. Seveda pa obstaja in je
               odprt še vedno problem nezakonitih oblik zadolževanja, na katere nas številni organi
               opozarjajo, računsko sodišče je odkrilo veliko primerov. In tudi procent, ki je bil
               dan kot številka o zadolženosti slovenskih občin, govori, da je ta procent višji, kot
               bi ga dopuščala povprečna zadolžitev. Seveda vemo, da podatkov o nezakonitih oblikah
               zadolževanja ni moč pridobiti. Želimo si podatke o zakonitih oblikah zadolževanja.
               Seveda pa glede na to, kaj se je dogajalo, absolutno menimo, da ta zakon ne more biti
               tisti, ki bo nezakonito ravnanje v preteklosti pokril na ta način, da bo te stvari
               pravzaprav uzakonil in jih za nazaj legaliziral. Ob tem, da ne vemo, kakšne so te
               številke, zadolževanje pa, ki ga mi pozdravljamo, da občine dobivajo to možnost, ni
               edini način in ne more biti edini način finančne pomoči občinam.</p>
            </sp>
            <sp xml:id="SDZ4-Redna-09-2005-09-28.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Proceduralni predlog je bil že prej obrazložen, tu dodatnih obrazložitev
               in razprave ni, gospod Sok. Proceduralno pa lahko. Prosim lepo, povejte. <stage>/Oglašanje
               iz ozadja./</stage></p>
               <p>Pri proceduralnih oziroma postopkovnih vprašanjih ni obrazložitve glasu. Zato ne bom
               ponavljal predloga, ki je bil že prej izčrpno predstavljen.</p>
               <p>Glasujemo. Navzočih je 67 poslank in poslancev. Za proceduralni predlog mag. Cvikla
               je glasovalo 23, proti 43.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Ugotavljam, da proceduralni predlog ni izglasovan.</p>
               <p>Nadaljujemo s to točko dnevnega reda. Govorimo o predlogu zakona o spremembah in
               dopolnitvah zakona o financiranju občin in nadaljujemo s predstavitvijo stališč
               poslanskih skupin. Vabim gospoda poslanca Mihaela Prevca, da predstavi stališče
               Slovenske ljudske stranke.</p>
            </sp>
            <sp xml:id="SDZ4-Redna-09-2005-09-28.sp122">

               <speaker>MIHAEL PREVC:</speaker>

               <p>Hvala za besedo, predsedujoči. Spoštovani minister, spoštovane kolegice in kolegi!
               Znano je, da so se slovenske občine v zadnjih letih znašle v zelo nezavidljivem
               položaju. Država je občinam nalagala samo nove in nove zakonske obveznosti, ki pa
               niso bile finančno pokrite. Ni težko izračunati, da so s takim mačehovskim odnosom
               države do občin le-te izgubile najmanj 30% denarja za prepotrebne investicije,
               predvsem na področju komunalne infrastrukture. Nekatere občine so bile prisiljene v
               protizakonito zadolževanje in so se reševale s pretirano prodajo občinskega
               premoženja. Zato smo župani prek obeh združenj, tako ZOS kot SOS, že vseskozi
               opozarjali na nujne spremembe na področju financiranja občin, ki se jim morajo
               zagotoviti potrebna finančna sredstva za krepitev statusa, za dvig primerne porabe,
               za razvojne projekte ter za izgradnjo cestne in druge infrastrukture. Župani
               slovenskih občin z veseljem ugotavljamo, da smo z novo vlado v ministru dr. Ivanu
               Žagarju, ki je pristojen za lokalno samoupravo in regionalno politiko na strani
               države končno dobili sogovornika, ki razume potrebe in težave slovenskih občin. Prvi
               korak v tej smeri je bil rebalans proračuna za leto 2005, ki je v primerno porabo
               občin vključil 10% dodatnih finančnih sredstev. Drugi korak za izboljšanje finančnega
               položaja občin pa bo sprejem predloga zakona o spremembah in dopolnitvah zakona o
               financiranju občin. Predlog zakona vsebuje nujne spremembe in dopolnitve zakona o
               financiranju občin, s katerimi so odpravljene nerazumne omejitve zadolževanja občin,
               ki pomenijo oviro za uresničevanje njihovih razvojnih programov, učinkovitejše
               zagotavljanje občinskih nalog v okviru regionalnih razvojnih programov ter za
               pospešeno črpanje evropskih sredstev. Gre za povečan dovoljen obseg zadolževanja
               občin, kar pa ne bo ogrozilo vstopa Slovenije v monetarno unijo, saj je sistem
               zadolževanja, ki ga predlaga zakon, transparenten in povečuje in <gap n="..."/></p>
            </sp>
            <sp xml:id="SDZ4-Redna-09-2005-09-28.sp123">

               <speaker>PODPREDSEDNIK DR. MARKO PAVLIHA:</speaker>

               <p> Prosim za malo posluha in miru.</p>
            </sp>
            <sp xml:id="SDZ4-Redna-09-2005-09-28.sp124">

               <speaker>MIHAEL PREVC:</speaker>

               <p> <gap n="..."/> predvsem povečuje preglednost zadolževanja občin. Predlog zakona zagotavlja
               občinam dodatna sredstva za pomoč na področju regionalnih spodbud in za črpanje
               evropskih sredstev. Predlog zakona spodbuja tudi občine k povezovanju v skupne
               občinske uprave, saj bi to prispevalo k racionalizaciji stroškov nujnih zaposlitev
               strokovnega kadra. O predlogu zakona pa predlagatelj opozarja, da zgolj s spremembami
               in dopolnitvami zakona ni možno rešiti celotne problematike in nakopičenih problemov
               iz preteklih let na tem področju in da bo k reševanju teh problemov treba pristopiti
               celovito, s sistemskim zakonom o financiranju, ki ga vlada po besedah ministra dr.
               Žagarja že pripravlja. Verjamem, da je celovita prenova zakona v tem trenutku
               neizvedljiva, saj terja obsežne strokovne priprave. Zato pa je potrebno z manjšimi
               spremembami in dopolnitvami zakona urediti predvsem tiste omejitve finančne
               avtonomije občin, ki bodo vsaj kratkoročno omogočile učinkovitejše zagotavljanje
               občinskih nalog. To pa predlog zakona, ki ga imamo danes na mizi, vsekakor omogoča,
               zato ga bomo poslanci Slovenske ljudske stranke tudi podrli. Hvala lepa.</p>
            </sp>
            <sp xml:id="SDZ4-Redna-09-2005-09-28.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno prosim za malce več miru v dvorani in k besedi vabim gospoda
               Bogdana Baroviča, da predstavi stališče Slovenske nacionalne stranke.</p>
            </sp>
            <sp xml:id="SDZ4-Redna-09-2005-09-28.sp126">

               <speaker>BOGDAN BAROVIČ:</speaker>

               <p>Hvala lepa gospod podpredsednik. Gospod minister, spoštovani predstavniki vlade,
               seveda najprej pa kolegice in kolegi v državnem zboru! Če drži, da zakon o spremembah
               in dopolnitvah zakona o financiranju občin, obstoječi, ni v skladu z evropsko listino
               o lokalni samoupravi, je potrebno ta zakon uskladiti. Ne nazadnje se je 90% Slovencev
               odločilo, da gremo v Evropo. To je že en razlog, ki govori v prid spremembam zakona,
               če te posegajo v to področje.</p>
               <p>In drugič. Ne vem, zakaj ni bilo v tem zakonu ali pa na obrazložitvi veliko bolj
               poudarjeno - to velja, spoštovani gospod minister, pa tudi vam, vašim službam,
               kritika - saj vsi vemo, če gremo sedajle pogledati bilanco, koliko milijard tolarjev
               nismo izkoristili iz evropskih strukturnih kohezijskih skladov, pa bi jih lahko. In
               sedaj jih hitimo, lovimo vlak in je dejstvo, da tudi na tak način, torej z bistveno
               spremembo, možnostjo zadolževanja na 20% realiziranih prihodkov občinskega proračuna
               v letu s strani občin lovimo tista občinska sredstva, s katerimi bomo morali sami
               sofinancirati investicije, ki bodo financirane s strani Evrope. To bi lahko bolj
               poudarili in bi mogoče na ta zakon gledali nekateri ali pa vsi drugače.</p>
               <p>Ne vem, kaj je slabega v tem zakonu, da omogoča reprogramiranje dolgov. Dejansko
               tiste občine, ki so zadolžene, so bile zadolžene pod določenimi pogoji. Veste, da je
               cena denarja bila pred leti zelo velika ali drugače rečeno, obresti so bile
               gromozanske. In ta zakon daje možnost, da tisti dolg, ki ga nekatere občine imajo,
               reprogramirajo z dolgom iz druge banke, iz druge institucije, legalno seveda, ki daje
               dosti ugodnejšo ceno denarja. Tudi to ni nič slabega v tem zakonu. V tem zakonu je
               mogoče vredno razmisleka in se spraševati, ali bo držalo, da lahko pristojni
               minister, minister za finance, na kakršenkoli način blokira zadolževanje občin. To
               seveda ne bi bilo pošteno, to pa tudi mi priznajmo. Da bi rekel, da sedaj pa ne
               dovoli zadolževanja nekih občin samo zato, da ne bomo mogli zaradi tega uvesti evra,
               primer. To je slaba stran. Seveda je vprašanje tudi oblikovanja in zahtevnosti po
               lastnih prihodkih občin. Tudi tukaj so pomisleki, ali bi lahko skozi ta zakon na
               kakšen drug način uredili tako, da bi vsi davki, predvsem dohodnine, ki jih občina
               pobere, lahko bili izkoriščeni v celoti, neposredno, in to takoj, ne pa na način, kot
               ga poznamo. Skratka, ta zakon ima dobre strani pa tudi nekaj slabih.</p>
               <p>Glede na to, da se usklajuje z 9. členom evropske listine, kajti v Slovenski
               nacionalni stranki, kjer smo bili edini evroskeptiki, pravimo, če smo se že
               pridružili po volji ljudstva klubu, bomo spoštovali pravila tega kluba. Če bo možnost
               zadolževanja občin na 20% realiziranih prihodkov, pomagala občinam pri koriščanju
               evropskih sredstev, super. Upam tudi, da ne bo pomenilo 20% zadolževanje, torej 10%
               več, kot je bilo do sedaj omogočeno, da ne bo to pomenilo, da bomo mi morali
               kreditirati državo, glede na način financiranja občin. To iskreno upam in to sedaj
               jasno v imenu Slovenske nacionalne stranke povem, kajti močno se bomo oglasili, če bi
               se to kdaj zgodilo. Upam, da temu ne bo tako.</p>
               <p>V Slovenski nacionalni stranki predlogu zakona o spremembah in dopolnitvah zakona o
               financiranju občin zaradi veliko koristnih dejstev, ki jih vidimo, ne bomo
               nasprotovali. Ni pa prav za konec, govorim v imenu Slovenske nacionalne stranke, da
               se tu prepiramo, kaj je bilo in kaj ni bilo zakonito, kako so se občine zakonito ali
               nezakonito zadolževale. Sram me je, da nekdo reče, da je bila občina nezakonito
               zadolžena. Zakaj? Ker potem moramo narediti en novi zakon o nadzoru tistih služb, ki
               nadzirajo finančno<gap n="..."/></p>
            </sp>
            <sp xml:id="SDZ4-Redna-09-2005-09-28.sp127">

               <speaker>PODPREDSEDNIK DR. MARKO PAVLIHA:</speaker>

               <p>Gospod Barovič, čas je potekel. Hvala lepa. K besedi vabim gospoda Vilija Rezmana, da
               predstavi stališče Demokratične stranke upokojencev Slovenije.</p>
            </sp>
            <sp xml:id="SDZ4-Redna-09-2005-09-28.sp128">

               <speaker>VILI REZMAN:</speaker>

               <p>Hvala za besedo. Sedaj po dolgi in po moji sodbi nepotrebni pavzi bomo nadaljevali z
               napovedano dolgo razpravo. 6 ur je napovedanih, kar pravzaprav nič ni slabega, če
               imamo v mislih, da gre za res pomembne stvari, vsaj kar občin zadeva, in če imamo v
               mislih, da bomo soočili resnične in modre argumente.</p>
               <p>Mi tudi v poslanski skupini DeSUS nismo najbolj zadovoljni, da niso bili posredovani
               podatki, ki jih je komisija za nadzor proračuna želela, pa vendar sodimo, da to ni
               razlog, da ne bi strokovno in utemeljeno razpravljali, kajti pomemben za nas je
               kumulativni dolg vseh občin. Ta je po podatkih, ki so nam bili posredovani, manj kot
               1% družbenega bruto produkta. Torej nismo brez vseh podatkov. Temeljni podatek imamo.</p>
               <p>Radi bi pa opozorili v naši poslanski skupini še na nekaj, in sicer na predlog
               amandmaja k 2. členu, ki bo amandmiran s spremembo amandmaja. Če samo v grobem
               napovem, v tem predlogu amandmaja koalicije je zapisano, da gre za predvidene
               prihodke, torej za možnost zadolževanja za predvidene prihodke, pa bi moralo pisati
               za realizirane v preteklem obdobju. To je tudi v duhu siceršnje ambicije zakona, da
               se torej dela z realnimi podatki, s preverljivimi podatki in ne z napovedmi.</p>
               <p>Sicer pa ocenjujemo, da gre za rešitev, ki nima tistega, kar bi morala imeti. Nima
               vseh sistemskih, nujno potrebnih dimenzij, da bi se občine v resnici finančno
               sanirale. Ampak ta zakon najbrž tudi nima tega namena. Ker nima tega celovitega
               namena, bomo zakon tudi podprli. Če bi rekli nekoliko hudomušno, gre pravzaprav za
               zakon o zadolževanju občin, pa bi v podnaslovu morda lahko napisali še, da gre
               pravzaprav za zadolževanje za razvoj v občinah. Zato sodimo, da ga je treba podpreti.
               Kljub temu, da je pravzaprav blažilen za negativne posledice iz obdobja, ko smo v
               občinah resnično dobivali naloge, ki nam niso šle, in z njimi finančne obveznosti,
               torej kljub temu, da je neke vrste paliativ, ga bomo podprli.</p>
               <p>Morda je glavna slabost tega zakona - na to kaže vendarle opozoriti - v tem, da
               vzroki za sedanje stanje z zakonom niso odpravljeni. Vzroki so v mnogočem tudi v
               nekih drugih področnih zakonih, ki doletijo občine pri opravljanju njihovih nalog, ki
               jim jih zakonodaja nalaga. Zgodilo se bo, žal, da če ne bomo hitro dobili sistemske
               zakonodaje in sprememb na drugih področjih, bodo ti vzroki generirali podobne
               posledice, kot smo jim priče sedaj. Zakon pa je potreben, ker je finančno stanje v
               večini občin res slabše, kot bi bilo želeti, zato ker občine večinoma niso sposobne
               črpati za razvoj namenjenih sredstev, in tudi zato, ker daje možnost za zmanjševanje
               regionalnih razlik.</p>
               <p>Radi bi opozorili še na eno hibo zadolževanja. Namreč na to, da zadolževanje na
               kratek rok sicer res lahko reši kakšen problem, vendar problem z odlogom. Ta problem
               se potem z odplačevanjem, torej z nekim časovnim obdobjem vrne na izhodiščno točko.
               Imamo pa neke čudne razvojne amplitude, ko bomo v nekem letu najeli velike kredite in
               v naslednjih letih to samo še odplačevali. Hiba tega je neke vrste plimovanje in jaz
               upam, da to ni politično plimovanje vezano na lokalne ali državnozborske volitve.</p>
               <p>Mi bomo, kot smo rekli, podprli ta zakon, podprli bomo pa tudi amandma, ki bo vložen
               za spremembo 2. člena, ki bo popravljal, domnevam, da, zgolj tiskarsko napako v
               predloženem amandmaju.</p>
            </sp>
            <sp xml:id="SDZ4-Redna-09-2005-09-28.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Maria Pozsonec v imenu madžarske narodne skupnosti.</p>
            </sp>
            <sp xml:id="SDZ4-Redna-09-2005-09-28.sp130">

               <speaker>MARIA POZSONEC:</speaker>

               <p>Lep pozdrav vsem prisotnim. Področje financiranja občin je nujno potrebno prenove,
               kajti na tem področju je res mnogo problemov. Občine iz leta in v leto dobivajo
               dodatne naloge, za katere pa nimajo zagotovljenih finančnih sredstev. Glede
               financiranja bi bilo potrebno upoštevati več kriterijev: število prebivalcev,
               velikost občine, dolžino občinskih cest, oddaljenost od upravne enote. Občine, v
               katerih obstajajo veliki gospodarski problemi, dajejo ogromno denarja za socialo, na
               primer dodatek k prispevku staršev za vrtec, šolsko prehrano, prevoze otrok.</p>
               <p>Jaz upam, da bo novo besedilo tega zakona bolj prijazno do občin in da bodo nekateri
               problemi rešeni že s tem zakonom. Hvala.</p>
            </sp>
            <sp xml:id="SDZ4-Redna-09-2005-09-28.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Pavleta Ruparja, da predstavi stališče Slovenske
               demokratske stranke.</p>
            </sp>
            <sp xml:id="SDZ4-Redna-09-2005-09-28.sp132">

               <speaker>PAVEL RUPAR:</speaker>

               <p>Gospod predsedujoči, kolegice in kolegi! V Slovenski demokratski stranki bomo predlog
               zakona vsekakor potrdili in že takoj na začetku naj povem, da je napačno mnenje,
               napačne razlage, da je ta zakon vlada predlagala, mi pa da naj bi ga sprejeli zato,
               da bi legalizirali dolgove, ki so bili v občinah najeti izven okvira zakona. To
               odločno zavračamo, težko je sicer govoriti o legalnih kreditih, če so bili to krediti
               najeti za investicije, bolje je govoriti o iznajdljivosti posameznih občin, kako
               izpolnjevati nenehno povečane zadolžitve, ki jih je v preteklosti vlada in pa
               posamezna ministrstva nalagala na občine. Torej se moramo zelo, zelo zavedati, da je
               večina socialnih problemov, predvsem ministrstvo za delo, družino in socialne zadeve,
               pod ministrom Dimovskim, je nenehno pošiljalo preko tega parlamenta tedanje koalicije
               v občine dodatne zadolžitve ravno s tega področja. Naj omenim, da občine skrbijo tako
               za vrtce, najhujša zadeva, ki se je pa morala v Sloveniji zgoditi občinam, je pa bila
               sprejeta na področju šolstva - devetletke. Takrat so prišli novi kriteriji za
               prostore, občine pa so bile kot ustanoviteljice teh zavodov zadolžene v sorazmernem
               deležu z državo, da poskrbijo za gradnjo in izvajanje teh objektov oziroma tega
               programa. To je občine sililo v iznajdljivost bolj, na mestu je ta beseda, kot pa
               nelegalno zadolževanje. Prepričan sem, da je bilo povsem upravičeno, da tem zahtevam
               zadostimo, da so občine posegale v takšne institucije. Še enkrat naj poudarim, da
               zakon ni namenjen, da legalizira tisto, kar je bilo v iznajdljivosti prepuščeno
               občinam. Gre predvsem za to, da ta zakon omogoča dodatno in povečano zadolževanje za
               prihodnost, torej za tiste projekte, ki jih občine in tudi država načrtujejo v
               sodelovanju s financami, ki prihajajo iz Evropske unije, torej na raznih strukturnih,
               kohezijskih in drugih skladih. V tem primeru občine morajo zagotoviti denar, za
               začetek pa vsaj za delno izvedbo projektov, refundirano iz Evropske unije pa v večini
               dobijo tisti denar, ki ga vložijo v takšne projekte, ki so bili na naših ministrstvih
               in v Bruslju tudi potrjeni. Kje pa naj bi dobile občine denar, če pa v tekočem letu
               ne morejo ugotoviti, kako bo odločil Bruselj oziroma vlada, pa je seveda možnost v
               zakonu, to pa je, da se dodatno zadolžijo. Kriteriji za to so v tem zakonu popolnoma
               jasni. Sam moram še enkrat poudariti, nobena občina v Sloveniji kolikor jih poznam,
               se ni zadolževala v preteklosti zaradi svoje, bom rekel, ambiciozne volje ali zaradi
               sebe, zaradi župana ali zaradi občinskega sveta, ampak predvsem zato, da so lahko
               izpolnile zahteve, ki so jih dobile iz državnega oziroma vladnega nivoja. Rad bi
               opozoril še, da se je v preteklosti nakopičilo veliko, veliko problemov tudi želja po
               dodatnih virih, ki naj bi jih občine imele kot vir financiranja, vendar se tega
               večina občin izogiba tudi za voljo standardov prebivalcev.</p>
               <p>Osebno pa seveda tudi v imenu poslanske skupine SDS lahko napovem, da se nam zdi
               rešitev pri povečanju zadolževanja pri tem predlogu zakona daleč bolj sprejemljiva,
               kot pa je dodatno financiranje. Seveda pa tudi odobravamo, nekako sprejemamo, da bi
               ti dolgovi ne bili zgolj za obdobje enega mandata, ker gre za dobrine, ki jih s
               projekti EU financiramo, ki so namenjene tudi generacijam v prihodnosti. In če del
               tega poplačujemo s krediti na podlagi tega zakona je naša ocena, da je to korektno in
               da ni nič narobe.</p>
               <p>Še enkrat povem, da bomo v Slovenski demokratski stranki zakon podprli. Hvala lepa.
           </p>
            </sp>
            <sp xml:id="SDZ4-Redna-09-2005-09-28.sp133">

               <speaker>PODPREDSEDNIK DR. MARKO PAVLIHA:</speaker>

               <p>Besedo ima gospa poslanka Cvetka Zalokar Oražem, da predstavi stališče poslanskega
               kluba Liberalne demokracije Slovenije.</p>
            </sp>
            <sp xml:id="SDZ4-Redna-09-2005-09-28.sp134">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani gospod minister s sodelavci! Kolegi in kolegice!
               Spremembe zakona o financiranju občin so bile ene najbolj težko pričakovanih, saj je
               veljavni zakon poln neprimeranih rešitev, ki nimajo več nikakršne zveze z realnostjo
               in predvsem težkim finančnim položajem, v katerih so občine že nekaj časa. Predvsem
               je jasno, da občine, in to prav vse, tudi tiste, ki se samofinancirajo, nimajo
               zadostnih sredstev za razvoj in nujno sofinanciranje projektov na razpisih evropskih
               strukturnih in kohezijskih skladov. Toda, žal, spremembe, ki jih je pripravila vlada,
               le delno razrešujejo probleme. Spremembe zakona bodo občinam dovoljevale bistveno
               večje zadolževanje tako v smislu njegove višine kot tudi prezapletenosti postopka,
               kar v Liberalni demokraciji Sloveniji podpiramo, a ob tem opozarjamo, da je to zgolj
               kratkoročna rešitev, ki bo morda delovala leto ali dve, predvsem do naslednjih
               volitev, ne bo pa bistveno povečala finančnih zmožnosti občin, saj bo denar nekoč
               treba vrniti. Dolgoročno pa je absolutno nujno treba najti še druge primerne davčne
               vire za delovanje občin in večini zagotoviti finančno samostojnost. Občine se bodo po
               novem lahko zadolžile do 20% realiziranih prihodkov proračuna, kar je še enkrat več
               kot doslej, poleg tega pa lahko še za dodatne 3% za nekatere selektivne investicije,
               pri čemer podpiramo amandma, da se to omogoči tudi za investicije na področju
               ravnanja z odpadki oziroma na celotni javni komunalni infrastrukturi, saj se nam zdi
               nerazumljivo, da se prav to izjemno problematično področje izloča. Prav tako v LDS
               predlagamo, da se občinam, ki že imajo odobrene investicije iz skladov Evropske
               unije, omogoči zadolžitev v višini odobrenih sredstev za obdobje, ko teh sredstev
               občina še ne prejema in jih nima in gre za nekakšno premostitveno zadolževanje.</p>
               <p>Občine so doslej večkrat opozarjale tudi na zapleten in zbirokratiziran postopek
               pridobivanja soglasja ob zadolžitvi na ministrstvu za finance. Ta se s spremembami
               poenostavlja in poteka znotraj ministrstev samih, kar je na prvi pogled morda
               poenostavitev in olajšanje za občine. Po drugi strani pa se občine bojimo, da bo to
               lahko pomenilo še daljši postopek in tudi nepravično selektivnost. Nenavadno je tudi,
               da ob tako zapletenem postopku ministrstvo za finance ne razpolaga in nam ne postreže
               z natančnim podatkom o trenutni zadolženosti občin in da smo iz poročil računskega
               sodišča vendarle seznanjeni, da so mnoge občine zadolžene nezakonito in prek
               dovoljenih meja. Da ne bo skrivnost, mi imamo določene podatke, za katere pa ne vemo,
               če so verodostojni, kajti niso pridobljeni z določenimi žigi in podpisi. Vendar po
               naših podatkih je v Sloveniji kar 40 občin, ki so zadolžene prek zakonske mere v tem
               trenutku, ki niso upoštevale zakonskih limitov, ki so kršile zakonodajo, in med njimi
               so celo občine, ki so zadolžene prek 100% glede na občinske proračune. To stanje je
               zaskrbljujoče in nikjer nimamo zagotovila, da bo ta višja zadolženost meja, prek
               katere spet posamezniki ne bodo posegali.</p>
               <p>Z zakonom so občinam zagotovljena tudi dodatna sredstva za sofinanciranje
               regionalnih razvojnih programov, in sicer v višini 3% skupne primerne porabe občin,
               kar pomeni več kot 5 milijard dodatnih sredstev. Hvalevredno! Pri tem pa se v LDS ne
               strinjamo, da se bodo tako velika sredstva 5 milijard tolarjev delila na osnovi
               kriterijev in meril, ki jih bo šele kasneje določil minister za lokalno samoupravo,
               kasneje bosta določena tudi način in postopek odobritve teh sredstev. Takšna rešitev
               ni transparentna, bojimo pa se tudi prilagajanja meril in kriterijev politično
               pravilno naravnanim občinam. Ta sredstva so za občine nujna, prepotrebna, zato ne bi
               smelo biti nikakršnega dvoma glede njihove delitve. Deljena bi morala biti skrajno
               enakopravno in brez vpliva politike, kar pa na takšen način ni zagotovljeno.
               Ponavljam, gre za 5 milijard tolarjev, pri čemer mislim, da s takšnimi sredstvi ne
               razpolaga nihče, da se jih lahko mimo proračunsko dodeljenih pravil in kriterijev
               deli kar tako.</p>
            </sp>
            <sp xml:id="SDZ4-Redna-09-2005-09-28.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Bojan Kontič, da predstavi stališče poslanske skupine
               Socialnih demokratov.</p>
            </sp>
            <sp xml:id="SDZ4-Redna-09-2005-09-28.sp136">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavcem, kolegice
               in kolegi! Tudi v poslanski skupini Socialnih demokratov obžalujemo, da nismo
               pridobili vse do danes pregleda zadolženosti posameznih lokalnih skupnosti in da
               državni zbor ni sprejel predlaganega sklepa, da to dejansko tudi pridobimo pred
               obravnavo tega zelo pomembnega zakona. Analiza stanja na področju financiranja občin
               kar sama po sebi zahteva temeljite spremembe v smeri zagotovitve finančne avtonomije
               lokalnih skupnosti. S to ugotovitvijo ne trdimo, da je predlog sprememb zakona, ki ga
               sprejemamo danes, nepomemben in da tega področja, področja zadolževanja ni potrebno
               urediti. Toda to je le del vsebine, ki bi morala biti zajeta v sistemskem urejanju
               financiranja občin. Pri tem ne gre spregledati ugotovitve komisije državnega zbora za
               nadzor proračuna in drugih javnih financ, ki pravi, da bo izvajanje tega zakona
               pomenilo dodatno povečanje zadolževanja občin oziroma legalizacijo nezakonitega
               zadolževanja, ki je bilo izvedeno v preteklosti. Pomembno opozorilo, ki ga ne gre
               prezreti. Podatek, da se v Sloveniji samofinancira le nekaj več kot 10% občin, je
               zaskrbljujoč in je vsekakor posledica neustreznih rešitev v obstoječi zakonodaji.
               Hkrati pa ponovno opozarja na nepravilnosti, ki smo jih v državnem zboru počeli, ko
               smo v postopku ustanavljanja novih občin le te ustanavljali mimo kriterijev, ki smo
               jih pred tem uzakonili. Zakonodaja, ki spodbuja tudi zaradi enostavnih matematičnih
               izračunov nadaljnje drobljene sedanjih občin, vsekakor ni dobra. Nova sistemska
               ureditev financiranja občin mora vsekakor temeljiti na spodbudi za povezovanje občin
               v avtonomne, finančno neodvisne lokalne skupnosti, ki morajo imeti avtonomne vire
               financiranja, ki jih država s svojimi vsakokratnimi posegi ne more ogroziti. Poleg
               teritorialne funkcionalne, organizacijske in pravne prvine lokalne samouprave je ena
               izmed najpomembnejših tudi ali predvsem tako imenovana materialno finančna prvina, ki
               zajema lastna materialna in finančna sredstva. Za uspešen nadaljnji razvoj lokalne
               samouprave je torej nujno zagotoviti zadostnost finančnih virov in hkrati finančno
               avtonomijo lokalnim skupnostim. Pri tem je nujno poudariti, da morajo biti zakonska
               pooblastila za opravljanje določenih nalog podkrepljena s finančnimi viri za njihovo
               uresničevanje. To še posebej velja za naloge, ki jih z zakonom prenesemo v izvajanje
               občinam. In ko govorimo o lokalni samoupravi, vsekakor ne moremo omejevati svobode
               lokalnim skupnostim pri določanju prednosti porabe. V nasprotnem primeru le-te
               postajajo center za razporeditev sredstev, katerih namen je v naprej določen.</p>
               <p>Matično delovno telo je v dopolnjenem predlog zakona vgradilo nekaj sprememb, na
               katere smo opozarjali v poslanski skupini Socialnih demokratov. V 1. členu je črtano
               določilo, ki je ministru za finance omogočalo presojo o škodljivosti prevzemanja
               zadolževanja občin glede konvergenčnega programa. To določilo bi zelo lahko postalo
               argument za politično presojo na podlagi kriterija, naši vaši, ki se v praksi vedno
               bolj uveljavlja.</p>
               <p>Občinam je omogočeno tudi dodatno zadolževanje za investicije v stanovanjsko gradnjo
               in vodooskrbo, kar v osnovnem predlogu zakona ni bilo zajeto. Še vedno smo
               prepričani, da naš amandma celoviteje ureja področje zadolževanja in smo ga, ker je
               bil na matičnem delovnem telesu zavrnjen, ponovno vložili v proceduro. Predlagani
               zakon torej ureja področje, ki ga je bilo potrebno urediti toda zastavlja se
               vprašanje, ali so težave, ki se pojavljajo v zvezi s financiranjem občin, mogoče
               urediti zgolj s povečanim obsegom zadolževanja.</p>
               <p>V poslanski skupini Socialnih demokratov menimo, da temu ni tako in pričakujemo od
               Vlade Republike Slovenije celovito rešitev v smeri, ki bo zagotavljala in zagotovila
               večjo finančno samostojnost lokalnih skupnosti oziroma občin.</p>
            </sp>
            <sp xml:id="SDZ4-Redna-09-2005-09-28.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še na koncu gospod poslanec Martin Mikolič, v imenu Nove Slovenije.</p>
            </sp>
            <sp xml:id="SDZ4-Redna-09-2005-09-28.sp138">

               <speaker>MARTIN MIKOLIČ:</speaker>

               <p>Lepo pozdravljeni predsedujoči, gospod minister, spoštovane kolegice in kolegi!</p>
               <p>V poslanski skupini Nove Sloveniji - krščansko ljudske stranke bomo predlagane
               spremembe zakona o financiranju občin podprli. Naj uvodoma povem oziroma poudarim, da
               je na matičnem odboru bilo s strani resornega ministra povedano, da so to le delne
               rešitve, da vlada pripravlja novi sistemski zakon o financiranju občin. Vlada bo
               torej celovito pristopila k reševanju problematike na tem področju, ker zgolj s
               spremembami in dopolnitvami zakona ni možno rešiti celotno problematiko ter
               nakopičenih problemov iz preteklih let. Pravzaprav se lahko danes vprašamo, kaj je
               prinesel novi zakon iz leta 1998 oziroma 1999, ki je namesto tako imenovane
               zagotovljene porabe občinam uvedel primerno porabo s famozno formulo štirih
               parametrov oziroma kriterijev za izračun le-te. Danes se lahko vprašamo, ali ni ravno
               v preteklosti ta zakon, ker pač dajo to možnost posredno izkoriščala država s
               prenašanjem nalog na lokalne skupnosti brez posluha, da za izvajanje teh nalog občina
               zagotovi potrebna dodatna sredstva. Zakaj takšna trditev? Ker ni meril za posamezna
               področja, na osnovi katerih bi občina bila upravičena do finančnih sredstev, torej na
               osnovi dejanske potrebe oziroma porabe. Kot rečeno, štiri parametri vplivajo na
               izračun primerne porabe nove obveznosti, ki smo je bili deležni v preteklosti, pa
               niso vplivale na spremembo teh parametrov, primerna poraba se je spreminjala le na
               spremembo višine glavarine. Vsi pa vemo, koliko se je predvsem v zadnjih treh, štirih
               letih glavarina spreminjala. Minimalno. Tako lahko danes pride do primera, ki je
               aktualen v zadnjem času, ampak omenil bom samo enega od številnih v zadnjih letih, da
               lokalna skupnost, ki nima nobenega družinskega pomočnika, in tista, ki jih ima recimo
               10 ali 20, pravzaprav je to enaka osnova za eno in drugo, za izračun primerne porabe.
               S tem ne trdimo, da je bil stari zakon dober, ta, ki je bil pred tem, ker je imel kar
               precej slabosti. Želimo pa povedati, da je sedanji zakon o financiranju občin zelo
               nenaklonjen podeželskim in manjšim občinam. To so tiste občine, ki po prepričanju
               poslanske skupine Nove Slovenije so imele in bodo tudi v prihodnje imele prav gotovo
               zelo pomembno vlogo v slovenskem prostoru. Veste, enostavno je s <q>"primernim finančnim
               zakonom"</q>, pod narekovajem, če lahko tako rečem, določiti, katera občina bo še
               prihodnje finančno sposobna za preživetje ali pa, kar bo v naslednjem obdobju zelo
               aktualno, kdo bo s tega vidika imel pogoje za novonastalo občino. Zato podpiramo
               vlado, da se pripravi novi sistemski zakon, od katerega v naši poslanski skupini
               veliko pričakujemo. Prav tako pozdravljamo in zelo dobrodošle so predlagane
               spremembe, ki jih danes obravnavamo in posegajo predvsem v sistem zadolževanja občin,
               ki bodo omogočale občinam predvsem lažjo izpeljavo investicijskih projektov. S
               predlaganimi spremembami se ne ogroža konvergečni program. Tako se bo občina, ne
               glede na osnovni prag 20% zadolžitve, lahko zadolžila za financiranje investicij na
               področju osnovnega šolstva, stanovanjske gradnje, vodooskrbe in javne infrastrukture
               za ravnanje z odpadno vodo ter investicije, ki so sofinancirane iz sredstev skladov
               Evropske unije, seveda pa pod pogojem, če odplačilo glavnice in obresti v posameznem
               letu ne preseže poleg že osnovnih 5% še dodatnih 3% realiziranih prihodkov iz bilance
               prihodkov in odhodkov proračuna v letu pred letom zadolževanja zmanjšanega za prejete
               donacije in transfere prihodkov iz državnega proračuna za investicije. S 1. januarjem
               prihodnje leto bodo občine upravičene do 3% dodatnih sredstev primerne porabe za
               projekte, ki se bodo sofinancirali na področju regionalnih razvojnih programov ter za
               izvajanje strukturne kohezijske ali predpristopne politike na lokalni ravni. Prav
               tako se bo občinam, ki imajo ustanovljene skupne občinske organe za izvajanje skupnih
               nalog zagotovila dodatna dotacija v višini 50%. V poslanski skupini Nova Slovenija
               bomo predlagane spremembe podprli.</p>
            </sp>
            <sp xml:id="SDZ4-Redna-09-2005-09-28.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in prehajamo na
               razpravo o dveh členih in vloženih amandmajih, ki jih bomo vodili na podlagi pregleda
               amandmajev z dne 27. septembra 2005. Začenjamo razpravo o amandmajih k 2. členu, in
               sicer v razpravo dajem amandma poslanske skupine Socialnih demokratov, dva amandmaja
               poslanske skupine Liberalne demokracije Slovenije in amandma poslanskih skupin SDS,
               NSi, SLS in DeSUS, glede katerega moram povedati, da sem na podlagi sedmega odstavka
               131. člena in njegove analogne uporabe dovolil popravek tega amandmaja. Popravek
               amandmaja boste vsak čas prejeli tudi na mizo. Naj povem, da gre samo za spremembo
               ene besedice in sicer beseda <q>"predvidenih"</q> se nadomesti z besedo <q>"realiziranih"</q>. Kot
               rečeno, amandma bo vsak trenutek tukaj. Naj povem, da gre za pravno praznino v
               poslovniku, zato je možna analogna uporaba omenjenega odstavka 131. člena. Dodatno
               oporo za to odločitev pa imam prvič v razlagi poslovniške komisije glede umika
               amandmaja tudi na sami drugi obravnavi državnega zbora in tudi v podobnem primeru v
               preteklosti, ko je bilo tako odločeno. Odpiram razpravo o vseh štirih amandmajih k 2.
               členu. Kdo želi besedo? Zaenkrat bom prebral, kdo se je javil. S tem krog ni omejen.
               Javili so se k besedi gospod Milan Petek, gospa Zalokar Oražem in pa gospod Kontič.
               Gospod Petek, beseda je vaša.</p>
            </sp>
            <sp xml:id="SDZ4-Redna-09-2005-09-28.sp140">

               <speaker>MILAN PETEK:</speaker>

               <p>Hvala, podpredsednik, za besedo. Spoštovani minister, kolegi! Moram reči, da
               pravzaprav podpiram vse štiri amandmaje k temu 2. členu. Menim, da so nekateri manj
               popolni in zaradi tega v ozadju te podpore nekateri nekoliko bolj kompleksni, bolj
               popolni in mislim, da je morali seveda pri mojem glasovanju imeti prednost. Bom
               kasneje povedal, katerim dajem prednost. Še prej bi rad povedal, da osebno ocenjujem,
               da seveda tak način razreševanja zagat občin ni pravi način.</p>
               <p>Povečevanje obsega zadolževanja ni recept, ki bi pravzaprav stvarneje izboljšal
               situacijo v teh občinah, ampak je recept, ki na nek način malo zamegljuje, na nek
               način malo okoli prinaša, torej dela ovinek mimo tistih pravih rešitev, ki bi jih
               morali slej ko prej dobiti. Mislim, da je bilo in da je ta vlada imela dovolj časa,
               da bi lahko predlagala celovite rešitve. Vzroki za tako stanje v teh občinah so po
               mojem mnenju v do sedaj neprimernih kriterijih za izračun primerne porabe, ki se
               pravzaprav vedno bolj potencirajo za tem in ko smo vstopili v EU, ko se postopno
               spreminja struktura državnega proračuna in ki se posledično spreminja tudi od
               strukture občinskih proračunov. Mislim, da bi morala biti prioriteta ravnanja vlade
               na tem področju, da se loti spremembe teh kriterijev, s katerimi bo pravzaprav
               stvarno omogočila avtonomiijo oziroma povečan obseg sredstev za občine v okviru
               deleža javne porabe in s tem tudi stvarno zagotovila avtonomijo občin. Dokler tega ne
               bo, lahko mi govorimo o, ne vem, kakšni avtonomiji. Dejstvo pa je, da investicijska
               sposobnost, to je razvojna sposobnost, je vedno slabša, da pravzaprav sredstev za
               razvoj ni, ne na komunalni infrastrukturi, ne na področju šolstva, ne na področju
               stanovanjske gradnje, torej tistih vitalnih področjih, kjer so primarne naloge občin,
               tako mestnih kot vseh ostalih, podeželjskih, kot pravi kolega Mikolič, ali pa
               gorskih, če hočete, ki bi pravzaprav morale imeti še poseben status. Zato menim, da
               amandmaji k takemu zakonu pomenijo nek poskus izboljšanja te začasne rešitve in sam
               osebno menim, da je potrebno pri teh amandmajih upoštevati to, da bi se morala
               dovoliti razširitev zadolževanja tudi na tista področja, ne samo, in ne razumem,
               zakaj samo na vodo, zakaj na infrastrukturo za odvajanja voda, zakaj ne na celotno
               komunalno infrastrukturo, ki ima pravzaprav v celoti svoje lastne vire za pokrivanje
               teh obveznosti v perspektivi. Zaradi tega mislim, da bi bil, vsaj po moji presoji,
               najbolj primeren amandma, ki bi ga bilo treba podpreti, naš amandma, torej amandma
               LDS-a, ki to celovitost zagotavlja.</p>
               <p>Posebej povem, kako se je na odboru za lokalno samoupravo pravzaprav amandma, ki so
               ga kasneje opredelili kot amandma SLS oziroma vseh štirih koalicijskih strank,
               spreminjal. Prišel je gospod Marinič z enim delčkom tega amandmaja, srečal je na
               hodniku enega poslanca, ki je pripisal še drug delček amandmaja. Potem smo mu, ali so
               mu kolegi rekli, naj še te odpadne vode zraven in tako je nastal nek tak amandma, ki
               bi lahko bil po moji presoji celovit, da bi v tem amandmaju bilo zajeto vse to, kar
               je on želel, kar so tisti posamezniki, ki so mu torej to sugerirali, želeli. Ampak te
               volje in pripravljenosti na odboru za lokalno samoupravo ni bilo, zato mislim, da je
               tak amandma, kot ga je koalicija predlagala, spaček, in menim, da bi bil mnogo
               ustreznejši amandma LDS.</p>
               <p>Če se posebej opredelim do tistega amandmaja, ki sem ga pravzaprav sam predlagal in
               je amandma Liberalne demokracije, ki govori o zadolževanju občin v tistem obdobju, ko
               izvajajo projekte iz evropskih sredstev, ki še nimajo kritja oziroma še nimajo
               razpoložljivega vira. Torej, imajo sklep o tem, da so sredstva odobrena - sami veste,
               posebej tisti župani, ki na teh investicijah delate in jih poznate v detajle, da
               pride do časovnega zamika, preden se lahko ta sredstva koristijo, pač iz
               proceduralnih razlogov, zaradi administrativnih ukrepov, ki so normalni, v tem
               primeru jih vsi spoštujete, imate pa problem likvidnosti. V tem primeru smo
               predlagali, da se ta likvidnost premosti s tem, da se občine tudi v obsegu teh
               sredstev, kjer imajo soglasje Evropske unije ali pa evropskih skladov, da se ta
               sredstva začasno lahko tudi zadolžijo. To je bil samo en poskus in še vedno je poskus
               in upam, da boste ta amandma tudi podprli, da se te zagate občin, ki enostavno drugih
               virov, drugih likvidnostnih sredstev nimajo, rešijo na tak način. Verjamem, da bodo
               občine to delale zelo selektivno, da ne bodo uporabljale samo kar tako, zaradi tega,
               ker imajo to možnost, ampak zaradi tega, ker to možnost morajo enostavno izkoristiti.
               Pri vsem tem bi lahko država rešila tudi drugače, da bi dala na razpolago zakladniški
               račun. Ker pa tega nikjer ne piše, ker tega nikjer ni zaenkrat znanega, smo ponudili
               začasno to rešitev. Če bo kdaj država ali minister za finance rekel, da občine lahko
               na ta način pokrivajo te likvidnostne težave, se pač to dela na ta način. S tem
               amandmajem, torej s četrtim amandmajem, ki ga imate v pregledu, bi to lahko
               zagotovili tudi na zakonski in tak način, kot bi ta zakon danes lahko bil
               dopolnjen.</p>
               <p>Upamo, da bodo amandmaji, katerikoli pravzaprav, ki izboljšujejo to situacijo ali pa
               ta člen, sprejeti. Aludiram in plediram, da sprejmete amandma LDS, ki govori o
               celovitosti zadolževanja, in ta amandma številka 4. V nasprotnem, jaz tudi nimam
               razloga, da ne bi podprl ostalih amandmajev, menim pa, da niso celoviti.</p>
               <p>Osebno in LDS bo pa podprl tudi zakon v celoti. Hvala.</p>
            </sp>
            <sp xml:id="SDZ4-Redna-09-2005-09-28.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospa Zalokar Oražem.</p>
            </sp>
            <sp xml:id="SDZ4-Redna-09-2005-09-28.sp142">

               <speaker>CVETKA ZALOKAR ORAŽEM:</speaker>

               <p>Hvala lepa. 2. člen spremembe zakona o financiranju občin govori o obsegu, ki ga
               lahko dosežejo občine pri zadolževanju. Ta se povečuje na 20% realiziranih prihodkov
               in dejstvo je, da v resnici je bil obseg zadolževanja, ki je bil slovenskim občinam
               dovoljen, mislim, da najnižji v Evropi. Tu je bila restriktivnost enormna in seveda
               je to povzročalo velike težave, ki so bile neprimerne.</p>
               <p>Tisto, na kar v Liberalni demokraciji Slovenije opozarjamo je dvoje. To, da je že
               sedaj jasno in ugotovljeno, da se tega zakonskega limita vse lokalne skupnosti v
               Sloveniji niso držale, jaz mislim, da je vredno vse obtožbe in da to, da danes
               popravljamo zakon, ne more biti sporočilo, da je dovoljeno nezakonito ravnanje, da to
               ni nobeden problem, ker ga kasneje tako ali tako na nek način ali pokrije država,
               govorim pokrije z zakonsko spremembo, ali pa pokrije z določenimi finančnimi
               sredstvi, ki se že kako najdejo. To sporočilo, mislim, da je slabo. Seveda mi na ta
               način nikakor ne moremo iz državnega zbora dati sporočila, da je v tej državi, ki se
               ima za pravno in ki je del Evrope, takšna stvar mogoče. Zato je bila naša želja, zato
               je bila naša zahteva in mislim, da je bila zelo korektna, da bi vendarle v tem
               trenutku vedeli, kje smo, da bi vedeli, kaj se dogaja, kajti ne nazadnje je treba
               reči, da 59 slovenskih občin sploh ni zadolženih, torej stanje med občinami je
               izjemno različno. So občine, ki so zadolžene v zakonitih mejah, so občine, ki sploh
               niso zadolžene, in so občine, ki so se pač glede na to, kar je kolega razlagal, da
               država marsikaj zahteva od njih, zadolžile nezakonito, za kar seveda odgovarja župan
               v posamezni občini.</p>
               <p>Drugo, kar pa poudarjamo v Liberalni demokraciji in tudi sama menim, beseda
               zadolževanje je nek način, s katerim se želi pomagati, ki pa nikakor ni dober in
               nikakor ni edini. Vsak, ki tudi doma vodi svoje gospodinjstvo ve, da zadolžitev je
               neki premostitven način, s katerim si pač človek pomaga. Potrebno pa je vedeti, da je
               vsa sredstva potrebno vrniti. To je ukrep, ki bo morda šel na roke v terminu leta ali
               dveh, morda enemu županu, ki bo te limite do plafona oziroma do najvišje možne mere
               izkoristil, potem bo pa seveda tisti, ki bo za njim prišel, vse to odplačeval in bo
               najbrž imel status slabega župana, ker ne bo toliko izvedel kot njegov predhodnik, ki
               pa je seveda to naredil z zadolževanjem. To seveda ni rešitev. Po 9-ih mesecih pa smo
               mi razočarani, da pravzaprav ministrstvo oziroma zadolženi za to področje, vendarle
               ne pridejo s kakšnimi celovitejšimi rešitvami, ki bi imele dolgoročne posledice, ne
               zgolj krpanje težav, ki jih bomo zakrpali morda za leto ali dva, potem bodo pa
               ponovno priplavale na plano v vsej svoji tragiki, kar financiranje občin v Sloveniji
               je.</p>
               <p>Kar se tiče amandmajev, ki so vloženi k temu 2. členu, jaz nikakor ne vidim
               argumenta, nihče ga ni povedal v dosedanji razpravi pred odborom, zakaj se samo
               določena vrsta investicij lahko še dodatno zadolži oziroma zakaj je samo za določene
               vrste investicij možna dodatna zadolžitev. Jaz bom rekla tukaj, če bi že razmišljali
               racionalno, potem bi rekli, da je možna dodatna zadolžitev za tiste zadeve, ki
               prinašajo, ko so zgrajene, tudi prihodke. Lahko bi bili zelo korektni in rekli, da so
               dejavnosti, ko so zgrajene, imajo stalen finančni vir, ali je to plačevanje usluge
               ali česar koli. Govorimo pač o vodovodu, ker se ga plačuje, govorimo o komunalnih
               odpadkih, govorimo o ravnanju z odpadnimi vodami in tako naprej. Ampak ta člen je ena
               zbrka. Notri imamo stvari, ki ne prinašajo takšnih sredstev. Ko pa smo predlagali še
               eno dejavnost, ki prav gotovo tudi v to sodi in je v Sloveniji ena od najbolj
               problematičnih, to je <gap n="..."/></p>
            </sp>
            <sp xml:id="SDZ4-Redna-09-2005-09-28.sp143">

               <speaker>PODPREDSEDNIK DR. MARKO PAVLIHA:</speaker>

               <p>Prosim za mir v dvorani.</p>
            </sp>
            <sp xml:id="SDZ4-Redna-09-2005-09-28.sp144">

               <speaker>CVETKA ZALOKAR ORAŽEM:</speaker>

               <p><gap n="..."/> ravnanje s komunalnimi odpadki, pa za to ni bilo razumevanja. In neka selekcija je
               bila narejena, tako kot je prej kolega Petek govoril, po našem občutku, kar tako
               morda kje kakšen župan, ki ga kdo pozna, ima težave ali z vodo ali s tem, dajmo mu še
               to notri, da bo imel možnost. Tam pa morda nisem jaz udeležen, nas pa to ne zanima.
               Argumenta, kljub temu, da se kolegi sedaj tamle nasmihajo, predstavniki vlade, vi
               meni niste odgovorili, zakaj ravno odpadki niso primerni. In zakaj niso primerne
               celotne zavede s področja gospodarskih javnih služb, ampak samo nekatere po izboru
               koalicije? Jaz mislim, da je to možno popraviti in absolutno mislim, da sta amandmaja
               dobra, predvsem ta, ki celotno javno infrastrukturo pri tem omogoča. Problemi v
               občinah so različni. V eni občini je največji problem to, da je vodooskrba, v nekem
               drugem okolju so največji problem odpadki in smetišča, v tretjem okolju je problem,
               da nimajo zgrajene kanalizacije. Kolegi, pustite občinam, da vsak ureja svoje težave
               in ne da rečemo, da, ti ga boš lahko urejal tudi z dodatnim zadolževanjem za ta
               segment, ti pa, ki imaš problem z nekega segmenta, ki ga v zakonu ni, pa te pravice
               za dodatno zadolževanje nimaš. Prav tako ponovno apeliram, da razmislite o amandmaju
               pod številko 4, ki bi omogočil občinam, ki že imajo sklepe, ki imajo odobrena
               sredstva - kolegi župani nas na to opozarjajo, da je treba investicijo korektno
               plačevati v vsem njenem poteku, se držati zakonitih rokov, in sredstva, ki jih
               dobivajo s strani Evrope, niso nakazana v primernih rokih. Podpisnica, dolžnica je
               občina. Občine do zdaj niso bile slabe plačnice v slovenskem prostoru. Imele so
               status, da so z nami investitorji radi sklepali pogodbe, ker so vedeli, da bodo
               plačnice. V tem trenutku občine postajajo neplačnice, nesolventne, kajti takšnih
               sredstev - to so investicije, ki včasih večkrat presegajo njihove proračune -, teh
               sredstev ni. In, seveda, možno je medletno zadolževanje, se strinjam, to je bil tudi
               odgovor. Vendar pa stvari se vedno ne končajo 31. decembra, včasih jih je treba
               prenesti tudi prek novega leta, pri čemer pa takrat takšno zadolževanje ni mogoče.
               Zato je to popolnoma korekten amandma, ki nima nikakršnih drugih konotacij kot to, da
               tudi prek novega leta za že odobrene investicije iz evropskih skladov bi občine lahko
               najemale premostitvene kredite. Žal se je tudi na tem odboru pokazalo, da je
               pravzaprav zelo pomembno, kdo kakšen amandma predlaga. Če je še tako pameten amandma,
               če je še tako koristen amandma, je pač včasih narobe, če ga predlaga nekdo, ki ni iz
               koalicije. Zato so celo isti amandma, ki ga je predlagal popolnoma v istem tekstu
               kolega iz Socialne demokracije, na odboru z gnusom zavrnili, potem pa sami vložili
               isti amandma, z istim tekstom, vendar je bilo treba napisati, da je to pač amandma
               koalicijskih strank.</p>
               <p>Tu apeliram na nek razum. Govorimo ne o levih ne o desnih, govorimo o slovenskih
               občinah, ki so v finančnih zagatah. In, oprostite, še eno skromno mnenje z
               dvanajstletnimi županskimi izkušnjami. Ni ves problem v tem nečrpanju sredstev iz
               strukturnih in kohezijskih skladov samo v tem, da občine nimajo zadostnih
               sofinancerskih sredstev, tudi projektov ni. Majhne, razdrobljene občine, v kakršne
               smo Slovenijo spremenili, nimamo pa vmesne veje oblasti, torej nimamo regij, ki bi
               morale voditi neke regijske projekte, seveda projektov ni. V majhni občini je samo
               majhen projekt.</p>
               <p>Evropa zahteva večje projekte, zahteva medobčinsko sodelovanje na takšnih zadevah in
               te majhne občine so izjemno tudi med sabo tekmovalne, zato se zelo težko pogovarjajo,
               zelo težko se usedejo skupaj in pripravljajo projekte. Tudi tu je nekaj resnice, tudi
               je nekaj težav, ki jih Slovenija ima, da tu je tam popolnoma na repu koriščenja in
               situacija ne bo nič boljša, kajti v Evropo bomo morali s projekti, ki bodo zajemali
               cele regije na področju odpadkov, na področju recimo vodo oskrbe in podobno, ne bomo
               mogli samo z majhnimi projekti v tisti majhni občini, ki ima te težave. Tudi pri tem
               želim poudariti, če pogledamo Slovenijo in primerjamo razvoj pred desetimi leti in
               danes, mislim, da so slovenske občine vse po vrsti naredile izjemno velik napredek,
               ogromno stvari se je zgradilo, ogromno stvari se je spremenilo. Vse občine imajo
               velike ambicije, želijo si več, vendar pa je to morda tisto, kar vidimo na prvo oko,
               kar je vidno ob volitvah, ko nekdo preverja uspešnost posameznih županov, tiste
               velike pomembnejše zgodbe nacionalne zgodbe, govorim o odlagališčih regijskih
               odpadkov, ki jih komaj kje lahko rešujemo, govorimo recimo o vodooskrbi v celotnem
               Prekmurju ali v Podravju, ki je velik problem, to so pa velike zgodbe, tam smo
               popolnoma neuspešni zaradi razdrobljenosti slovenskih občin. Hvala.</p>
            </sp>
            <sp xml:id="SDZ4-Redna-09-2005-09-28.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil gospod Kontič.</p>
            </sp>
            <sp xml:id="SDZ4-Redna-09-2005-09-28.sp146">

               <speaker>BOJAN KONTIČ:</speaker>

               <p>Hvala lepa, gospod podpredsednik. Naj v uvodu rečem, da glede na stanje financiranja
               v lokalnih skupnosti bi moralo tistim, recimo temu predstavnikom vlade, sploh pa
               tistim, ki so že dlje časa v vladi, iti na jok, ne na smeh glede na dejansko stanje,
               ki ga v občinah imamo. K temu 2. členu je tudi na <gap n="..."/><stage>/oglašanje iz klopi./</stage><gap n="..."/></p>
            </sp>
            <sp xml:id="SDZ4-Redna-09-2005-09-28.sp147">

               <speaker>PODPREDSEDNIK DR. MARKO PAVLIHA:</speaker>

               <p>Prosim, besedo ima samo gospod Kontič.</p>
            </sp>
            <sp xml:id="SDZ4-Redna-09-2005-09-28.sp148">

               <speaker>BOJAN KONTIČ:</speaker>

               <p><gap n=".."/>ja, ampak gospod Rupar glede na to, da skačete v besedo, naj vam kar odgovorim.
               Nekateri so že dolgo časa v tej vladi pa v prejšnji vladi pa še v tisti prejšnji
               vladi dlje, kot sem jaz v parlamentu, zato je njim namenjen tudi bil ta moj apel
               resnosti.</p>
               <p>Ko govorimo o teh amandmajih, teh štirih amandmajih k 2. členu, naj povem, da se je
               že na odboru, matičnem delovnem telesu, vodila razprava. Ocenjujem, da je bila zelo
               kvalitetna razprava, v kateri smo želeli nekako rešiti obseg, pa ne toliko obseg kot
               namen financiranja. Res je prihajalo občasno do neke vrste licitacije, ko smo
               dodajali in odvzemali tisto, kar bi naj ta člen zajemal, ampak končno je tudi bil
               sprejet amandma, ki je bistveno posegel v ta člen in omogočil stanovanjsko gradnjo in
               vodooskrbo.</p>
               <p>Ampak jaz imam pomisleke pri tem predvsem pri tej sistemski ureditvi tega 2. člena.
               Sprašujem se, ali je sploh potrebno, če omejimo višino sredstev, omejiti tudi namen
               sredstev. Občine imajo specifične razvojne probleme. Res da je večina teh težav, s
               katerimi se srečujemo v lokalnih skupnostih, nekako podobnih in imajo skupni koren,
               ampak nekatere so pa specifične in zakaj tem občinam, ki imajo te specifične
               probleme, ne bi dovolili, da se za ta namen, če je že to rešitev teh težav
               financiranja, tudi zadolžujejo v povečanem obsegu. Sicer pa naj povem, še enkrat
               povem, da zadolževanje ni rešitev in da na koncu se vsako posojilo mora plačati
               oziroma povrniti in da je zadnji čas, da pristopimo k sistemski ureditvi tega
               področja. Poleg tega je stanje v lokalnih skupnostih dejansko različno. Nekatere so
               zadolžene, nekatere niso, vendar to ne odslikava dejanskega stanja, da bi dejali v
               občinah, ki niso zadolžene, so varčni, pazijo na proračunska sredstva in zato ne
               zadolžujejo proračuna. Lahko se zgodi, da pač nimajo razvojnih programov in sedaj, ko
               bi jih dejansko že imeli, jih bomo poskušali omejiti z namenom. Jaz sem prepričan, da
               bi bilo potrebno sprejeti amandmaje k 2. členu, da je vsak amandma, ki je tu
               predlagan, po svoje boljši od osnovnega teksta. Vsekakor pa mislim, da je amandma, ki
               smo ga vložili v poslanski skupini Socialnih demokratov in govori o komunalni javni
               infrastrukturi, kjer bi komunalno lahko tudi spustili in govorili kar o javni
               infrastrukturi, ki v največjem obsegu zajame to infrastrukturo, s katero se ubadajo
               lokalne skupnosti, da bi ta amandma omogočal dejansko to, čemur je ta zakon namenjen.</p>
               <p>Torej, sam osebno bom glasoval za vsak amandma, ki je tu predlagan. Mislim pa, da je
               najboljši ravno ta drugi, ki je vložen s strani poslanske skupine Socialnih
               demokratov. Hvala.</p>
            </sp>
            <sp xml:id="SDZ4-Redna-09-2005-09-28.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospo Bredo Pečan.</p>
            </sp>
            <sp xml:id="SDZ4-Redna-09-2005-09-28.sp150">

               <speaker>BREDA PEČAN:</speaker>

               <p>Hvala lepa. Dober dan, glede na to, da sem se danes prvič oglasila. Rada bi najprej
               opozorila na nejasnost v prvem amandmaju k 2. členu - bom prebrala - kako se pravilno
               slovensko prebere to besedilo od pete vrstice dalje in kaj to lahko pomeni. Torej, da
               v posameznem letu ne preseže dodatnih 3% realiziranih - mi je bilo pojasnjeno -
               nepredvidenih prihodkov. Se pravi, če odplačilo glavnice in obresti v posameznem letu
               ne preseže dodatnih 3% - to se tako bere -, 3% predvidenih prihodkov oziroma
               realiziranih prihodkov iz bilance prihodkov in dogodkov sprejetega proračuna,
               zmanjšanjih za prejete donacije in transferne prihodke iz državnega proračuna za
               investicije, in če dobo odplačevanja itd.</p>
               <p>Zakaj to poudarjam, kako je to treba prebrati? Zaradi tega, ker se nanaša lahko, jaz
               razumem tako in mislim, da bi bilo potrebno nujno vprašati ministrstvo za finance,
               kako to razume in zato obžalujem, da ni nobenega predstavnika ministrstva za finance
               prisotnega v tej dvorani. Drugo, če ne oni, naj povedo na službi za zakonodajo in
               pravne zadeve, naši službi, da vidimo, ali se to besedilo za vejico, <q>"zmanjšanih za
               prejete donacije in transferne prihodke iz državnega proračuna"</q> razume, da se
               nanašajo na 3%, ali se nanaša na predvidene prihodke oziroma realizirane prihodke.
               Ker če namreč govorimo, da se zmanjša 3% za prejete transferne prihodke iz državnega
               proračuna, potem to pomeni, da je praktično nič. Ker je 3%, recimo, od ene milijarde
               proračuna 30 milijonov tolarjev, zmanjšano to od 30 milijonov za transferne prihodke
               iz proračuna, ki so lahko v občini, ki jih pripada zelo veliko, velik delež za
               investicije iz državnega proračuna, več kot pa je 3% proračuna. Jaz vem, da je
               logično razumeti, da ti transferni prihodki zmanjšujejo osnovo, se pravi 100%, ki
               potem od njih računaš 3%. Samo to besedilo ni tako napisano in vas lepo prosim, da
               naročite službi vlade oziroma službi za zakonodajno-pravne zadeve, da preveri, kako
               mora biti to tako napisano, da bo vsakemu jasno.</p>
               <p>Rada bi namreč opozorila, da ministrstvo za finance ni bilo jasno, da je že
               dosedanje besedilo tega člena oziroma tega zakona pomenilo, da anuitete znašajo pri
               tistem osnovnem dovoljenjem zadolževanju do 5% in da anuitete za 3%, da znašajo, da
               so to anuitete za tiste dodatne dovoljene investicije, ki niso omejene. Ampak ne, na
               ministrstvu za finance so to razumeli tako, da če se zadolži občina za 10%
               realiziranega proračuna, lahko odplačuje anuitete v višini do 5% realiziranega
               proračuna. Če pa se zadolži za 10% plus 30% za infrastrukturne investicije in
               stanovanja, takrat pa se sme odplačevati skupno samo 3% anuitete v višini 3%
               realiziranega proračuna, ne 5% plus 3, ampak 3%. Se pravi, manjša je bila, po
               njihovem razumevanju, dovoljena anuiteta, če si se več zadolžil, kot če si se manj
               zadolžil. Popolnoma nelogično, vendar so oni to tako razlagali. Jaz sicer vem, da
               vsak normalen gospodar gre in ko najame kredit za neko kapitalno investicijo, da se
               bo zadolžil na dolgi rok in je težko doseči 3% proračuna, anuitete v višini 3%
               proračuna. In da konkretno vem, recimo, da mi za 18% zadolžitev plačujemo 1 in pol
               odstotka, anuiteto v višini ene in pol odstotka. Vendar, ko je pa v zakonu nekaj
               takšnega zapisano, je treba biti dovolj jasen, da si ne more ministrstvo za finance
               razlagati stvari po svoje. In tukaj je vedno tveganje v tem, da te stvari odobrava,
               potrjuje, dovoljuje ministrstvo za finance, ne pa služba vlade za lokalno samoupravo
               in regionalni razvoj, ki je, hvala bogu, razumna in ve, kako občine živimo in
               poslujemo, med tem ko pa se v ministrstvu za finance ves čas trudijo, da bi se čim
               manj zadolževali, kar jih popolnoma razumem in priznam. To je eno.</p>
               <p>Drugo kar je, bi pa rada povedala, da se mi je od vsega začetka in smo tudi že
               vlagali tak amandma na odbor; namreč, da izločamo iz dovoljenih, bom rekla,
               nadstandardnih investicij ali pa investicij, ki presegajo dovoljen: obseg
               zadolževanja, sedanjih 20%, da izločamo odlagališča komunalnih odpadkov, ker imamo
               tukaj zelo jasno navedene samo šole, stanovanja po novem, oskrbo z vodo in javno
               infrastrukturo za ravnanje z odpadno vodo. Tu notri nimamo - recimo nekatere občine
               imajo zelo velik interes, da bi opremljale, da bi urejale ali obrtne ali industrijske
               cone in s tem privabile gospodarstvo na svoje območje, invesititorje. Kadar se
               pripravlja obrtna ali industrijska cona, jo je treba komunalno opremiti v celoti. Po
               tej logiki se bo občina, ki bo opremila obrtno ali industrijsko cono, smela zadolžiti
               samo za gradnjo vodovoda in za gradnjo kanalizacije na tem območju. Na evropska
               sredstva pri opremljanju industrijske ali obrtne cone ne more računati, se pravi, ko
               bo šlo za to, da bo povečala, recimo, deponijo, če bo skupaj z drugimi občinami v
               regiji delala, ali ko bo elektriko napeljevala, ali ko bo napeljevala telefon itd. za
               to cono, ko bo ceste gradila v tej industrijski coni, ne bo mogla dobiti za to
               kredita, ampak samo za vodo in kanalizacijo. Tako je pojem <q>"komunalna infrastruktura"</q>
               tista, ki zajema popolnoma vso komunalno infrastrukturo, ki jo pač neko območje
               potrebuje, vso občinsko, lokalno v tem smislu, komunalno infrastrukturo, ki jo neko
               območje potrebuje za to, da lahko popolnoma v celoti funkcionira.</p>
               <p>Tako mislim, da če smo že dodali v dovoljenje za preko 20% zadolževanje osnovno
               šolstvo, ki nikakor ne vrača denarja, medtem ko pa opremljanje obrtne cone,
               industrije cone ali sploh izgradnje komunalne infrastrukture denar obrača, tako kakor
               obrača denar tudi stanovanjska gradnja in se izplačuje anuiteta, se plačuje v okviru
               plačila storitev ali pa, recimo, komunalnega prispevka, ki ga plačajo podjetja, ki se
               bodo vselila v novo industrijsko cono in podobno. Tako se mi zdi dejansko nesmiselno,
               da se omejujemo samo na dva segmenta, sicer res zelo pomembna, se strinjam, ampak
               vendarle samo na dva segmenta komunalne infrastrukture. Zlasti ceste so tukaj
               problem. Mi vemo, da ceste zelo veliko stanejo, in takrat, ko se gradi vodovod in
               kanalizacija - najmanj to dvoje - se tako ali tako mora tudi cesta graditi, zaradi
               tega ker je to istočasna investicija, zaradi tega, ker imaš takrat pač cesto
               razkopano in polagaš vse istočasno. Kakšen smisel ima sicer, ali bomo pa cesto potem,
               ne vem, enkrat pozneje naredili, tako da ti investitorji sploh ne bodo mogli priti s
               tovornjaki in graditi to. Tako mislim, da je ta odstavek, ki govori - oziroma ta
               drugi amandma ima smisel, dopolnjuje amandma, ki ga predlagajo poslanske skupine
               vladne koalicije.</p>
               <p>Tukaj pri tem amandmaju pod številko 3 poslanskega kluba LDS je problem v tem, da
               spet ni cest zraven. Tako enostavno ne vidim rešitve, da bomo občinam omogočili -
               kadar se loti samo gradnje ceste, občina ne bo mogla najeti nobenega kredita, ker bo
               pač zaradi drugih investicij morda že prek 20% zadolžena.</p>
               <p>Mislim, da bi bilo dobro, da razmislimo, kako bi morda iz teh dveh amandmajev
               poskusili narediti, ali pa z nekim dopolnilom - mislim, da se to še da, upam, da se
               poslovniško še da -, da se v amandma poslanskih skupin vladne koalicije samo doda,
               namesto za ravnanje z odpadno vodo, investicij v vodo, da se vključi samo komunalna
               javna infrastruktura ali občinska javna infrastruktura ali kakorkoli že, da ne bodo
               ravno besede, ki jih je uporabila poslanska skupina Socialnih demokratov, ovira.
               Mislim pa, da je treba v interesu vseh občin razmišljati o tem, da je vsa komunalna
               infrastruktura pomembna za občine in da je to način, da jo lahko tudi potem zgradijo.
               Hvala.</p>
            </sp>
            <sp xml:id="SDZ4-Redna-09-2005-09-28.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glede vprašanja gospe Pečanove, zakaj ni tu predstavnika ministrstva za
               finance, sem bržkone dolžan pojasnilo, ki je razvidno iz gradiva. Namreč, vlada
               takšnega predstavnika ni pooblastila. Glede drugih vprašanj imamo pa tu ministra s
               svojimi sodelavci, ki bi mu tudi dal besedo, če ni nihče drug prijavljen k razpravi o
               2. členu. Gospod Cvikl? Potem pa, gospod minister, predlagam, da bi vam dal besedo na
               koncu razprave, da boste vse skupaj zaobjeli. Gospod Cvikl, beseda je vaša.</p>
            </sp>
            <sp xml:id="SDZ4-Redna-09-2005-09-28.sp152">

               <speaker>MAG. MILAN M. CVIKL:</speaker>

               <p>Ker razpravljamo o amandmajih, bom ob tem amandmaju predstavilo to, kar mislim, da je
               mogoče ključen vsebinski problem tega zakona.</p>
               <p>Najprej obžalujem, da razpravljamo o tem zakonu brez ustreznih informacij. To pač
               očitno kaže, da poslanci, ki ste glasovali proti, 43 vas je bilo, niste za to, da smo
               v državnem zboru seznanjeni s tem, ko - seveda govorim o 2. členu - v 2. členu zakona
               povečujemo možnost zadolževanja občin. Leto in pol nazaj sem delal kot finančnik in
               seveda ta zadnji bankir vam ne bo odobril povečanja limita, ne da pozna vaše stanje.
               Zato obžalujem, da imamo razpravo o 2. členu najprej ob neprisotnosti tistih, ki bi
               po mojem skromnem mnenju tukaj morali biti in obžalujem, da vlada ni tudi pooblastila
               predstavnika ministrstva za finance, da tukaj danes z nami razpravlja. Nekaj teh
               predstavnikov smo imeli, ali pa enega teh predstavnikov smo imeli na zainteresiranem
               delovnem telesu.</p>
               <p>V tej zvezi mi tudi dovolite komentar, da je po svoji vsebini predvsem 2. člen, prvi
               odstavek lahko zelo problematičen. Zakaj? Problematičen zato, ker ga je predlagalo
               ministrstvo za lokalno samoupravo in regionalni razvoj. Ministrstvo za lokalno
               samoupravo in regionalni razvoj, ki je po novi vladni ureditvi odgovorno - pardon,
               služba vlade za lokalno samoupravo in regionalni razvoj- , ki je po novi vladni
               ureditvi odgovorna za sistem financiranja občin. Jaz moram najprej povedati, da je
               kar nekaj zakonov, med njimi tudi zakon o javnih financah, ki daje to pooblastilu
               ministru za finance in bi že zaradi uporabe zakona o javnih financah danes tukaj
               moral biti tudi predstavnik vlade. Ob tem pa se sprašujem, ali je vse, kar je
               predlagano v 2. členu in tudi v povezavi s tistim, kar je v končnem besedilu zakona v
               1. členu tako jasno zapisano, da bomo lahko v slovenskih občinah imeli jasen nadzor
               nad zadolževanjem občin. Če podrobno prečitate besedila členov, ki jih spreminjamo v
               originalnem zakonu, se pravi v 16. členu zakona, potem seveda je 16. člen zakona in
               pa tudi 17. člen zelo jasen. In pravi seveda, da se občine zadolžujejo in da je potem
               tu nek sistem tako imenovanega izdajanja soglasij in potem naprej pač pravi, da je
               vsaka druga zadeva, kot je zadolževanje, izven tega nično. V 2. členu se povečuje
               obseg zadolževanja, hkrati se pa v povezavi z 2. členom v 1. členu daje tudi možnost,
               da če občina ugotovi, da so obveznosti za odplačilo glavnic neugodne, potem lahko
               obstoječe zadolževanje zamenja z novim, ugodnejšim zadolževanjem. To bi lahko tudi
               pomenilo, da je občina vzela kredit na primer za 3 leta, ima še eno leto do odplačila
               tega kredita, naslednje leto so lokalne volitve in občina ima seveda problem
               sestaviti proračun za leto 2006. Novi, 1. člen v povezavi z 2. členom preprosto
               pomeni, da lahko občina spremeni pogoje zadolževanja tako, da kredit, ki bi ga sicer
               morala odplačati v naslednjem letu in kar pomembno vpliva na omejevanje možnosti
               izpolnjevanja političnega volilnega proračunskega programa, ali česarkoli hočete, v
               posamezni občini, to občina preprosto s spremembo, ki ji omogoča prvi v povezavi z
               drugim členom, pravzaprav razmaže, kot pravimo, na več let.</p>
               <p>Zato pravim, tudi v komisiji za nadzor proračuna in drugih javnih financ, da je ta
               zakon o financiranju občin zakon, ki rešuje res neke pereče probleme, vendar ne
               zagotavlja, da bi v slovenskih javnih financah imeli poln nadzor nad financiranjem
               občin. Jaz se temu ne čudim, ker prejšnji zakon o financiranju občin, ki ga je
               pripravljalo ministrstvo za finance, je izhajal iz nekaterih elementov, ki so
               omogočali, če ne drugega vsaj nek končni nadzor. Tudi se ne čudim, da je minister za
               finance sam potem na vladi popustil, da je tak zakon šel naprej, vendar je, spomnimo
               se, dodal k 1. členu pomemben odstavek, da pa on lahko omeji zadolževanje občin, če
               bi to eventualno ogrozilo izpolnjevanje konvergenčnega programa in tako naprej. Vsi
               vemo, na matičnem delovnem telesu je ta določba, ki je dala ministru za finance še
               neko, kot se temu reče, možnost, iz zakona bila umaknjena.</p>
               <p>Torej, situacija v kateri smo sedaj, je, da imamo 2. člen, ki takšen kot bo sprejet,
               v povezavi s 1. členom pravzaprav omogoča nekontrolirano zadolževanje občin. Sredstva
               ali pa če hočete obseg zadolževanja, ki je tukaj naveden, ni navzgor plafoniran. Ni
               navzgor omejeno, ker so seveda izjeme v drugem odstavku glede na prvi odstavek 2.
               člena, da bi lahko kdorkoli v Republiki Sloveniji vedel, kakšno bo stanje
               zadolževanja občin, recimo, leta 2006 ali na primer še posebej, ko bomo v obdobju
               naslednje finančne perspektive v obdobju 2007-2013, za koliko se bodo občine lahko
               zadolževale.</p>
               <p>Zato smo na komisiji za nadzor proračuna in drugih javnih financ, kjer smo kot
               zainteresirano delovno telo razpravljali o tem, povedali, da mi razpravljamo o tem
               predvsem zato, ker je ta državni zbor 22. februarja 2005 ob obravnavi zaključnega
               računa proračuna Republike Slovenije za leto 2003 rekel, da naj vlada pripravi
               celovito spremembo financiranja občin ali, če hočete, če bomo kdaj sprejeli tudi
               spremembo ustave, tudi financiranja pokrajin. Zakaj je to pomembno? To je pomembno
               zato, ker v tem zakonu dajemo občinam možnost dodatnega zadolževanja, tudi za potrebe
               črpanja evropskih sredstev <stage>(o tem nekaj v nadaljevanju)</stage>, ne dajemo pa občinam
               kakršnegakoli dodatnega vira. In zato bomo v letu 2006 neposredno pred lokalnimi
               volitvami imeli v slovenskih občinah dvojen pojav: najprej bomo, pod narekovaji,
               <q>"legalizirali"</q>, tudi po mnenjih računskega sodišča, <q>"nelegalno zadolževanje"</q>. Gospod
               predsednik matičnega delovnega telesa, Pavel Rupar, je vzel blagovni kredit za
               zgraditev šole. Po obstoječi zakonodaji je to nelegalno in je zato seveda dobil
               negativno mnenje. Potem je bilo zahtevano, da na podlagi negativnega mnenja da svoje
               pojasnilo, v katerem je potem pojasnjeval, zakaj je to naredil. In je računsko
               sodišče ugotovilo to, kar je ugotovilo. Sedaj bo to po tem zakonu mogoče, ker bo ta
               blagovni kredit preprosto šel v to kvoto novega 2. člena oziroma novega, z drugim
               členom dopolnjenega 17. člena.</p>
               <p>Če gremo naprej. Lizing krediti<gap n="..."/> <stage>/Oglašanje iz ozadja./</stage> Saj to je vse 2. člen, to
               je vse 2. člen.</p>
            </sp>
            <sp xml:id="SDZ4-Redna-09-2005-09-28.sp153">

               <speaker>PODPREDSEDNIK DR. MARKO PAVLIHA:</speaker>

               <p>Prosim, govori samo gospod Cvikl.</p>
            </sp>
            <sp xml:id="SDZ4-Redna-09-2005-09-28.sp154">

               <speaker>MAG. MILAN M. CVIKL:</speaker>

               <p>Hvala lepa. Lizing krediti, finančni lizingi in poslovni lizingi. Jasno je bilo, da
               je računsko sodišče, če pogledate njihova poročila, v preteklih letih ali pa za
               pretekla leta ugotavljalo veliko problemov v posameznih slovenskih občinah, zato je
               prišlo do dikcije, ki vse to vključuje. Vendar, če zdaj berete 1. in 2. člen tega
               zakona skupaj in ker lahko spreminjate pogoje obstoječih lizingov, blagovnih ali
               finančnih lizingov, imate situacijo, ko nihče v Republiki Sloveniji ne more vedeti,
               za koliko se bodo v letu 2006 povečala zadolževanja slovenskih občin.</p>
               <p>Zakaj to govorim? Ko smo se osamosvojili, smo imeli leto ali dve nekontrolirano
               zadolževanje slovenskih občin. Slovenske občine so izdajale celo obveznice. Če se
               spomnite, so nekatere slovenske občine takrat prišle v resno finančno krizo. Zato je
               bil najprej seveda uveden prvi zakon in potem drugi zakon o financiranju občin, ki je
               slovenske občine, tako kot slovenski državni proračun skupaj s pokojninsko in
               zdravstveno blagajno, umestil v celoten sklop slovenskih javnih financ. Sedaj pa s
               tem zakonom o financiranju občin občinam omogočamo zadolževanje, ne dajemo jim pa
               dodatnih virov. In imeli bomo situacijo, v kateri bo v naslednjih letih, že v letu
               2006 neposredno pred lokalnimi volitvami, pa potem v letu 2007, 2008 in tako naprej,
               prišlo do neobvladljivega zadolževanja slovenskih občin.</p>
               <p>Jaz seveda pričakujem, da bo služba za lokalno samoupravo in regionalni razvoj, tako
               kot je napovedala že pred lokalnimi volitvami predlagala celovit zakon o financiranju
               občin, kjer bodo predstavljene celovite rešitve, ki bodo zagotovile finančno
               stabilnost slovenskih občin, ki bodo verjetno govorile o nekem drugem razmerju virov,
               davčnih virov in njihove razdelitve med državni proračun in slovenske občine -
               verjetno bodo tu potem še neke druge spremembe -, vendar tega zaenkrat ni. Tega
               zaenkrat ni, ampak s tem zakonom, z 2. členom, z amandmaji k 2. členu samo omogočamo
               povečano zadolževanje.</p>
               <p>In seveda še povezava z evropskimi sredstvi. Osnovna intenca javnih financarjev v
               slovenskem prostoru do tega zakona je bila, da se skuša med odhodki posameznega
               proračuna ustvariti prostor za sofinanciranje evropskih programov. To je bila osnovna
               intenca. In to je seveda glavna zgodba, zakaj predpostavljam, se vlada še vedno ni
               uskladila v proračunu za leto 2006 in zakaj so muke z usklajevanjem proračuna za leto
               2007. Ker je potrebno ustvariti prostor! Ker če hočemo pridobiti tistih 80 plus
               milijard virov iz EU in jih sofinancirati, moraš nekaj med odhodki zmanjšati pri
               danih virih, da bi lahko črpali evropska sredstva. Zakon pa seveda tukaj daje občinam
               drugo možnost. To je lahko tudi rešitev. Seveda jaz ne dvomim, da ta rešitev ne bo
               sprejeta. Jaz moram samo kot predsednik komisije za nadzor proračuna in drugih javnih
               financ opozoriti, da to seveda ni v duhu tega, kar počne dober gospodar. Ker reči, da
               bodo občine v večji meri sofinancirale evropske programe, tako da se bodo za njih
               zadolževale, gre pa za programe, pri katerih ni nujno, v narekovaju, <q>"nekega
               povratnega denarnega toka"</q> - ni nujno - lahko iz tega nastane problem.</p>
               <p>Sedaj, res je, da k sreči je trenutno večina projektov na nek način državnih
               projektov. Recimo, to so pač razni - ne vem, ministra Vizjaka slišim, da bodo to neki
               projekti turistične infrastrukture, kar pomeni, da je odnos med državo in med neko
               gospodarsko družbo. Seveda, v kolikor pa bo prišlo do spremembe tega in bodo
               nastajali neki, v narekovaju, <q>"občinski projekti"</q>, za katere pa občine ne bodo
               ustvarile prostora med dohodki svojega proračuna, ampak se bodo za to zadolževale, je
               ponovno vprašanje, kakšen bo obseg zadolževanja občin ob koncu leta 2006, ob koncu
               leta 2007. In samo pravim, mi bomo danes v državnem zboru - v to ne dvomim, ker ste
               to z glasovanjem 43 proti že pravkar potrdili oziroma potrdili ob 14.25 - bomo
               nedvomno to potrdili. In bomo odprli vrata, v narekovaju, <q>"obsegu zadolževanja"</q>, za
               katerega nobeden v teh dvorani ne ve, niti v slovenski javnosti, glede na to, kako je
               zakon napisa, koliko bo znašal.</p>
               <p>In razumem, ponovno ponavljam, ministra za finance, da je izsilil to dikcijo na seji
               vlade - ali kdorkoli jo je izsilil. In seveda tudi razumem župane v tem parlamentu,
               da so to dikcijo hoteli izločiti iz 1. člena in da je ta dikcija padla iz 1. člena.
               Župane in županje, se opravičujem. Nisem uporabil obeh spolov.</p>
               <p>Sedaj, lahko bi se z drugačno dikcijo 1. člena, ker me je gospod zmotil, to seveda
               tudi rešilo. Ampak sedaj ni nobene dikcije. Nobene dikcije ni, ki bi v 1. oziroma v
               2. členu kakorkoli omejevala ta obseg zadolževanja, ampak pravzaprav ne vemo, kakšen
               bo obseg zadolževanja.</p>
               <p>In da bi sklenil. Komisija za državni zbor je na tisti seji sprejela dva sklepa.
               Prvega ste že izglasovali proti, tako da ga nima smisla ponavljati, ker očitno ni
               želje v vladajoči koaliciji transparentno obravnavati teh zadev. Drugega pa ga imate
               še vedno možnost vsaj mogoče matično delovno telo, uresničiti. Drugi sklep se je
               glasil, da naj bi po sprejemu tega zakona že za stanje 31.12.2005 vlada Republike
               Slovenije posredovala pristojnim delovnim telesom podatke o zadolžitvi občin za leto
               2005 na podlagi sprejetega zakona. Seveda, če bo zakon sprejet, bo tudi zelo jasno
               opredelil, da morajo občine to poročati, ker so blagovni in finančni krediti pa tako
               naprej jasno opredeljeni. In sam bom z veseljem 2. januarja vprašal vlado Republike
               Slovenije, kje je to poročilo. Ker vlada Republike Slovenije ima dolžnost, da državni
               zbor obvešča o stanju v, če hočete, slovenskih javnih financah - v tem primeru na
               področju izgrajevanja občin - ne pa, da vlada Republike Slovenije pravi, da je
               situacija nujna, da je treba ta zakon sprejeti po skrajšanem postopku, če se ne
               motim, potem pa ne posreduje v državni zbor niti tistih podatkov, za katere so,
               mogoče samo slučajno, tudi predstavniki vladajoče koalicije na komisiji za nadzor
               proračuna in drugih javnih financ sklenili, da bi te podatke bilo dobro dobiti, da bi
               danes tukaj sprejemali informirane odločitve.</p>
               <p>Mi bomo danes sprejeli odločitev o tem, da bomo povečali zadolžitev občin na 20%,
               povprečna zadolžitev slovenskih občin je okoli med 12% in 13%, 59 jih ni zadolženo in
               imamo občine, ki so krepko zadolžene. Zanimiva bi bila strankarska struktura teh
               županov ali koalicij, zelo zanimiva bi bila, ampak vlada tega podatka ni želela
               posredovati v državni zbor in predstavniki vladajoče koalicije ste pri tem, ko tega
               predloga niste sprejeli, stali ob strani. To kaže na pomanjkanje želje, da bi v
               državnem zboru transparentno obravnavali tako pomembno vprašanje, kot je povečanje
               obsega financiranja slovenskih občin. Hvala lepa.</p>
            </sp>
            <sp xml:id="SDZ4-Redna-09-2005-09-28.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Med tem časom se je večkrat k besedi prijavil minister dr. Žagar, zato
               vam dajem besedo, potem pa nadaljujem z razpravo.</p>
            </sp>
            <sp xml:id="SDZ4-Redna-09-2005-09-28.sp156">

               <speaker>DR. IVAN ŽAGAR:</speaker>

               <p>Hvala za besedo. Jaz bi vseeno nekatere stvari prej pojasnil ob koncu razprave, ker
               drugače pri toliko pripombah se nam bo zgodilo, da bomo katero izpustili. Zdaj prva
               stvar je vezana na tisti del, ki je bil amandmiran pravzaprav na odboru, in sicer na
               predlog ravno poslanca opozicije, ki ga je zdaj oporekal gospod poslanec, s tem da je
               bilo tudi sprejeto pojasnilo, da bodo te stvari se reševale skozi sprejetje ZIPR-a,
               se pravi proračuna. In tudi sicer smo danes že slišali tudi iz opozicijskih strani,
               da tako rešitev na nek način podpirajo.</p>
               <p>Zdaj druga stvar je, kar zadeva seveda samega tega zakona oziroma sprememb zakona o
               financiranju občin. Mi smo že večkrat pojasnili, da ni namen tega zakona reševati
               problemov financiranja občin, da je vlada seveda v zatečenem stanju, ki se je pač
               nakopičilo skozi vsa ta leta - ko se je na tem področju pravzaprav v pozitivni smeri
               ni storilo nič, ampak kvečjemu v negativni smeri, in veliko tega, kar ste, recimo,
               omenili, bilo možno že seveda postoriti v preteklem obdobju, pa se ni -, se je vlada
               tega problema resno lotila in seveda rešuje problematiko financiranja občin na več
               načinov. Zagotavljanje dodatnih virov tudi z dvigom primerne porabe za deset
               procentov, ko je primer že v sklopu rebalansa proračuna v letošnjem letu.
               Pripravljajo se tudi nekatere zakonske rešitve, ki bodo razbremenjevale odhodkovno
               stran proračunov posameznih občin in bodo seveda v tem paketu vse občine. Namen tega
               zakona pa je seveda, pospešiti realizacijo nekaterih projektov, za katere pač občine
               v tem trenutku nimajo možnosti in seveda, kar zadeva na splošno reševanje projektov,
               podobno kot seveda, tudi v gospodarstvu, se pač projekti velikokrat oziroma finančna
               konstrukcija projektov velikokrat oziroma v večini primerov zaključujejo z obsegi
               kreditiranja. In se točno ve, za kaj se potem posamezne institucije tudi zadolžijo.</p>
               <p>Drugi del zgodbe, ki jo danes poslušamo, je seveda ta, da se poskuša razložiti, da
               se poskuša legalizirati nezakonito zadolževanje. Oprostite, jaz tega nezakonitega
               zadolževanja občin ne poznam, tudi ne po neuradnih podatkih finančnega ministrstva.
               Mislim pa, da jih ima seveda tudi poslanec, ki je o tem govoril. Namreč, tudi
               prejšnji zakon je že dopuščal izjeme. Seveda, v masi je bila možna zadolžitev 10% na
               posamezno občino za posamezne projekte pa izjeme in vse te zadolžitve, ki so bile, so
               bile seveda narejene tudi s soglasjem finančnega ministrstva in ne nazadnje finančno
               ministrstvo še bo vedno tudi zdaj v fazi zadolževanja imelo zadnjo besedo.</p>
               <p>In nekatera razmišljanja, ki govorijo o nezakonitosti in se iščejo vse možne oblike
               nezakonitosti, ki bi lahko sledile iz tega zakona, so meni pravzaprav popolnoma tuje.
               Jaz na takšen način pravzaprav sploh ne znam razmišljati. In seveda tega zakona niti
               približno ne razumem, kot generatorja nekega nezakonitega poslovanja, ampak ravno
               obratno. Je pa dejstvo, da z rešitvami tudi v tem zakonu urejamo nekatere zadeve, ki
               v preteklosti niso bile urejene, pa bi v končni fazi lahko tudi že bile urejene, je
               bilo možno te stvari že tudi v preteklosti dejansko predlagati. Tako lahko v tem
               smislu jemljejo tudi ta zakon na tem področju v pozitivni smeri.</p>
               <p>Pojavila so se seveda nekatera konkretna vprašanja v zvezi s tem zakonom, zakaj
               nekatere izjeme da, nekatere ne. Povečal se je obseg zadolževanja, se pravi v tisti
               skupni masi, tako da je možno nekatere projekte - oziroma vsaj večino projektov bi
               naj bil namen, da se finančne konstrukcije pokrivajo iz tega dela.</p>
               <p>Kar zadeva pa seveda izjeme s temi zadnjimi razširitvami, ki so bile narejene tudi
               na matičnem odboru, pa pomeni, da smo samo k obstoječim izjemam, ki so bile v
               obstoječem zakonu, dodali pač še dve. In to sta na področju šolske izgradnje, kjer so
               predvsem težave, lahko, pri manjših občinah oziroma na velikost in obseg investicij
               in bi seveda dejansko takšen obseg investicij prekoračil zmožnost teh manjših občin
               tudi če bi se zadolžile v tem delu. So pa to investicije, ki so na dolgi rok. In ne
               nazadnje se z zakonom tudi omejuje obseg zadolževanja, predvsem s tem predlaganim
               amandmajem.</p>
               <p>Drugi del je povezan s koriščenjem evropskih sredstev. Kar zadeva programov iz
               področja koriščenja evropskih sredstev, je treba zelo jasno povedati, da so tudi vsi
               ti programi po vsebini tudi že bili zapisani v preteklem obdobju, v lanskem oziroma
               predlanskem letu, ko je bil sprejet enotni programski dokument, in je seveda tudi na
               tem področju ostalo relativno zelo malo manevrskega prostora, žal, ker bi sicer lahko
               nekateri projekti s področja infrastrukture, o katerih se velikokrat tudi tu
               pogovarjamo, na primer ceste so bile omenjene, tudi bili financirani s tega področja,
               pa jih žal ni v enotnem programskem dokumentu. To ni možno, seveda, izpeljati. Je pa
               seveda res, da imajo občine v tisti projektih - tu so pravzaprav mišljene predvsem
               cone - velike težave, na to sem bil večkrat tudi že opozorjen, velike težave pri
               zaključevanju te finančne konstrukcije ravno iz tega naslova. Zato je to sprejetje
               tega zakona v tem delu nujno.</p>
               <p>Odločno zavračam, da bomo s tem zakonom generirali oziroma ne samo to, da bomo
               generirali, pojavljale so se teze, da bo ta zakon popolnoma porušil oziroma
               onemogočal vstop Slovenije v monetarno unijo. Mislim, to je že skoraj rahlo absurdna
               situacija oziroma na nek način smešne izjave, če vemo, da po podatkih, ki so dostopni
               in so mislim bili tudi javno objavljeni, zadolžitev občin predstavlja v celotni masi
               javnega dolga ne samo, ampak manj kot 1% in še znotraj tega zadolžitve so garancije,
               ki so bile dane za stanovanjske gradnje, na primer. In je potem te stvari razlagati
               pravzaprav skoraj nemogoče, če vemo, da so razmerja, kar zadeva zadolžitve, v
               primerjavi z evropskimi državami popolnoma drugačne. In tudi v novem zakonu o
               financiranju občin, katerega smo že večkrat omenili, pripravljamo sistemski zakon,
               tega ni mogoče narediti čez noč. Nekatere rešitve so pa nujne, da steče proces v
               finančne sanacije občin, bo moral tudi v navezavi, recimo, z javnofinančnim dolgom
               seveda opredeliti, kolikšen del seveda obsega zadolževanja naj gre na lokalno
               samoupravo in kolikšen del naj ostane seveda na državnem nivoju.</p>
               <p>Ne nazadnje finančni minister daje na vsako zadolžitev seveda še vedno soglasje.
               Tako da je pregled iz tega naslova popolnoma jasen, evidenten in tukaj nekih vprašanj
               ne more biti. Če pa so kršitve, če so že do sedaj bile kršitve, če se ve, potem pa bi
               bilo potrebno te kršitve že do sedaj tudi ustrezno sankcionirati. Hvala.</p>
            </sp>
            <sp xml:id="SDZ4-Redna-09-2005-09-28.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. Gospod Rupar, imate repliko? Ja ali ne? Prosim.</p>
            </sp>
            <sp xml:id="SDZ4-Redna-09-2005-09-28.sp158">

               <speaker>PAVEL RUPAR:</speaker>

               <p>Ja seveda, repliciram kolegu Cviklu. Jaz zelo dvomim, da se je zmotil v svojem
               govoru, prej bi rekel, da je zavestno lagal. Že v samem delu današnje njegove
               proceduralne zahteve smo lahko ugotovili da, ali ne pozna poslovnika ali pa namerno
               zavaja parlament in javnost. Odbor za lokalno samoupravo ni sklepal o predlogu
               sklepa, ki ga je menda izglasoval odbor za nadzor proračuna in javnih financ. Če
               gospod Cvikl ne pozna 45. člena poslovnika, ki govori, kaj je matično telo, kaj je
               njegov odbor in kaj ima iz tega naslova pravico izglasovati in dobiti, jaz ne morem
               pomagati, ampak lahko to ocenim za namerno napako ali pa za popolno nepoznavanje
               nekoga, ki se je celo v svoji zgodovini bavil z državnimi financami. Kjer pa je laž?
               Gospod Cvikl, huda laž na računa Pavla Ruparja je bila, da se je blagovno zadolževal.
               Pavel Rupar se nikdar v življenju ni blagovno zadolžil, nikdar. Če ste imeli namen
               oziroma v mislih občino Tržič, pa naj vam povem, da je bila ta blagovna zadolžitev na
               podlagi ukaza tedanjega ministra za šolstvo, ki je občinam ukazal datum, do kdaj
               morajo zgraditi nove šole oziroma šole, ki bodo izpolnjevale pogoje za devetletko. To
               ni bilo ne pred volitvami niti v času teh volitev, ampak leto kasneje, kar seveda
               pomeni, da je obveznosti, ki so jih prevzele druge firme na ta račun, nemogoče
               upoštevati oziroma reči, da je to, razen obveznost in zakonska določba, karkoli
               drugega. In kje še lažete? Računsko sodišče ni izdalo občini Tržič negativnega mnenja
               zaradi blagovne zadolžitve. Citiram: <q>"Ugotovili smo, da so se za poplačilo zapadlih
               in neporavnanih obveznosti občin zadolžili izvajalci investicij. Z najetimi krediti
               so izvajalci investicij poplačali svoje zapadlosti..."</q> in tako dalje, <q>"občina je
               obveznosti do izvajalcev prenesla na banke in jih poplačala šele v naslednjem
               proračunskem letu."</q> Pozor: <q>"Ravnanja občine nismo ocenili kot napako v izkazovanju
               zadolžitve občine za leto 2003, vendar nanjo opozarjamo, ker vpliva na izkazovanje
               izdatkov proračuna v naslednjih letih."</q> Torej, spoštovani gospod kolega, vem, da ste
               veliko pameti absorbirali, to je dejstvo, ampak vse<gap n="..."/></p>
            </sp>
            <sp xml:id="SDZ4-Redna-09-2005-09-28.sp159">

               <speaker>PODPREDSEDNIK MAG. VASJA KLAVORA:</speaker>

               <p>Čas se je iztekel, na voljo imate samo tri minute za repliko, prosim lepo.</p>
            </sp>
            <sp xml:id="SDZ4-Redna-09-2005-09-28.sp160">

               <speaker>PAVEL RUPAR:</speaker>

               <p>Ne, jaz imam skupni čas.</p>
            </sp>
            <sp xml:id="SDZ4-Redna-09-2005-09-28.sp161">

               <speaker>PODPREDSEDNIK MAG. VASJA KLAVORA:</speaker>

               <p>Ne, za repliko imate samo tri minute časa, vas lepo prosim.</p>
            </sp>
            <sp xml:id="SDZ4-Redna-09-2005-09-28.sp162">

               <speaker>PAVEL RUPAR:</speaker>

               <p>Potem mi pa <q>"naštelajte"</q> tri minute.</p>
            </sp>
            <sp xml:id="SDZ4-Redna-09-2005-09-28.sp163">

               <speaker>PODPREDSEDNIK MAG. VASJA KLAVORA:</speaker>

               <p>Prosim lepo, če prekinete, imate samo tri minute.</p>
            </sp>
            <sp xml:id="SDZ4-Redna-09-2005-09-28.sp164">

               <speaker>PAVEL RUPAR:</speaker>

               <p>Samo še dokončam misel. Vse pa tudi niste. In definitivno računsko sodišče ni
               ugotovilo nepravilnega zadolževanja in definitivno ni dalo negativnega mnenja na
               revizijsko poročilo zaradi tega. Negativno mnenje je nastalo in postalo samo zaradi
               ene zadeve, in to je bila<gap n="..."/></p>
            </sp>
            <sp xml:id="SDZ4-Redna-09-2005-09-28.sp165">

               <speaker>PODPREDSEDNIK MAG. VASJA KLAVORA:</speaker>

               <p>Vas lepo prosim, da prekinete, ker s tem spoštujemo tisto, kar je predsednik tega
               parlamenta<gap n="..."/></p>
            </sp>
            <sp xml:id="SDZ4-Redna-09-2005-09-28.sp166">

               <speaker>PAVEL RUPAR:</speaker>

               <p><gap n="..."/> napaka računskega sodišča. Prav, gospod predsednik, se opravičujem.</p>
            </sp>
            <sp xml:id="SDZ4-Redna-09-2005-09-28.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, replike na repliko ni. Lahko sodelujete v razpravi, če se
               javite za razpravo, boste prišli na vrsto. Gospod Mikolič, imate besedo. Prosim.</p>
            </sp>
            <sp xml:id="SDZ4-Redna-09-2005-09-28.sp168">

               <speaker>MARTIN MIKOLIČ:</speaker>

               <p>Hvala lepa. Pravzaprav nimam nobenega razloga, da bi obžaloval, tako kot nekateri,
               zaradi tega, ker nismo dobili podatkov glede zadolženosti občin. Ne vem kolikokrat je
               že bilo danes rečeno, tudi s strani ministra, da konvergenčni program ni ogrožen. Pa
               mogoče me malo bolj skrbi, ker polovica slovenskih občin nima nič kreditov in bo
               pravzaprav mogoče celo držalo, da tudi ne temu primernih projektov za izvajanje
               oziroma realizacijo določenih investicij. In je mogoče to večje vprašanje, kot pa
               kolega poslanec Cvikl razlaga glede tega dodatnega zadolževanja občin, kaj bo to
               pomenilo za tiste, ki so že, pod narekovaji, <q>"preveč zadolžene"</q>.</p>
               <p>Če grem konkretno k amandmaju k 2. členu, mislim, da je oziroma trdim, da je ta
               drugi odstavek tukaj jasno napisan in prav gotovo tudi gospa Pečanova, tako kot je
               rekla, da si ga najbrž tolmačimo enako. Če je pa kdo res to drugače pojasnjeval,
               potem pa meni tudi to ni jasno. Ampak vsekakor to pomeni v tem kontekstu, da je to
               tistih dodatnih 3%, in moram povedati tu, da se mi zdi zelo bistveno pri tem
               amandmaju, da je pravzaprav definirana tudi dolžina oziroma časovno obdobje
               odplačevanja kreditov.</p>
               <p>Glede amandmaja poslanske skupine Socialnih demokratov oziroma tako že večkrat sedaj
               omenjene te javne komunalne ali pa javne infrastrukture smatram, da je to le preširok
               pojem. Vsekakor so zelo upravičene vse tiste investicije, ki imajo pravzaprav tudi
               vir za vračanje kredita, in ravno zaradi tega smo na odboru uvrstili zraven
               stanovanjsko problematiko oziroma stanovanjsko infrastrukturo, ker sem tudi sam
               presenečen, da v prvi fazi tega ni bilo. Vse tisto, kar pa nekako gre izven tega
               konteksta, predvsem kar je bilo omenjeno, ceste, se mi zdi oziroma sem trdno
               prepričan, da so pa to investicije, katere bi lokalne skupnosti z veseljem zagrabile
               glede kreditov, ampak se bojim, da predvsem na tistih, še ne razvitih ali pa, bi
               rekel, bolj demografsko ogroženih območjih še marsikatera cesta manjka, marsikje bi
               se pa mogoče celo gradilo tisto, kar bi bilo neracionalno.</p>
               <p>Glede četrtega amandmaja poslanskega kluba LDS bi rad omenil samo to, da se ne bi
               pri sprejetju takega amandmaja zgodilo, kar se je v preteklosti zgodilo - je primer
               Gruškovje. Veste, kljub temu da imaš sklep oziroma tudi v prihodnje bodo občine
               dobile sklep o sofinanciranju s strani, če govorim zdaj o kohezijskem strukturnem
               skladu, na koncu se tudi lahko zgodi, da se kaj zalomi. In da bi potem tu dvakrat -
               ali pa bi s tem bila povečana kvota še za kredite, bi to pa res pomenilo kar velike
               težave za določene lokalne skupnosti. In da zaključim, sam zakon, vse spremembe so
               umestne, so dobre in v tem prehodnem obdobju kar ogromno pomenijo za lokalne
               skupnosti. Hvala.</p>
            </sp>
            <sp xml:id="SDZ4-Redna-09-2005-09-28.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Magister Štebe, imate besedo. Prosim.</p>
            </sp>
            <sp xml:id="SDZ4-Redna-09-2005-09-28.sp170">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. <gap n="..."/><stage>/Medsebojno pogovarjanje./</stage><gap n="..."/></p>
            </sp>
            <sp xml:id="SDZ4-Redna-09-2005-09-28.sp171">

               <speaker>PODPREDSEDNIK MAG. VASJA KLAVORA:</speaker>

               <p>Gospod Štebe, imate besedo. Oprostite, ne morem dati replike.</p>
            </sp>
            <sp xml:id="SDZ4-Redna-09-2005-09-28.sp172">

               <speaker>MAG. TOMAŽ ŠTEBE:</speaker>

               <p>Nekaj besed o samih amandmajih oziroma o tem delu zakona.</p>
               <p>Jaz sicer ne vem, zakaj problem nekateri kolegi delajo iz tega, ker zakon navaja
               namenskosti, ki naj bi se iz zadolževanja financirale, ko pa občinam ostaja najmanj,
               še vedno 90 % proračuna za tisto, kar ni navedeno kot prednostno, in naj bi se
               financiralo iz denarja kreditov.</p>
               <p>Drugo je, da smatram ta zakon še vedno kot prehodni zakon, popravek do tistega
               pravega zakona, za katerega menim, da bi moral slediti evropski praksi. In sicer, da
               se financirajo oziroma sofinancirajo ali omogočajo zadolžitve za točno določene
               namene, in da tudi, če je občina kreditno spodobna in vredna zaupanja kreditodajalca,
               da se omejitve ne izvajajo, morda pa, da bi pogojevali samo to - čeprav sem proti
               vsakemu bistvenemu pogojevanju in bi prepustil odgovornost in odločitev občinam in
               njihovim občinskim svetom -, da pa se lahko občine zadolžujejo za tiste vrste
               projektov, ki so zadeva več občin, se pravi, za sistemske projekte, za sistemske
               investicije. V Sloveniji je problem v tem, da nikakor ni prave motivacije občin, da
               bi sodelovale na medobčinskih projektih, večjih projektih. Tukaj je naloga samega
               ministra in vlade, da pri primerni porabi in pri financiranju občin nekako doseže in
               sprejme evropske standarde. Se pravi, dobite subvencijo ko je investicija končana; da
               subvencije oziroma do sofinanciranja ste pa upravičeni, če financirate projekt, ki
               zadeva več občin in rešuje širši problem. Na ta način tudi ne bi bil problem imeti v
               Sloveniji več oziroma manjših občin. Hvala lepa.</p>
            </sp>
            <sp xml:id="SDZ4-Redna-09-2005-09-28.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Veršnik, prosim.</p>
            </sp>
            <sp xml:id="SDZ4-Redna-09-2005-09-28.sp174">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Spoštovani gospod minister s sodelavcem,
               spoštovane kolegice in kolegi! Po demagoškem in zavajajočem nastopu spoštovanega
               gospoda predsednika komisije za nadzor proračuna in javnih financ me je minister
               Žagar povsem pomiril. Ne vem, v čem je problem in zakaj delamo problem s tem, ko želi
               vlada pripraviti del ukrepov, ki bodo pomagale pri poslovanju občin. Jasno je bilo
               rečeno že na samem začetku tudi na naši komisiji, da to ni sistemski predlog, da
               vlada sistemski predlog še izdeluje in da nam bo poslan v obravnavo. Ne vidim razloga
               tudi zato, zakaj pravzaprav mi govorimo, da ni dobro, da uredimo zadolževanje občin
               in da omogočimo občinam, da slabe kredite zamenjajo z boljšimi, da se ne bo dogajalo,
               da plačujejo še danes, ko vemo, kakšna je situacija na področju kreditov - oderuške
               obresti. Jaz mislim, da temu ne moremo oporekati. Da so bili najemani blagovni in
               lizinški krediti, smo že slišali, ampak jasno je, da od tega zakona dalje vemo, da so
               tudi lizinški krediti in tudi blagovni krediti enostavno krediti in gredo v tisto
               kvoto in gredo v tiste postopke in tukaj ne vidim nobenega posebnega problema. Da je
               ta predlog zakona namenjen boljšemu črpanju evropskih sredstev, je povsem v redu in
               prav, vemo pa, tudi spoštovani gospod predsednik komisije, da je treba projekt,
               evropski projekt, najprej v celoti sfinancirati, potem pa lahko črpamo ta sredstva.
               In jasno je, da ni občine, ki bi vnaprej lahko sfinancirala vse to, če ima pač
               projekt, ne da bi se pri tem zadolžila.</p>
               <p>Naj končam, da amandma predloga zakona o spremembah in dopolnitvah zakona o
               financiranju občin in celotni zakon gre in je narejen pravi korak v pravo smer, zato
               sem prepričan, da ga je treba podpreti. Hvala lepa.</p>
            </sp>
            <sp xml:id="SDZ4-Redna-09-2005-09-28.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika gospod Cvikl.</p>
            </sp>
            <sp xml:id="SDZ4-Redna-09-2005-09-28.sp176">

               <speaker>MAG. MILAN M. CVIKL:</speaker>

               <p>Replika, ker seveda predpostavljam, da ni drugega predsednika komisije za nadzor
               proračuna in drugih javnih financ v tej sobi, torej se me je omenilo. Repliciral bi v
               bistvu na to, kar je bilo rečeno, da gre za demagoško zavajanje. Ne, jaz sem samo
               povedal stanja, kot so v zakonu, stanja kot so v poročilih računskega sodišča.
               Računsko sodišče ugotavlja, da kadar občina z ascignacijskimi pogodbami določi
               plačilo leto kasneje, ne pa v letu proračuna, ali kadar občina v nekem drugem primeru
               pravzaprav naredi podobno in prenese obveznost, tako da najprej prosi dobavitelja, da
               naredi, ta pa ji da neke vrste ali, <q>"v narekovaju"</q>, dobropis <gap n="..."/> ali pa pravi, da bo
               pač plačano ko bo, to preprosto ni del porabe, ki bi morala biti vključena v
               proračun. In takrat navadno računsko sodišče da negativno mnenje. In zato seveda je
               sedaj korektno, da 2. člen zakona pravi, da se v dovoljeni obseg zadolževanja štejejo
               lizingi, blagovni krediti in vsakršna druga oblika pogodbenega razmerja, ki pomeni
               dejansko zadolžitev in katere posledica je odplačevanje obveznosti iz občinskega
               proračuna. Gre preprosto za to, da bodo v posameznih občinah, na podlagi tega, kar bo
               zakon omogočil, izvedene investicije. Izvedene bodo investicije, te se bodo videle,
               vendar pa se ne bodo videli dolgovi. To je situacija, ki jo je računsko sodišče
               neštetokrat uporabilo za podlago, da je izrazilo negativno mnenje. O tem lahko
               pogledate na spletni strani in tukaj je seveda kratek odgovor samo poslanskemu kolegu
               Ruparju. Jaz nisem zavajal, mogoče vi niste preprosto povedali. In zato seveda
               oporekam temu, kar je rekel kolega Veršnik, da sem demagoško zavajal. Jaz sem navajal
               samo dejstva. Jaz se opravičujem, če dejstva niso prijetna, dejstva niso prijetna in
               zato ker niso prijetna, jih pred dvema urama s sklepom niste želeli, da ta dejstva
               pridejo v državni zbor. Saj, če bi, veste, bilo vse normalno pa bi v občinah, ki jih
               obvladujete, na nek način bila situacija dobra, potem bi se strinjali, da obravnavamo
               tudi hkrati z zakonom o povečanju zadolževanja občin<gap n="..."/></p>
            </sp>
            <sp xml:id="SDZ4-Redna-09-2005-09-28.sp177">

               <speaker>PODPREDSEDNIK MAG. VASJA KLAVORA:</speaker>

               <p>Čas se vam izteka za repliko, gospod Cvikl.</p>
            </sp>
            <sp xml:id="SDZ4-Redna-09-2005-09-28.sp178">

               <speaker>MAG. MILAN M. CVIKL:</speaker>

               <p><gap n="..."/> tako da, gospod Veršnik, nisem demagoško zavajal. Hvala.</p>
            </sp>
            <sp xml:id="SDZ4-Redna-09-2005-09-28.sp179">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosim kot replika.</p>
            </sp>
            <sp xml:id="SDZ4-Redna-09-2005-09-28.sp180">

               <speaker>RUDI VERŠNIK:</speaker>

               <p>Jaz bom samo to rekel: zakon lahko tolmačimo tako ali drugače, ali zlonamerno ali
               blagohotno ga sprejemamo; in tolmačenje vaše, gospod spoštovani predsednik komisije,
               je bilo zlonamerno. Hvala lepa.</p>
            </sp>
            <sp xml:id="SDZ4-Redna-09-2005-09-28.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Jaz bi vas lepo prosil, da v svoji razpravi ostanete pri razpravi, kajti
               ta način razprave nas ne vodi nikamor. Vem, da je lahko polemika kar živahna, vendar
               dajte se zadržati, da ne bo osebna, lepo prosim, kajti drugače ne bomo prišli naprej
               in nas spravljate v težko situacijo. Besedo ima gospa Pečanova. Je ni. Gospod Cvikl
               se je javil za razpravo po redosledu. Prosim. Se odpovedujete. Hvala lepa. Gospod
               Rupar, vi ste na vrsti za razpravo.</p>
            </sp>
            <sp xml:id="SDZ4-Redna-09-2005-09-28.sp182">

               <speaker>PAVEL RUPAR:</speaker>

               <p>Hvala lepa. Sem vedel, da ne bom dolgo čakal. Najprej bi seveda gospod predsedujoči
               opozoril, da se je malo pred tem gospod Cvikl prijavil na repliko kolegu Veršniku,
               govoril je pa o meni in je zlorabil poslovnik v celoti. In, ko ga je že zlorabil,
               spet ni govoril resnice in po njegovem običaju zopet zapušča prizorišče takrat, ko
               zadevo sprovocira, ker se enostavno resnice boji. Ja, za to je Cvikl, to ste
               ugotovili čudovito, se zahvaljujem gospa<gap n="..."/></p>
            </sp>
            <sp xml:id="SDZ4-Redna-09-2005-09-28.sp183">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rupar, prosim, vi ste prijavil za razpravo in prosim, da nadaljujete s svojo
               razpravo.</p>
            </sp>
            <sp xml:id="SDZ4-Redna-09-2005-09-28.sp184">

               <speaker>PAVEL RUPAR:</speaker>

               <p>Ja, pa je še vseeno treba nekaj stvari pojasniti. Še zmeraj govorim, da laže. Odprite
               si stran računskega sodišča www.rs-rs.si in na strani 9 preberite!</p>
            </sp>
            <sp xml:id="SDZ4-Redna-09-2005-09-28.sp185">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rupar, ali vas lahko opozorim na nekaj?</p>
            </sp>
            <sp xml:id="SDZ4-Redna-09-2005-09-28.sp186">

               <speaker>PAVEL RUPAR:</speaker>

               <p>Lahko.</p>
            </sp>
            <sp xml:id="SDZ4-Redna-09-2005-09-28.sp187">

               <speaker>PODPREDSEDNIK MAG. VASJA KLAVORA:</speaker>

               <p>Javili ste se k razpravi o 2. členu, o katerem razpravljamo. Prosim, da se držite
               tematike te razprave.</p>
            </sp>
            <sp xml:id="SDZ4-Redna-09-2005-09-28.sp188">

               <speaker>PAVEL RUPAR:</speaker>

               <p>Prav z veseljem, gospod predsedujoči, ampak s temi opozorili ste nekoliko prepozni.
               Ko je bila razprava o nekem Pavlu Ruparju, niste vzeli besede gospodu Cviklu. In zdaj
               so pojasnila avtomatična, in morajo biti, zaradi resnice. Saj ne gre za - mene osebno
               Cvikl čisto popolnoma nič ne briga in LDS še manj. Ampak zaradi sebe pa moram te
               zadeve pojasniti. Dovolite mi samo še en stavek; upam, da ne zlorabljam preveč, vem
               pa, da nekoliko. <stage>/Smeh v dvorani./</stage> Na strani 9 poročila - to je resnica, govorim
               resnico, ker sem pač poslanec državnega zbora -, na strani 9 imate točno napisano
               <q>"ravnanja občine nismo ocenili kot napako"</q>. In, gospod Cvikl - me veseli, da si se
               upal vrniti -, ne zavajaj in ne laži, da je to posledica za negativno mnenje.
               Negativno mnenje je občina Tržič dobila zaradi neke napake računskega sodišča, ki je
               opisana v porevizijskem poročilu. To pa drži. Upam, da ga ne izzivam spet, ker potem
               ne bom mogel imeti replike in laži, ki jo že zdaj pripravlja gospod Cvikl, ne bom
               mogel replicirati.</p>
               <p>Zdaj pa še na amandmaje, da se vrnem k točno določenim zadevam, ki jih predvideva
               poslovnik.</p>
               <p>Poglejte, mi lahko v tem sklopu amandmajev razširimo zadolževanje občin na nič
               koliko področij in segmentov, s čimer bi se jaz načeloma tudi strinjal. Ampak potem v
               isti sapi predlagatelji teh razširitev ne morete oporekati ali pa očitati vladi, da
               sili občine v dodatne zadolžitve, da se občine prezadolžujejo, da bodo občine ne vem
               kako zakreditirane in tako naprej, v drugi sapi, poglejte, razširjate ta območja.</p>
               <p>To, kar je rekel kolega, ne vem kateri že, na začetku razprave, da je naš poslanec
               Pojbič dopolnjeval svoj predlog amandmaja na seji odbora, seveda drži. Jaz vsaj upam,
               da je ta odbor nekoliko bolj odprt kot pa katerikoli drugi tudi za dopolnila in
               možnosti, da se lahko razvije debata - seveda v okviru poslovnika, da se razumemo. In
               smo tudi takrat iskali možnost, da se vendar ta zadeva še razširi za voljo in za
               blagor tistih občin, ki smo jih še videli, da lahko padejo v ta amandma, ki je bil
               sprejet, ampak samo do neke mere. Da bi šli pa preko tega, pa obstaja resna bojazen,
               da seveda občine ne bi dejansko iz vajeti izpustili v financah in da bi se
               zadolževale do nekih prekomejnih razumnih finančnih tokov oziroma vsot, ker bi seveda
               s tem pa že bilo možno, da se ogrozi kakšen drug načrt te države.</p>
               <p>In še čisto na koncu. Govorimo o 5 milijardah in nič kolikokrat sem danes slišal, da
               glede na to, da bo vlada sama sprejela kriterij in da bo minister lahko skupaj s
               financami sodelovali ali pa soodločal, do katere mere in kje gredo občine lahko v
               zadolžitve, da bodo ti kriteriji kasneje sprejeti. Odločno zanikam in zaupam tako tej
               vladi kot posameznim ministrstvom, da teh razlik, ki jih že sedaj očitate vnaprej, ne
               bodo počeli, kar seveda pomeni, da bi imeli, oprostite, neumne predstavnike v vladi,
               če bi si to dovolili. V preteklosti je to bilo, to je resnica, ampak jaz vsaj toliko
               upam, da pa smo vendarle naredili v razvoju v Sloveniji toliko naprej, da pa ta
               bojazen ne obstaja. Zakaj? Izhajam iz občine, ki je bila v preteklosti žrtev takšnih
               odločitev. V primerjavi z drugimi, kjer so bile tako državne investicije kot možnosti
               dodatnih sredstev praktično neskončne, je ta razlika bila, veste, lahko bi rekel, kar
               1 proti 100. To je resnica. Jaz želim in sem prepričan, da to ta vlada ne bo počela,
               ker dela škodo. Zakaj dela škodo? Ja, kdorkoli in kadarkoli ji bo lahko očital, da je
               neenakopravna, da je pristranska, da je politično prenapeta in opredeljena in seveda
               to pomeni za to vlado in za ta ministrstva oziroma ministre, ki bi to počeli, samomor
               ali pa harakiri ali kaj imajo že Japonci, nekaj takšnega. To, kar si je naredila
               prejšnja vlada, ravno zaradi te, so bili glavni očitki. In jaz sem prepričan in tudi
               lahko bi rekel: vem, da so garancije, da ta bojazen lahko ta trenutek izplahti iz še
               bolj drugače misleče glave.</p>
               <p>V glavnem teh amandmajev, kolikor jih je, so delno za upoštevati, vsi pa prav gotovo
               ne. Hvala lepa.</p>
            </sp>
            <sp xml:id="SDZ4-Redna-09-2005-09-28.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, želite repliko?</p>
            </sp>
            <sp xml:id="SDZ4-Redna-09-2005-09-28.sp190">

               <speaker>MAG. MILAN M. CVIKL:</speaker>

               <p>Jaz sem se odpovedal razpravi, ampak moram replicirati, ker poslanski kolega,
               spoštovani gospod Rupar, tudi župan občine Tržič, govori nepravilnosti. Citiram:
               <q>"Računsko sodišče. Pri revidiranju pravilnosti poslovanja leto 2004 je računsko
               sodišče ugotovilo, da je občina Tržič v letu 2003 ravnala v pomembnem neskladju s
               pravili, zato ji izreka negativno mnenje. Občina ni ravnala v skladu s predpisi v
               naslednjih primerih ..."</q>, in potem se našteva 25 primerov <gap n="..."/><stage>/Oglašanje iz klopi./</stage>
               Dva bom pa dodal. Ni sprejela ustreznih ukrepov za uravnoteženje proračuna, temveč je
               z asignacijskimi pogodbami določila plačilo investicijskih odhodkov v višini 348
               milijonov tolarjev v daljšem roku, kot je predpisano. Župan ni v skladu z zakonom o
               javnih financah omejil porabe, da bi plačal račune, ampak je prenesel obveznosti
               dalje. Za to negativno mnenje. In še ena zanimiva. Prevzela je za 48 milijonov
               obveznosti za rekonstrukcijo objekta osnovne šole Kovor, ne da bi bil namen predviden
               v proračunu - se pravi, mimo proračuna, mimo pooblastila občinskega sveta -, pri
               postopku oddaje del pa se je z delitvijo naročila izognila javnemu razpisu. Dve od
               25-ih kršitev, ki so eklatantne kršitve ne samo zakonodaje javnih naročil pa
               zakonodaje javnih financ, ampak osnovnega načela, ki ga mora župan kot dober gospodar
               uvajati, da se omeji v dana sredstva. In gospod spoštovani kolega Rupar, problem tega
               zakona je ravno v tem, da sedaj bo ta vaš blagovni kredit v višini skupaj 396
               milijonov, kar je skoraj 400 milijonov, jaz sem govoril prej o 400 milijonov, postal
               sestavni del zadolževanja občine, ki bo dobil s tem zakonsko pokritje. Jaz s tem
               nimam problema, ker je boljše, da se to vidi kot da se ne vidi. Problem imajo vaši
               občani in občanke, ki ne vedo, da je bil do mnenja računskega sodišča vaš občinski
               proračun tako visoko zadolžen. In 400 milijonov pri dveh milijardah pa še nekaj
               vašega proračuna je visok obseg sredstev.</p>
               <p>No, in zato repliciram gospodu Ruparju, ker zavaja tukaj slovenski državni zbor in
               slovensko javnost. Na žalost je računsko sodišče upravičeno izdalo negativno mnenje,
               ker ste za več kot 400 milijonov porabili, ne da bi za to imeli pooblastila. Hvala
               lepa.</p>
            </sp>
            <sp xml:id="SDZ4-Redna-09-2005-09-28.sp191">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replike na repliko ni. Besedo dajem gospodu predstavniku vlade.
               Izvolite, prosim.</p>
            </sp>
            <sp xml:id="SDZ4-Redna-09-2005-09-28.sp192">

               <speaker>FRANCI ROKAVEC:</speaker>

               <p>Hvala za besedo. Glejte, jaz mislim, da so te navedbe spoštovanega predsednika
               komisije za nadzor proračuna in drugih javnih financ zelo dvolične. Namreč, zakon v
               17. členu sprememb zakona o financiranju občin izrecno govori, da se v dovoljeni
               obseg zadolževanja štejejo blagovni krediti, lizingi in vsakršna druga pogodbena
               finančna obveznost občin.</p>
               <p>Sedaj pa jaz dejansko tukaj ne razumem več, v čem je problem. Ali je problem v tem,
               ko država enkrat dejansko vsako možnost zadolževanja vključi in jo opiše, da je
               seveda vsakršno prevzemanje občine, ki ima finančne posledice v naslednjem
               proračunskem obdobju, predmet zadolževanja, ali je problem v tem, da se tudi za nazaj
               tiste obveznosti, ki jih država ni z ustrezno pravno dikcijo reševala v zakonodaji
               ali finančno ministrstvo s svojimi navodili itd. v prejšnjih mandatih? Skrb za naprej
               je pa verjetno popolnoma odveč, sedaj bo moral župan za vsakršno finančno obveznost
               občine pred občinski svet. Občinski svet seveda dela na svojih javnih sejah in tukaj
               govoriti, da bodo občine in župani v predvolilnem letu poskušali na podlagi te
               zakonske dikcije dodatno zadolževati občine, je milo rečeno deplasirano. Namreč v
               volilnem letu, ko so župani tako ali tako izpostavljeni, bodo šli pred volivce, da
               želijo za naslednji mandat zadolžit občino! Jaz mislim, da to ne bo prišlo v poštev.
               Te rešitve a bodo v zakonu omogočile občinam predvsem v razvojnem smislu, da se bodo
               lahko zadolžile takrat, kar je iz razvojnega vidika, tako kot za pridobitev dodatnih
               investicijskih sredstev iz državnega proračuna kakor tudi iz evropskih strukturnih
               sredstev, dobrodošlo za posamezno lokalno skupnost. To je osnovni namen tega
               zakonskega predloga in predvsem bo potrebno iskati v prihodnjem programskem obdobju
               2007-2013 možnost rešitev, da bo čim večji obseg verjetno pa v glavnem večina,
               infrastrukturnih projektov se moralo vključevati v tako imenovano evropsko zgodbo, če
               bomo želeli biti tudi uspešni.</p>
               <p>Sedaj mogoče samo še eno pojasnilo. Nadzor nad zadolževanjem - ga ni. To absolutno
               ni res! Nadzor nad zadolževanjem je, prvič, na občinskem svetu, drugič, na
               ministrstvu za finance in tretjič, z amandmajem poslanskih skupin SDS-a, Nove
               Slovenije, SLS-a in DeSUS-a tudi v tako imenovani življenjski dobi posamezne
               investicije. Najmanj trikratni nadzor nad višino obsega zadolževanja, pri izjemah, ki
               pa morajo biti naprej v 5% kvoti letnega odplačila glavnice in obresti in seveda za
               dodaten obseg v 3%.</p>
               <p>Sedaj pa mogoče še zadnjo pojasnilo glede pripomb računskega sodišča. Novela zakona
               in dopolnitev zakonskega teksta v celoti upošteva vsa priporočila računskega sodišča,
               ki je imelo do sedaj probleme pri revidiranju občin glede na obstoječo zakonodajo.
               Rešuje problem, kaj je obseg zadolževanja, rešuje problem, kaj so dejansko tisti
               fiksni stroški, ki jih občina opredeljuje in ki smo jih z zakonom o lokalni
               samoupravi tudi opredelili, kakšen naj bo tudi postopek, ki ga bo treba s
               podzakonskim aktom še razdelati, za nadzorno funkcijo nadzornega odbora občine.
               Toliko na kratko. Hvala.</p>
            </sp>
            <sp xml:id="SDZ4-Redna-09-2005-09-28.sp193">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sušnik, izvolite, prosim.</p>
            </sp>
            <sp xml:id="SDZ4-Redna-09-2005-09-28.sp194">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. Jaz podpiram amandma k 2. členu, to mislim, da
               bi bilo treba takoj povedati. Vsekakor pa sem se k tej razpravi prijavil zato, ker
               mislim, da bi v nasprotnem najbrž ne mogel prav dobro spati. Ko sem poslušal razprave
               spoštovane gospe Zalokarjeve, gospoda Cvikla in gospoda Kontiča, enostavno nisem
               mogel verjeti, ali gre za razsvetljenje ali gre pa za popolno pozabo oziroma za
               popolno amnezijo vsega, kar se je na področju lokalne samouprave dogajalo v preteklem
               obdobju.</p>
               <p>Poglejte, gospodje, prihajate iz tistih poslanskih skupin, ki ste sestavljali vlado
               in ki ste krojili lokalno samoupravo, najmanj kar je, zadnje štiri leta brez
               kakršnihkoli bistvenih izboljšanj finančnega položaja lokalnih skupnosti. To si upam
               trditi vsaj za zadnja štiri leta vladavine prejšnje vlade. Še več. V tem času je bilo
               sprejetih kup zakonov, pri katerih je vlada ekzaktno kršila načelo istočasne
               zagotovitve finančnih sredstev - in to enostavno pozabljate.</p>
               <p>Pozabljate, ali pa, bom rekel, veselo je pa to, da ste najbrž spoznali, da je temu
               tako. Vaše razprave so šle v to smer. Kako si lahko drugače razlagamo dejstvo, da je
               po zakonu o financiranju občin kar več kot 160, 165 občin takšnih, ki se niso v
               stanju samofinancirati in ki so izjeme. To kaže na to, na politiko, na vaš odnos do
               lokalne samouprave, ki se je ne nazadnje odražal tudi v tem, da niste soglašali z
               imenovanjem niti posebnega odbora za lokalno samoupravo pri tem državnem zboru, kaj
               šele kaj več. Takšen, spoštovane gospe in gospodje, je bil odnos do lokalne
               samouprave. In zdaj, ko je ta vlada prej kot v enem letu naredila dva koraka - jaz
               štejem ta zakon kot drug pomemben korak k izboljšanju finančnega položaja občin - je
               vse narobe. Je vse narobe! Prvi korak k izboljšanju finančnega položaja občin se je
               zgodil z rebalansom proračuna, ko smo prvič v zadnjih petih letih pomembneje
               korigirali finančno izravnavo. Drugi pomembnejši korak je ta. Verjamem, da bolijo
               tudi napovedi proračuna za leto 2006 in 2007, kjer se obeta oziroma nakazuje
               izboljšan, neprimerno boljši finančni položaj občin.</p>
               <p>Glejte, rekel sem, da se bom oglasil zato, ker vas moram spomniti tudi na to, da se
               vam je nekaj zgodilo. Ste mladi, vitalni ljudje, ne verjamem, da ste kompletno
               pozabili, in ker ne verjamem, da ste kompletno pozabili, kakšno je dejansko stanje,
               ne morem drugače zaključiti kot to, da zavajate. Hvala lepa.</p>
            </sp>
            <sp xml:id="SDZ4-Redna-09-2005-09-28.sp195">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Cvetka Zalokar Oražem. Izvolite, prosim.</p>
            </sp>
            <sp xml:id="SDZ4-Redna-09-2005-09-28.sp196">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Jaz sem zelo vesela, da sem na vrsti neposredno za kolegom
               Sušnikom, ki je razpravljal. In se z marsičem, resnično z marsičem, kar je povedal,
               strinjam, vendar to ni bila ost, ki smo jo danes želeli ob obravnavi te spremembe
               zakona uperiti v slabe plati teh rešitev, ki so tukaj.</p>
               <p>Res je, marsikaj, kar ste povedali je res, vendar to nima nič s tem, da ste sicer vi
               govorili o finančnem stanju občin, ki je slabo, jaz pa sem govorila o tem, da so se
               nekatere občine pravil iger in zakona držale, nekatere pa ne. O tem niste
               spregovorili nič in še vedno imam občutek, da takšno stanje obstoječa koalicija
               tolerira, pa mislim, da so med tistimi, ki so kršili pravila igre ali zakonodajo,
               župani oziroma občine takšne in drugačne barve. Jaz govorim o splošnem pojavu, ki ni
               dober, in govorim o tem, da toleriranje nezakonitega ravnanja lahko privede tudi pri
               tem zakonu - in nikjer ne piše, da se to ne bo zgodilo, kajti ustreznih varovalk tudi
               ta zakon še vedno nima.</p>
               <p>Jaz mislim, da je večina občin ravnala zakonito. Prej sem omenila, da po tistem, kar
               sem jaz videla, naj bi jih bilo 40 zadolženih več kot bi dovoljeval zakon, kar
               pomeni, da jih je 150 ravnalo v redu. In jaz zagovarjam teh 150 občin. Tistih 150
               občin je v preteklih letih delalo pravo turturo, ko so se podajale na ministrstvo za
               finance po soglasje k posamezni zadolžitvi oziroma k investiciji. Meseci in meseci so
               trajali in tudi verjamem, da so nekateri pri tem obupali, vendar ni izgovora za
               nezakonito ravnanje. Izgovora za nezakonito ravnanje ni! In tu vidim predvsem v tonu
               razprav, ki jih danes tu imamo. In tudi v določenih zadevah, ki jih ta zakon prinaša,
               kjer se bo to na nek način skušalo pokriti in pozabiti.</p>
               <p>Tisto, kar bi želela še poudariti, pa je vendarle to, kar je skrito tudi v zakonu,
               to je vprašanje načina delitve več kot 5 milijard sredstev, ki so. Jaz sem to tudi v
               mnenju poslanske skupine podala. To so hvalevredna sredstva. V občinah smo jih
               veseli, namenjeni so razvojnim projektom, vendar verjamem v dobre namene ministra
               Žagarja. Jaz vem, da je to častivreden mož in je vse v redu, vendar tako lahko vedno
               razpravljamo, da smo vsi taki, pravil igre pa vendarle ni. Ta sredstva se bodo delila
               po kriterijih in za namene, ki jih bo določal nek kasnejši pravilnik, ki bo šele
               sestavljen. Tudi glede na to meni ni všeč, pa če še tako veliko zaupanje vlada med
               komurkoli, mi ni všeč, da se te stvari ne dogajajo transparentno, da se ne sprejemajo
               kriteriji, merila, namen in podobne stvari v državnem zboru, kajti gre za <gap n="...."/> <stage>/Nemir
               v dvorani./</stage> Zelo težko je razpravljati. Gre za 5 milijard sredstev, ki so visoka
               sredstva in še enkrat poudarjam: ne vem, če še kdo drug od ministrov ima za 5
               milijard kar tako pooblastilo, sicer to bo postavka, ki bo ena največjih in ki bo v
               popolni danosti dana in v popolni realizaciji dana samo eni osebi, ki bo s temi
               sredstvi razpolagala. Mislim, da to ni dobro, pa če je gospod Žagar še tako korekten,
               še tako pošten ali karkoli, to vzbuja vedno pomisleke. Če so pravila igre jasna, če
               jih poznajo vse občine vnaprej, vem, da to bodo, pravilnik bo to napisano, vendar
               mislim, da je prav, da bi o njih spregovorili tudi v državnem zboru. Na tak način se
               mi zdi, da se vendarle takšnih transparentnosti izmikamo in odmikamo od nje.</p>
            </sp>
            <sp xml:id="SDZ4-Redna-09-2005-09-28.sp197">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K razpravi se je prijavil gospod Rupar Pavel. Prosim.</p>
            </sp>
            <sp xml:id="SDZ4-Redna-09-2005-09-28.sp198">

               <speaker>PAVEL RUPAR:</speaker>

               <p>Hvala, gospod predsedujoči. Čisto malo bom kršil poslovnik. Povem vnaprej, ker če si
               ga brez napovedi dovoli gospod Cvikl, jaz bom vsaj korekten. Odgovarjam pa na njegove
               očitke in laži.</p>
            </sp>
            <sp xml:id="SDZ4-Redna-09-2005-09-28.sp199">

               <speaker>PODPREDSEDNIK MAG. VASJA KLAVORA:</speaker>

               <p>Jaz vas lepo prosim, kot predsedujoči ne morem tudi malo vam dovoliti, da bi kršili
               poslovnik, zato vas prosim, bodite strpni in razpravljajte o tem, o čemer
               razpravljamo. Hvala.</p>
            </sp>
            <sp xml:id="SDZ4-Redna-09-2005-09-28.sp200">

               <speaker>PAVEL RUPAR:</speaker>

               <p>Samo dvoje pojasnil. Torej, obe postavki, ki jih je kot opozorilo navedel kolega
               Cvikl, sta navezani na osnovno šolo. Jaz vem, da si LDS tudi v Tržiču - je prav
               vseeno za otroke in bi pustili, da so v hlevu učenci, ampak župan in koalicija pa
               tega ni dovolila, zato je šla morda tu v blagovno zadolževanje. Pa tudi ne bi bilo
               potrebno, če bi svetnik Liberalne demokracije Tržič in direktor stanovanjske zadruge
               občini ne ukradel 200 milijonov tolarjev, kar je po sodišču po sklepu izgubil,
               poravnal pa je to nedavno tega stanovanjski sklad Republike Slovenije in bi občina ne
               mogla oziroma ne bi mogla<gap n="..."/></p>
            </sp>
            <sp xml:id="SDZ4-Redna-09-2005-09-28.sp201">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rupar, vas lepo prosim. Vam bi predlagal, če se gresta rajši ven pa se
               pomenita, kot da moramo vsi tukaj poslušati to.</p>
            </sp>
            <sp xml:id="SDZ4-Redna-09-2005-09-28.sp202">

               <speaker>PAVEL RUPAR:</speaker>

               <p>Zdaj ste malo prepozni, to bi morali narediti, ko je očital in z lažjo napadel mene.
           </p>
            </sp>
            <sp xml:id="SDZ4-Redna-09-2005-09-28.sp203">

               <speaker>PODPREDSEDNIK MAG. VASJA KLAVORA:</speaker>

               <p>Bi prosil še enkrat, bodite strpni<gap n="..."/></p>
            </sp>
            <sp xml:id="SDZ4-Redna-09-2005-09-28.sp204">

               <speaker>PAVEL RUPAR:</speaker>

               <p>Naredimo samo še epilog. Porevizijsko poročilo o popravljenih ukrepih govori:
               Pregledali smo odzivno poročilo, ki ga je na podlagi zahteve iz revizijskega poročila
               o poslovanju za leto 2003 in v delnem obsegu za 2004 izdelala občina. Ocenili smo, da
               je odzivno poročilo, ki ga je s podpisom in pečatom potrdil župan občine Tržič,
               verodostojno. Ocenjujemo, da odzivno poročilo vsebuje zadovoljive ukrepe za
               odpravljanje nepravilnosti, navedene v revizijskem poročilu. Vaš Igor Šoltes." Hvala,
               gospod podpredsednik.</p>
            </sp>
            <sp xml:id="SDZ4-Redna-09-2005-09-28.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Rupar. Mislim, da ste s tem povedali vse, in, prosim, o tem več ni
               debate niti ne replike. Prosil bi gospo Pečanovo. <stage>/Oglašanje iz ozadja./</stage> Prosim vas,
               gospod Cvikl, lepo prosim! Če vas je omenil, vam dam besedo za kratko repliko, vendar
               prosim vas, ne polemike o tej temi.</p>
            </sp>
            <sp xml:id="SDZ4-Redna-09-2005-09-28.sp206">

               <speaker>MAG. MILAN M. CVIKL:</speaker>

               <p>Hvala lepa. Gospod predsedujoči, poslanke in poslanci! Osnovno vprašanje, o katerem
               želim govoriti, je blagovni kredit. Blagovni kredit se pojavi navadno takrat, kadar
               ni mogoče zapreti obveznosti leta. In blagovni kredit je opredeljen v 2. členu tega
               zakona.</p>
            </sp>
            <sp xml:id="SDZ4-Redna-09-2005-09-28.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za to pojasnilo.</p>
            </sp>
            <sp xml:id="SDZ4-Redna-09-2005-09-28.sp208">

               <speaker>MAG. MILAN M. CVIKL:</speaker>

               <p>Če dovolite samo, da končam stavek. To, kar je bilo povedano s strani župana, gospoda
               Ruparja, je samo to, da je naredil blagovni kredit, nič drugega, in zato je dobil
               negativno mnenje.</p>
            </sp>
            <sp xml:id="SDZ4-Redna-09-2005-09-28.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za pojasnilo. Prosim! Prekinil bom to debato. Mislim, da to ne vodi
               nikamor. Gospa Pečanova, prijavili ste se k razpravi, imate besedo.</p>
            </sp>
            <sp xml:id="SDZ4-Redna-09-2005-09-28.sp210">

               <speaker>BREDA PEČAN:</speaker>

               <p>Nimam namena nikomur replicirati. Kolege bi samo prosila, ne glede na to, iz katere
               skupine so, če so toliko prijazni in pustijo, da razpravljamo o amandmajih, o zakonu,
               o novostih, ki so, ne pa, da med sabo tu obračunavajo. Moram reči, da je to postalo
               že neokusno - velja za obe strani.</p>
               <p>Rada bi ponovno pojasnila, zakaj bi bilo pomembno, da je v tem amandmaju k 2. členu
               zagotovljeno, da je možno najemati kredite, bom rekla, izredne kredite za izgradnjo
               tudi drugih infrastrukturnih objektov. Moram reči, da že v osnovnem, se pravi, niti
               ne v osnovnem zakonu, ampak v spremembah zakona iz leta 1998, ko je bila dana možnost
               občinam za razširitev zadolževanja prek 10% za najemanje kreditov za vlaganja v
               izgradnjo vodovodov in kanalizacije ter stanovanj, da je že takrat pravzaprav bilo
               zelo ozko razumljeno, da bodo občine šle prek svojih možnosti.</p>
               <p>Meni ni jasno, kako lahko nekdo, ne glede na to, pač zakonodajalec, v tem primeru
               seveda državni zbor, 1998. leta in sedaj ponovno razume občine kot neke odgovorne
               otroke, ki jim moraš predpisati katere in samo katere investicije smejo financirati s
               krediti. Sedaj v tem primeru štiri. Seveda je res: v teh 20% - ja, preko 20% pa ne.
               Ja no, lepo prosim! Tukaj mislim, da je dovolj jasno povedano, da kar je preko 20%,
               je samo za točno določene namene dovoljeno, in vse, kar je izven teh štirih ozko
               začrtanih namenov, to pa je občinam prepovedano s preko <gap n="..."/> Ali bi lahko, gospod
               Bajec, se lepo prosim prijavil k besedi, pa razpravljal potem, če je treba? Če meniš,
               da ti razumeš zakon drugače kot jaz, pojasni, kaj razumeš drugače kot jaz, ampak
               takrat, ko boš imel besedo! Sedaj pa dovoli meni, da povem do konca in ne vpadaj v
               besedo in ne kriči vmes. Jaz ne kričim vmes, ko ti govoriš. In zato bi prosila, da še
               enkrat poslušaš, bom še enkrat povedala.</p>
               <p>V amandmaju je zapisano, da je dovoljeno preko 20% zadolževanje - zanimivo, da ni
               omejeno -, za na področju osnovnega šolstva, stanovanjske gradnje, oskrbe z vodo in
               javne infrastrukture za ravnanje z odpadno vodo. Kaj? Ja kaj pa če občina ima
               premajhno možnost, če ima premajhne investicije, da bi lahko kandidirala za sredstva
               EU, ali pa, če ni izbrana za sofinanciranje s strani EU, kaj pa potem? In zagotovo ne
               za elektriko, ne za telefon, ne za ceste nikoli ne bo dobila sredstev EU, ker niso
               temu namenjene. Za regionalni, za regionalno ravnanje z odpadki pa bo - recimo, se je
               zgodilo ravno pri postojnski občini, da sploh ne bo dobila sredstev iz EU zaradi
               tega, ker je sedaj referendum pokazal, da pač še naslednjih nekaj let ne bo možno
               določiti deponije na tem območju. In zaradi tega se bo verjetno morala zadolževati
               zato, da bo lahko deponijo tudi prej ali slej uredila. Zaradi tega menim, da bi bilo
               prav, da bi besede <q>"ravnanje z odpadno vodo in oskrbo z vodo"</q> lahko zamenjali s
               komunalno javno infrastrukturo, ker bi zajelo vse. Vsaka občina bo pa sama zase
               ugotovila, kaj ji je bolj pomembno: ali gradnja vodovoda, ali urejanje pogojev za
               ravnanje z odpadki, ali ceste ali karkoli drugega. Zagotovo se nobena občina ne bo
               šla zadolžit tako, da bo naslednje leto ali pa naslednje dve tri leti <q>"gagali"</q>, po
               domače povedano. Se pravi, bodimo realno, razmišljajmo o tem, da v občinah so
               vendarle ali pa smo, da ne bom rekla, odgovorni ljudje in da se bomo zadolževali za
               tiste stvari, za katere bomo skupaj presodili, da so najbolj pomembne. Če je najbolj
               pomembno ravnanje z odpadki ali pa najbolj pomembna neka cesta, ji seveda ta zakon
               tega ne omogoča.</p>
               <p>Še nekaj bi rekla samo tako mimogrede. Govoriti o tem, da je odbor za lokalno
               samoupravo in regionalni razvoj zelo odprt - ja, je odprt, kadar gre za amandmaje, ki
               jih vlagajo kolegi iz vladne koalicije. Kadar gre pa za amandmaje, ki jih vlaga
               opozicija, konkretno Socialni demokrati, pa lahko povem, da je to zelo zaprt odbor,
               to lahko povem pri primeru amandmaja kolege Bojana Kontiča k 1. členu, ki je s
               popolnoma enakim besedilo predlagal črtanje odstavka, ki je govoril o presoji
               ministra za finance, da lahko ukine najemanje kreditov s strani občin, če to ogroža
               vstop v evro območje oziroma - da ne bom naštevala. Ko je bilo glasovanje o teh dveh
               amandmajih, ki sta bila dobesedno enaka, je odbor, ki je zelo odprt za vse ideje in
               sugestije, zavrnil amandma kolege Kontiča in potrdil amandma, ki je bil enakega
               besedila, pa ga je predlagala seveda vlada, kot da bi bil to odbor. Se pravi, o tem
               odboru kot o odprtem odboru ne moremo govoriti. Hvala.</p>
            </sp>
            <sp xml:id="SDZ4-Redna-09-2005-09-28.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister, dr. Žagar.</p>
            </sp>
            <sp xml:id="SDZ4-Redna-09-2005-09-28.sp212">

               <speaker>DR. IVAN ŽAGAR:</speaker>

               <p>Hvala za besedo. Jaz razumem gospo poslanko v njenem izvajanju, ker je tudi županja
               in pozna to problematiko. In upam, da vas je poslušal tudi poslanec iz nasprotne
               klopi, ker ste povedali marsikaj tega, kar mi že ves čas razlagamo, o odgovornem
               ravnanju in tako dalje, kar je tudi sestavni del vodenja občin.</p>
               <p>Kar zadeva ta del financiranja v obsegu državnega proračuna, bi poskušal pojasniti.
               Namen zadolževanja ni, da bi se s tem reševal problem rednega financiranja, se pravi,
               rednih dejavnosti. Redne dejavnosti ne morejo biti pokrite s sistemskimi viri, in
               mislim, da v tem trenutku v veliki meri so tudi z dvigom primerne porabe, ker so pač
               tiste občine najbolj na udaru, kar se tega tiče - v povezavi s prenosom nalog, ki so
               bile opravljene v preteklem obdobju. Tako je obseg zadolževanja predvsem namenjen
               investicijam.</p>
               <p>Kar zadeva investicije, smo najprej za različne vrste investicij povečali obseg
               zadolževanja z 10 na 20%. Tako je tudi tistih 20% prvenstveno namenjenih
               investicijam. Predvsem je pa pomembno to, da se je povečal možni obseg letne
               zadolžitve, ker prej je bilo drugače. Prej je bilo 5 ali 3, zdaj je pa 5 plus 3, se
               pravi, 8%, in to je ta limit.</p>
               <p>Kar zadeva izjeme, smo pa povečali izjeme s prejšnjih izjem, kot ste sami navedli, z
               dvema, to je, z investicijami v šole, ki se v tem trenutku praktično ne sofinancirajo
               iz evropskih sredstev in so veliki zalogaji za najmanjše občine, ker pač imajo,
               recimo, eno šolo in to pomeni, če hočete, milijardno investicijo za nadaljnjih 25 let
               najmanj, verjetno pa še nekaj dlje časa. In smo povečali izjeme, za tako imenovane
               evropske investicije, se pravi, za tiste investicije, ki so sofinancirane oziroma ki
               bodo sofinancirane iz evropskih virov. Znotraj teh investicij v tem trenutku
               nekaterih projektov ni možno uvrstiti, recimo, v infrastrukturo, kar ste omenili,
               zato ker pač - razen na kohezijskem skladu -, ampak, recimo, v strukturnih skladih
               tega ni možno v tem trenutku uvrstiti, ker je v programskem dokumentu ta vsebina
               izpadla, ko se je ta dokument pripravljal. Mi pa načrtujemo za naslednjo finančno
               perspektivo, da bomo tudi tovrstne investicije uvrstili. Ne nazadnje smo v razgovorih
               s komisijo prišli pravzaprav do skupnega zaključka; to je tudi na nek način sugestija
               same evropske komisije. Tako da bodo v prihodnje tudi z ozirom na večji obseg
               tovrstnih sredstev praktično vse razvojne investicije morale biti delno sofinancirane
               v bistvu iz evropskih sredstev, kar pomeni, da se bo ta nabor investicij bistveno,
               bistveno povečal.</p>
               <p>Če bi seveda sprejeli ta vaš amandma, pomeni, da bi praktično obseg zadolževanja
               popolnoma odprli. To pa je tisto, čemur se pa tudi nasprotuje iz nasprotne klopi.
               Tukaj je naše razmišljanje in za to, kar je zdaj v tem trenutku, mi menimo, da to
               pravzaprav zadostuje. Kar pa na splošno zadeva sploh investicije v problematiko
               odlaganja odpadkov, te investicije, kolikor je meni poznano, drugačne kot regionalne
               ne bodo mogle biti, kar pomeni, da se bodo občine morale dogovoriti in bodo in
               mislim, da so že v tem trenutku praktično tudi vsi tovrstni projekti v smislu
               investicije sofinancirani iz evropskih sredstev in so v tem smislu tudi potem lahko
               participirani <gap n="..."/><stage>/Nerazumljivo./</stage><gap n=".."/> Manjše investicije iz tega naslova, po mojem,
               kolikor je meni poznano, z ozirom na okoljevarstvene omejitve, ne bodo možne.</p>
            </sp>
            <sp xml:id="SDZ4-Redna-09-2005-09-28.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim.</p>
            </sp>
            <sp xml:id="SDZ4-Redna-09-2005-09-28.sp214">

               <speaker>BREDA PEČAN:</speaker>

               <p>Rada bi samo najprej za javnost in za vse kolege in kolegice povedala, da niti
               sanjalo se mi ni, da bi sploh pomislila na to, da bi to zadolževanje lahko bilo
               namenjeno za tekoče potrebe, absolutno nikoli in nikdar. Tako, da prosim, gospod
               minister, dobro poslušajte, kadar kaj rečem, nikoli nisem razmišljala na ta način,
               ker mislim, da je sploh zadolževanje občine za financiranje tekočih potreb najbolj
               nedopustna stvar, ki se je lahko sploh spomnimo.</p>
            </sp>
            <sp xml:id="SDZ4-Redna-09-2005-09-28.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala za pojasnilo.</p>
            </sp>
            <sp xml:id="SDZ4-Redna-09-2005-09-28.sp216">

               <speaker>BREDA PEČAN:</speaker>

               <p>Drugo kar bi rekla - samo še nekaj -, drugo kar bi rekla, ko govorimo o vrstah
               investicij, o namenu sredstev za investicije, je to za mene paternalizem, če vlada
               hoče komandirati skozi zakon, v kaj bodo občine vlagale sredstva, ki jih bodo najele
               za kredite, ko govorimo o komunalni infrastrukturi. In zaradi tega, lepo prosim,
               dajmo razumeti, da ne potrebujemo, resnično ne potrebujemo pretiranega nadzora. Hvala
               lepa.</p>
            </sp>
            <sp xml:id="SDZ4-Redna-09-2005-09-28.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Pečanova pojasnilo je bilo, polemiko<gap n="..."/></p>
            </sp>
            <sp xml:id="SDZ4-Redna-09-2005-09-28.sp218">

               <speaker>BREDA PEČAN:</speaker>

               <p>Dve minuti imam časa. In še nekaj bi rada rekla, da<gap n="..."/></p>
            </sp>
            <sp xml:id="SDZ4-Redna-09-2005-09-28.sp219">

               <speaker>PODPREDSEDNIK MAG. VASJA KLAVORA:</speaker>

               <p>Tri minute.</p>
            </sp>
            <sp xml:id="SDZ4-Redna-09-2005-09-28.sp220">

               <speaker>BREDA PEČAN:</speaker>

               <p>A tri celo!</p>
            </sp>
            <sp xml:id="SDZ4-Redna-09-2005-09-28.sp221">

               <speaker>PODPREDSEDNIK MAG. VASJA KLAVORA:</speaker>

               <p>Samo ne iti v polemiko prosim vas.</p>
            </sp>
            <sp xml:id="SDZ4-Redna-09-2005-09-28.sp222">

               <speaker>BREDA PEČAN:</speaker>

               <p>Saj ne polemiziram, samo pojasnila sem.</p>
            </sp>
            <sp xml:id="SDZ4-Redna-09-2005-09-28.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-09-2005-09-28.sp224">

               <speaker>DR. IVAN ŽAGAR:</speaker>

               <p>Če smem samo kratko pojasnilo. Kar zadeva obsega 20% zadolževanja, ni nikakršnih
               omejitev s strani vlade, kaj je možno iz tega naslova v bistvu financirati. Ni!
               Znotraj tistega so možne vse investicije.</p>
            </sp>
            <sp xml:id="SDZ4-Redna-09-2005-09-28.sp225">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K razpravi se je prijavil gospod Ficko. Izvolite, prosim.</p>
            </sp>
            <sp xml:id="SDZ4-Redna-09-2005-09-28.sp226">

               <speaker>JOŽEF FICKO:</speaker>

               <p>Hvala lepa, gospod podpredsednik. Zdaj, ko smo temeljito predelali občino Tržič, je
               gospo Pečanovo spet prijelo, da nam ponovno razlaga neke stvari, tako da vmes res ne
               vem, ali govorimo o kakšni konkretni občini ali o zakonu, ki je predmet razprave.</p>
               <p>Vsaj vsak drugi, bi dobro bilo, da kaj pove o samem zakonu. Pričakoval bi tudi, da
               je tistih 45 minut bilo zadosti, da bi se kolegi iz Liberalne demokracije seznanili z
               osnovno vsebino in z osnovnim razlogom predloga zakona, da ne bi potem sedaj na
               razpravi, ko govorimo o zelo konkretni zadevi, govorili o vseh težavah, ki jih imajo
               občine. To tudi mi vemo, da so občine podfinancirane in da bo potrebno pripraviti
               sistemski zakon. To je bilo tudi rečeno, to tudi v razlagi piše k temu zakonu. Je pa
               osnovni razlog povečati absorpcijsko sposobnost kreditov, predvsem iz evropskih
               skladov, občin. To je osnovno, kar je bilo že večkrat poudarjeno in o tem se
               pogovarjamo. To, koliko so občine nekatere zadolžene preveč, celo nad tem področjem,
               ki ga sedaj omejujemo na 20%. To bi moral sistem, v katerem ste vi vladali,
               nadzorovati in ne dovoljevati, tako kot vi pravite temu, nezakonita zadolževanja. Nič
               ne bo to spremenilo sedaj pri teh občinah, seveda se ne bodo mogle več zadolžiti, ker
               je nek nadzor predviden nad tem. Se bodo pa zadolževala tiste občine, ki bodo želele
               črpati sredstva, pa do sedaj niso mogle. Seveda tiste, ki so do sedaj se zakretirale,
               predvidevam, da so se pametno zakreditirale - razen če ni kje kateri župan sebi
               kakšne spomenike postavljal - tam pa bodo res občani sedaj lahko prikrajšani. Jaz
               namreč predvidevam, da bo omejitev navzgor spoštovana za vse občine naprej.</p>
               <p>In še o amandmajih. Ne vem kolikokrat je bilo rečeno o amandmaju, ki govori o
               odlaganju odpadkov, o odlagališčih. Kolikokrat je že bilo rečeno na matičnem delovnem
               telesu, pa danes tu, da so to projekti regijskega pomena; da bodo vsi financirani
               tudi iz skladov EU, ki jih razpisujejo tam. Tako, da to je v zakonu zajeto in ne vem
               kolikokrat bo treba verjetno še pojasnjevati, da bo to nekomu dojeto kot dejstvo.
               Seveda sam sem na matičnem delovnem telesu kot tudi danes bom podprl tisti predlog,
               ki daje možnost zadolževanja tudi za stanovanjsko izgradnjo in za izgradnjo na
               področju vodooskrbe. V nekaterih občinah imate to zelo dobro urejeno, celo Prekmurje
               ima težave z vodooskrbo. In ker mora vsaka občina dodati tudi svoja sredstva,
               nekatere žal nimajo v lastnih proračunih, se bodo morale zadolževati. Evropski sklad
               bo namreč sofinanciral samo primarne vode. Z veseljem sem podprl takrat predlog
               gospoda Mariniča in ga bom tudi danes. Hvala lepa.</p>
            </sp>
            <sp xml:id="SDZ4-Redna-09-2005-09-28.sp227">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Hvauc, ste se bi javili prej k besedi? Izvolite.</p>
            </sp>
            <sp xml:id="SDZ4-Redna-09-2005-09-28.sp228">

               <speaker>SREČKO HVAUC:</speaker>

               <p>Hvala lepa za besedo, gospod predsedujoči. Jaz obljubim, da v moji razpravi ne bom
               omenjal spoštovana kolega Cvikla in Ruparja, zato da ne bi zopet odprli že prekinjeno
               debato.</p>
            </sp>
            <sp xml:id="SDZ4-Redna-09-2005-09-28.sp229">

               <speaker>PODPREDSEDNIK MAG. VASJA KLAVORA:</speaker>

               <p>Ste ju že omenili.</p>
            </sp>
            <sp xml:id="SDZ4-Redna-09-2005-09-28.sp230">

               <speaker>SREČKO HVAUC:</speaker>

               <p>Vem. Torej, osredotočil bi se na ta zakon, ki je predmet razprave. Najprej bi
               povedal, da je moje mnenje in tudi splošno mnenje tukaj, kot je bilo zaznati, da je
               obstoječi zakon slab. To se kaže v slabem finančnem stanju občin, v malo razvojnih
               projektih, v tem, da občine niso sposobne črpati sredstva iz evropskih skladov. Jasno
               je, da to, kar danes obravnavamo, ni neka sistemska rešitev. To vemo. Če hočemo to
               področje sistemsko rešiti, potem bo treba najprej tudi določiti pristojnosti občin,
               te, ki so pač nastajale tekom prejšnje oblasti in za katere ni bilo predvidenih
               dodatnih virov financiranja in zagotoviti, predpostavljam tudi, večja sredstva za
               financiranje teh obveznosti. To pa seveda ni tako enostavna naloga, ker enostavno
               sredstva so v Sloveniji omejena in če jih bomo občinam namenili več, bo potrebno
               povedati, komu bomo pa tisto, kar hočemo, na drugi strani vzeli. S tega vidika pač ta
               zakon jemljem kot nek gasilski zakon, ki pač rešuje, kot je omenil že kolega Sušnik,
               drugi korak pri reševanju zelo pereče problematike občin in je pač tak gasilski
               ukrep, dober namen, da rešimo ta težek položaj.</p>
               <p>Ker so mnogi kolegi polemizirali, zakaj zadolževanje, zakaj se povečuje zadolževanje
               in tako naprej. Če hočemo izvajati neke dolgoročne projekte, potem je tudi na drugih
               področjih jasno: tako, ne vem, skozi državni proračun kot navsezadnje tudi v
               privatnem življenju, da je to zelo težko finansirati iz tekočih prihodkov, zato imamo
               v svetu pač različne druge načine poleg zadolževanja, ki pa pri nas žal niso dovolj
               razviti. Govorim o koncesijah, govorim o skupnem, javnem, zasebnem partnerstvu in še
               več je verjetno takih možnih načinov. Ker pri nas ti načini enostavno niso razviti,
               ostane kot edina možnost pač zadolževanje.</p>
               <p>Prihajam iz ene, mislim, da ne tako majhne občine, kjer je bilo za potrebe
               devetletke potrebno zgraditi ali pa dograditi šolo. Projekt je bil težak približno
               enoletni proračun te občine in jasno je, da iz tekočih prihodkov, letnih, tega ni
               bilo mogoče storiti, nekaj let je občina še poskušala na tak način, potem pa ne
               ostane nič drugega kot zadolževanje. Z bančnim kreditom - govorim. To seveda pomeni,
               da je ostalo še manj sredstev za druge razvojne projekte in za tekoče naloge in
               dejansko bo ta rešitev, ki se predlaga s tem zakonom, omogočila nekoliko lažje
               delovanje te občine.</p>
               <p>Bi pa povedal še primer sosednje občine, kjer so ubrali nekoliko drugačno pot, tam
               so pa šolo posodobili in dogradili telovadnico s pomočjo lizinga - 20 let - pa se ni
               nobeden spraševal, ali je to pomenilo dodatno javno zadolževanje, kako bomo to
               odplačevali, v kakšnem roku, kaj to pomeni za občino itd. 20 let! In glej ga, mesec
               dni pred državnozborskimi volitvami pride na otvoritev te strašne pridobitve sam
               predsednik države s šolskim ministrom in kandidatom za državnozborskega poslanca. Ali
               to ni nabiranje predvolilnih točk, kar nam v bistvu očitate, da počnemo s tem
               zakonom? To je bilo lani, pred dobrim letom dni!</p>
               <p>Še eno stvar bi omenil. Večkrat je bilo danes navedeno, da je bilo v Sloveniji 40
               občin prezadolženih. Jaz se sprašujem, ja, v kakšni državi pa smo živeli, da je bilo
               to mogoče, da tega ni nihče preprečil, sankcioniral, da je sistem to dopuščal. Kršimo
               zakone ali kršili so se zakoni, pa se ni nič zgodilo. Jaz sem prepričan, da ta nova
               rešitev, ki je, in dosledno izvajanje tega zakona pač tega več ne bo dopuščala in
               upam, da bo na tem področju tudi zavladal nek red. Hvala lepa.</p>
            </sp>
            <sp xml:id="SDZ4-Redna-09-2005-09-28.sp231">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K razpravi se prijavlja gospod Cvikl. Še kdo mogoče? Oprostite, gospod
               Cvikl, res nisem videl. Imate repliko? Se opravičujem, nisem videl.</p>
            </sp>
            <sp xml:id="SDZ4-Redna-09-2005-09-28.sp232">

               <speaker>BREDA PEČAN:</speaker>

               <p>Nič hudega. Hotela sem povedati, da mene nič <q>"ne prime"</q>, gospod Ficko, in lahko se
               tudi malo zadržujete, kadar svoje neprimerne in pripombe, ki niso na mestu, dajete na
               račun tega, da nekdo, ki ima, upam, še vedno ali vsaj še nekaj časa svobodo govora in
               besede, lahko stvari, ki so mu pri srcu, pove tudi večkrat v tem državnem zboru. In
               zato vas prosim, da si drugič ne dovolite več takih neokusnih pripomb.</p>
               <p>In še enkrat bom povedala: govoriti o tem, da kako je prav, kar je razširjeno na
               dovoljeno prekomerno zadolževanje, prek tiste meje, osnovne meje zadolževanja, za
               gradnjo stanovanj, vodovoda in kanalizacije, lepo vas prosim, pojdite pogledat člen,
               ki ga spreminjamo. To je člen, ki že je 1998. leta točno te tri stvari imel notri,
               potem je sprememba zakona črtala stanovanjsko izgradnjo in dodala šole. Tako, da vas
               lepo prosim, dajmo pogledat, kaj se je dogajalo v preteklosti in kaj je danes. Ko
               govorite o tem, kako zelo neumni so drugi, poglejte najprej v ogledalo. Prav?</p>
            </sp>
            <sp xml:id="SDZ4-Redna-09-2005-09-28.sp233">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Opozoril bi, da sem res dal repliko, čeprav je bila to polemika in
               verjetno po poslovniku, točno po poslovniku, to, kar je govoril gospod Ficko, ni bilo
               za repliko, ampak za polemiko. Hvala lepa. Toliko o tem.</p>
               <p>Gospod Bajc, izvolite. Želite? Prosim? Hvala lepa. Gospod Cvikl ima besedo.</p>
            </sp>
            <sp xml:id="SDZ4-Redna-09-2005-09-28.sp234">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Težak dan je danes popoldan, ne vem, mogoče je kaj
               z vremenom zunaj. Dovolite, da vendar pojasnim sam s številkami, ker jih nihče s
               strani predstavnikov vlade noče, v čem je moj problem kot predsednika komisije za
               nadzor proračuna in drugih javnih financ.</p>
               <p>Z vsem dolžnim spoštovanjem do analiz preteklosti je eno nedvoumno: da smo v
               preteklosti uspevali obseg primanjkljaja enot lokalne ravni države omejevati. Leta
               2001 0% bruto domačega proizvoda ali 1,5 milijarde, leta 2002 9,7, leta 2003 4
               milijarde, leta 2004 3,6 milijarde. To so primanjkljaji. S tem zakonom pa je
               nevarnost naslednja. Najprej se povečuje v drugem amandmaju - in samo o tem bom
               govoril - po 1. členu z 10 na 20% možnost zadolževanja. 10% prihodkov občin je
               približno 0,5% GDP ali 30 milijard. Se pravi, se potem v prvem odstavku 2. člena
               lahko to poveča za dodatnih 30 milijard. To so dejstva, mislim, da to poznamo - 30
               milijard. Potem pa imamo drugi odstavek, ki pa da omejitev ne na obseg prihodkov,
               ampak da omejitev na 3%, ne pove pa, za koliko časa se lahko zadolžiš. In, poglejte,
               danes je v slovenskih bankah pri dejstvu, da imamo garancijo države ali je to celo
               sprejeto na podlagi zakona države, zelo enostavno dobiti 30 - ali pa 33 - letni
               kredit. Zelo enostavno! In 3% prihodkov na 33 let je 100% odhodkov slovenskih občin.
               Slovenske občine pa imajo vseh odhodkov za približno 5% bruto domačega proizvoda ali
               300 milijard. In v letu 2005 in 2006 je možno povečanje odhodkov občin na podlagi
               tega zakona - dodatnih 300 milijard. Dodatnih 300 milijard! To seveda pomeni<gap n="..."/>
               Gospod Rokavec, to so številke. Povzetek podatkov za izračun maastrichtskega
               kriterija za dolg in primanjkljaj sektorja države pa jasno pove, da bomo na podlagi
               samo primanjkljaja enot centralne ravni države, potem ko smo v tem državnem zboru
               sprejeli dolg od ZPIZ, imeli v letu 2005 9,4% BDP primanjkljaja. Torej, imamo do
               maastrichtskega kriterija 3% samo še 0,6%. To so dejstva, gospod Rokavec! Tako se
               številke berejo in analizirajo.</p>
               <p>Problem, ki je, da ta zakon daje možnost, nihče je pa ne omejuje, še posebej, ko je
               predsedujoči odbora z veseljem skupaj tudi z drugimi vrgel ven drugi odstavek prvega
               člena. In zato jaz pravim, da je ta zakon nesistemski zakon, ta zakon je sistemska
               napaka. Sistemska napaka je pa zato, ker je seveda predlagatelj tisti, ki ima samo en
               interes in jaz ga razumem. Gospod Rokavec, gospod Žagar, gospodje poslanci, še
               posebej tisti, ki ste poslanci, jaz vas razumem! Treba je ustvariti prostor za
               povečano zadolževanje. Vendar potrebno bi bilo omejiti zadevo. Zadeva pa ni omejena
               zato, ker ni omejen rok, v katerem se občine lahko zadolžujejo. Če bi vi tukaj
               napisali 3%, vendar lahko imajo občine najdaljši rok zadolževanja pet let, dve leti
               ali deset let, bi bilo znano. Ker pa tega roka ni, nasprotno, v prvem odstavku, v
               tistem spremenjenem 1. členu celo dovolite, da se zadeva refinancira, ste odprli
               vrata in jaz vam povem, ga ni župana, ki ne bo pripravljen refinancirati obveznosti,
               ker mu bo finančni direktor oziroma direktor finančne službe rekel tam na občini:
               "Glejte, če mi refinanciramo banko, smo to pripravljeni narediti, zakaj pa ne, bomo
               preprosto v naslednjem letu imeli več prostora za financiranje projektov. In zato smo
               mi kot komisija za nadzor proračuna in drugih javnih financ rekli, kot minimalno
               potrebno bi bilo, da dobimo podatke za leto 2004, da dobimo podatke za leto 2005. In
               kot državni zbor bi morali zelo natančno spremljati, kaj se bo dogajalo. Mi bomo pa
               sedaj seveda imeli situacijo, za katero mislim, da bo postala neobvladljiva. Še
               posebej pred lokalnimi volitvami leta 2006.</p>
               <p>In še zadnja misel, da boste razumeli tisti, ne vem nekateri ste o tem govorili
               okrog tega odnosa z EU. Danes se je sestal gospod predsednik vlade s člani odbora za
               reforme. Člani odbora za reforme imajo nalogo, da pripravijo predlog, kako
               implementirati strategijo razvoja Slovenije. In eno od ključnih določb strategije
               razvoja Slovenije, dokument, ki ga ja vaša vlada gospod Žagar, sprejela 14. ali 15.
               julija, pravi v točki dva: Prilagoditev slovenskih javnih financ za črpanje evropskih
               sredstev. In tam notri piše, da bomo slovenske javne finance prilagodili za približno
               2% BDP ali 120 milijard, da bi ustvarili prostor. Slovenske javne finance se pa
               prilagaja tako, kot bi moral narediti moj spoštovani kolega Rupar, ne da vzame
               blagovni kredit po tem ali onem zakonu pa mimo zakona, ampak da zmanjša neko drugo
               porabo. In to je ta sistemska napaka v tem zakonu!</p>
               <p>Jaz razumem Slovensko ljudsko stranko, Slovensko demokratsko stranko, Novo
               Slovenijo, da je to pomemben, če hočete predvolilen projekt. Jaz to popolnoma
               razumem. Seveda pa obžalujem, da bo posledica tega, da bomo imeli v slovenskih
               občinah ob koncu leta 2006, ko bomo delali bilance, veliko povečanje zadolževanja
               občin in da bo to, bojim se, v letu 2006 zelo pomembno negativno vplivalo na
               sposobnost Slovenije, da prevzame evro. To so dejstva. Če to ni res, gospod Rokavec,
               naj vlada predlaga amandma v drugem odstavku 2. člena in reče, 3% realiziranih
               prihodkov zmožnost vzdrževanja največ za tri leta. Napišite to v amandma, če si
               upate. Tega si ne upate, tako kot si niste upali prinesti podatkov o občinah in zato
               pravim, da je zakon sistemska napaka in seveda ni sistemski zakon. Tako to je, takšna
               je situacija in zato kot predsednik komisije in kot poslanec Liberalne demokracije na
               njo moram opozarjati. Verjamem, da bo to danes sprejeto, ampak opozarjam vas, da ste
               odprli velik javnofinančni problem in obžalujem, da tukaj niti v mislih ni prisotnega
               ministra za finance, ampak ta tako ali tako očitno več ne obvladuje niti svojih
               osnovnih nalog, kaj šele to, kar mu drugi ministri pošiljajo v državni zbor mimo
               vlade, ali pa v državnem zboru spreminjajo s pomočjo poslancev koalicije. To, da ste
               ministru za finance vzeli pooblastilo, ki ga je imel v drugem odstavku 1. člena, jaz
               bi se zelo resno zamislil, če bi seveda še hotel on peljati to svojo funkcijo. Hvala
               lepa, gospod predsedujoči.</p>
            </sp>
            <sp xml:id="SDZ4-Redna-09-2005-09-28.sp235">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nadaljujemo razpravo o 2. členu, toliko da vas spomnim, in dajem besedo
               predstavniku vlade, gospodu Rokavcu.</p>
            </sp>
            <sp xml:id="SDZ4-Redna-09-2005-09-28.sp236">

               <speaker>FRANCI ROKAVEC:</speaker>

               <p>Hvala za besedo. Na to natolcevanje in nekorektno primerjanje dejstev je seveda
               potrebno odgovoriti. Prvo kar je, je potrebno povedati, da obseg zadolžitve, ki je
               sedaj predviden, ki se povečuje iz 10 na 20% oziroma tudi obseg, ki je nad 20% je
               seveda po rešitvi zakona očiščen tistih trenutnih prihodkov, investicijskih in tudi
               ostalih transferjev. Kdor dobro pozna občinske proračune, lahko ugotovi, da je teh
               prihodkov okrog 20 ali pa tudi več, do 30%. Ti prihodki se po spremembi zakona ne
               bodo več šteli kot prihodki za okvir zadolževanja. Se pravi, tu že zožujemo manevrski
               prostor zadolževanja. In drugič, manevrski prostor zadolževanja slovenskih občin
               zožujemo, ko vsakršno možno finančno obveznost občine opredeljujemo kot obseg
               zadolževanja občin. In ko seštejemo eno in drugo, smo na istem, približno na istem.
               Edino, kar širimo, širimo okvir izven obsega 20%, to je pa za namen evropskih
               sredstev, kjer želi ta država, želi ta vlada, da bi bila Slovenija bolje pripravljena
               za črpanje sredstev v naslednji finančni perspektivi, kot je bila v sedanji, z
               naborom projektov, tako iz celotne lokalne infrastrukture, ki bi v novem programskem
               obdobju 2007-2013 bil sestavni del tako imenovane infrastrukture, investicijske
               pomoči na infrastrukturnih sredstvih. Proračun za leto 2007 bo verjetno prav na
               postavki SVLR-ja jasen odraz tega, kar ste, spoštovani gospod poslanec, že govorili,
               namreč, celotno vkomponiranje regionalnih sredstev v evropska sredstva. To je naš
               namen in bo bistvena sprememba od načrtovanja proračuna v letu 2005 oziroma 2006. To
               bo mogoče v tednih naprej, ko bo vlada posredovala ta predlog tudi v državni zbor.
               Tako ne gre za odpiranje škarij pri zadolževanju, gre predvsem za jasno,
               transparentno opredelitev, kaj je okvir zadolževanja, ter za možnost večje
               fleksibilnosti občinam, kjer je to nujno potrebno za razvojne projekte. Hvala lepa.
           </p>
            </sp>
            <sp xml:id="SDZ4-Redna-09-2005-09-28.sp237">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic.</p>
            </sp>
            <sp xml:id="SDZ4-Redna-09-2005-09-28.sp238">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi! Rad bi dodal nekaj kamenčkov v
               ta mozaik razprave o 2. členu.</p>
               <p>Jaz razumem in se s tem strinjam, da je bilo financiranje občin potrebno določenih
               sprememb. In ena od tistih zadev, ki veljajo kot vodilo v življenju, je na vsak način
               ta, da če ni pri denarju reda, potem ga ni nikjer. Mene pa skrbi, da s tem zakonom,
               ko govorimo na eni strani samo o zadolževanju, nič pa nismo danes slišali v nekajurni
               razpravi, kako bo pa v nadzoru te stvari. Kajti v praksi so zadeve marsikdaj zelo,
               zelo drugačne in če rečem še neko drugo staro reklo, da denar dela denar, dolg pa
               dolg. S tem zakonom, ki bo danes, sem prepričan, sprejet, delamo občinam medvedjo
               uslugo in pa problem samo prelagamo za nekaj let naprej. Prej ste omenili, da seveda
               so kot ena od varovalk občinski sveti. Jaz moram reči, da so v številnih občinah z
               absolutistično oblastjo občinski sveti samo neka kulisa v demokraciji, da večina
               solidno in pa dobro funkcionira. Na eni strani plačujemo kar štiri podžupane, na ta
               drugi strani pa nimamo za popravilo nujnih zadev v šolah in vrtcih in pa nimamo za
               cestarje, ki bi nam popravili stare in pa razdrapane makadamske ceste. V zvezi s tem
               danes ni bilo slišati niti ene besede o nadzornih odborih. Marsikje imamo tisti star
               sistem, da oblast nadzira samo sebe in tudi ta zadeva ni v redu. Seveda to, kar se
               sedaj dela, mislim, da dolgoročno gre na škodo Slovenije, lokalnim oblastnikom bo pa
               to pred volitvami nedvomno v korist. O občinski proračuni so marsikje postali talci
               županskih in pa poslanskih karier. Prihajam iz občine, kjer smo v lanskem letu pred
               volitvami cel mesec iz dneva v dan samo odpirali in pa odpirali, v letošnjem letu
               plačujemo dolgove, nismo pa naredili še in pa odprli niti metra asfalta. Rekli ste,
               da je kontrola občinskih svetov. Iz občine, v kateri prihajam, imamo 2 milijona 300
               prihodkov v proračunu in šele ko smo dobili poročilo računskega sodišča, smo zgroženi
               svetniki opazili, da imamo pri dveh milijardah tristo prihodkov kar 890 milijonov
               neporavnanih obveznosti. O nobenih zadolževanjih, o nobenih teh zadevah ni bilo na
               redkih sejah občinskega sveta nikdar in nikoli nobenega govora, nobene debate. In to
               so tiste malenkosti, ki bodo ta zakon in to zadevo ter te amandmaje še poslabšale.
               Vrag je zmeraj v podrobnostih. Jaz vam to tako, bom rekel, ne politično, ampak
               dobronamerno rečem, zmeraj je treba predvideti in tisti pozitiven, optimističen
               scenarij, ki ga imate vi, sem prepričan, dobronamerno pred svojimi očmi, vendar je
               takrat, ko delamo zakon, treba preveriti tudi tisti najbolj črn, najbolj skrajen
               scenarij, kam nas pa te zadeve, če ni prave mere, če ni kontrole, lahko privedejo. Ko
               bomo te zadeve vrgli na mizo, potem bomo videli, da je resnica nekje vmes in da pri
               denarju ni šale. Bom pa še nadaljeval. Pred leti sem prebral eno zanimivo misel, zelo
               mi je bila všeč, današnjega predsednika vlade gospoda Janeza Janše, in sicer je imel
               govor ob velikem šmarnu. Takrat je dejal, da je pred vsako setvijo treba najprej
               populiti plevel. In vi s tem zakonom za čiščenje njive pred novo setvijo nič ne
               prispevamo, za zadolževanje občin bomo korenine plevela pustili, mogoče jih bomo z
               nekaj centimetri zemlje samo prekrili, vendar spomladi, ko bo vegetacija bujna,
               takrat bo pa ta plevel še močneje in še bolj košato zrasel in to bo naša težava za
               bodoče. Hvala lepa.</p>
            </sp>
            <sp xml:id="SDZ4-Redna-09-2005-09-28.sp239">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bajc. Izvolite prosim.</p>
            </sp>
            <sp xml:id="SDZ4-Redna-09-2005-09-28.sp240">

               <speaker>JOSIP BAJC:</speaker>

               <p>Hvala lepa. Najprej bi kolegici Bredi rekel, da sem si danes umil roke, tako da niso
               več umazane, tako kot smo bili okarakterizirani včeraj, da imamo umazane roke z neko
               drugo točko dnevnega reda. Drugič. Tudi v ogledalo sem se pogledal, tako da me ni
               treba napotiti ponovno, da se grem v ogledalo pogledati, tako kot kolegi kot ste prej
               v razpravi. Opravičujem pa se, da sem padel v besedo, ampak prav iz teh dveh
               razlogov, ogledala in umazanih rok.</p>
               <p>Prešel bi k amandmaju k 2. členu zakona, ki ga obravnavamo iz enega preprostega
               razloga. Pričakoval sem, da če smo že tisti, ki imamo umazane roke in ki ne znamo
               brati, pa se moramo gledati v ogledalo, da nismo prebrali zakona, bi pričakoval
               človek, da je opozicija prebrala zakon in da se je uskladila in da vsaj približno
               enako nastopa. Danes ko poslušam ves ta del dopoldneva in celo popoldne, vidim, da so
               si diametralno nasprotni, eni bi širili možnosti zadolževanja, eni bi povečevali to
               zadolževanje, eni pa pravijo, da smo že itak bivši, sedanji ali, ne vem, kateri
               župani pa že itak vse <q>"zafurali"</q>. To je eno. Drugo. Jaz bi še enkrat ponovil, da ta
               zakon sicer obravnavamo sedaj 2. člen in amandmaje k drugim členom, ampak zakon ima
               še nekaj več členov in ta 2. člen ima prvi odstavek, spreminja se drugi odstavek,
               mislim da sta minister in državni sekretar obrazložila vsebino prvega odstavka, ki
               govori o 20% zadolževanju, pri čemer naj letno zadolževanje ne bi presegalo 3% in
               tukaj ni nikakršnih omejitev, se pravi, da se lahko zadolžuje za vse tisto, kar bodo
               sprejeli s sprejemom proračuna na občinah občinski sveti na predlog župana. Amandma,
               ki ga predlaga koalicija, in tukaj sem kolegici Bredi skočil v besedo, da prebere do
               konca, govori pa o nekem, o dodatnih 3% in o neki zoženi možnosti zadolževanja, pri
               čemer reče, mislim, da tudi kolegica Breda in še drugi razpravljavci ste pa danes
               govorili, da nimamo programov, ker imamo premajhne občine, ker se ne moremo
               dogovoriti za regionalne projekte. Se pravi, če se bomo hoteli dejansko za te 3% še
               dodatno zadolževati, bomo morali imeti neke regionalne programe in takrat verjetno
               bomo financirali tudi kaj drugega ne samo tisto omejeno.</p>
               <p>Ocenjujem nekoliko več sredstev in možnosti občin nam je na tem razvojnem delu in
               tukaj se strinjam tudi s kolegico Bredo in tudi ministrom, ko so rekli, da mi moramo
               tudi sam sistemski zakon in tako imenovano primerno porabo moramo verjetno s časom in
               jaz upam, da v mandatu te vlade bomo uspeli, da bo ta lapsus, ki v tem trenutku od
               165 ali 166 občin prejema finančno izravnavo, tu je ena napaka po moje v sistemu, da
               28 ali 30 občin je, ki so samozadostne s tako imenovano primerno porabo. Delno
               rešujemo to s tem zakonom, pričakujem pa, da bomo v najkrajšem možnem času dejansko
               dobili sistemski zakon, ki bo uredil, da bodo izjeme tiste, ki bodo imele finančno
               izravnavo, in da bo pravilo, da bodo občine samozadostne z lastnimi sredstvi. Delno
               se zadeva popravlja z letošnjim rebalansom proračuna, ko so se dodatna sredstva
               finančne izravnave povečale za 10%. Nekaj malega, mislim, da bo uspelo tudi s
               proračunom za leto 2006, upam pa, da v najkrajšem možnem času bomo zadeve, kot sem
               rekel, uredili in bodo sedanje izjeme postale pravilo in ne obratno.</p>
            </sp>
            <sp xml:id="SDZ4-Redna-09-2005-09-28.sp241">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, imate besedo.</p>
            </sp>
            <sp xml:id="SDZ4-Redna-09-2005-09-28.sp242">

               <speaker>ALOJZ SOK:</speaker>

               <p>Hvala lepa. Jaz se opravičujem. Nisem si mislil, da bom tako hitro prišel na vrsto.
               Se strinjam tudi s tem, da je to nepristojno, kar sem naredil, da sem telefoniral,
               vendar gospodje, spomnite se, da tudi sami velikokrat telefonirate oziroma sprejmete
               kakšen krajši klic. Kolega Anderlič, vi ste včasih vedeli tudi telefonirati, pa ko
               smo glasovali, oditi iz te dvorane<gap n="..."/></p>
            </sp>
            <sp xml:id="SDZ4-Redna-09-2005-09-28.sp243">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/> gospod Sok, imate besedo.</p>
            </sp>
            <sp xml:id="SDZ4-Redna-09-2005-09-28.sp244">

               <speaker>ALOJZ SOK:</speaker>

               <p><gap n="..."/> ker mu dovolite, da me provocira tukaj iz klopi. Hvala lepa. Rad bi se tudi sam
               dotaknil tega amandmaja, vidim pa, da se na splošno govori o zakonu v celoti, tako
               sem vsaj razumel, kolega Sajovica. Če bi tukaj vsak razlagal svojo situacijo v
               občini, iz katere prihaja, potem bi slišali zelo čudne zgodbe. Jaz o tem Tržiču vedno
               počasi poslušam, nimam volje, da bi razlagal, kako je v Ormožu. Tam vaš kolega zraven
               sedi, ki je župan, lahko vam prinesem eno kaseto, pa si doma to ogledate. Boste
               videli, kako zanimivo situacijo imamo, ki je podobna, kot jo vi opisujete.</p>
               <p>Kar se tiče tega zakona v zvezi z možnostjo, da se občinam zagotavljajo dodatni
               viri, jaz ne vidim razloga, da tukaj z nekimi proceduralnimi poskusi in tako naprej
               poskušamo zavlačevati ali pa onemogočiti sprejetje tega zakona. Osebno sem prepričan
               in tudi na lastne oči se lahko vsi, ki hočemo videti, to vidimo, kako neverjetno
               hitro so te manjše občine, ki so nastale bodisi pred štirimi leti bodisi pred osmimi
               leti, v razvojnem smislu napredovale. Če omogočimo možnost, da bodo z večjim virom iz
               naslova kreditov, lahko pripravili projekte ter kandidirali za sredstva evropskih
               kohezivnih in pa strukturnih skladov, potem je to seveda en velik pospešek in pa
               prispevek k nadaljnjemu razvoju. Res pa je, da smo v preteklosti bili priča, da so
               stranke vladajoče koalicije poskušale vse narediti, da so pravzaprav razvoj teh malih
               in perspektivnih občin zavirale. Tako se jim je nalagalo nove in nove obveznosti,
               nove in nove naloge, niso pa se jim istočasno omogočali ustrezni finančni viri. In
               sedaj je potrebno to na nek način popraviti. Ti popravki gredo v več smeri. Ena od
               teh smeri je, da se poskušajo nekatere zadeve normalizirati, se pravi, da država
               prevzame nekatere naloge, ki jih je občinam naložila. Eden takšnih so recimo ti
               gospodinjski pomočniki, to smo razpravljali že na tej seji. Eden od ukrepov je, da se
               preko proračuna, in to se je zgodilo že z rebalansom in tudi za leto 2005 in s
               proračunom 2006-2007 se bo zagotavljalo, da se občinam zagotavlja večja primerna
               poraba in pa tudi večja sredstva za investiranje. Eden od predlogov je pa ta zakon,
               ki ga imamo danes pred seboj in ki bo omogočil, da se bodo lahko občine dodatno
               zadolžile, če bodo imele projekte in če bodo s temi projekti kandidirale za evropska
               sredstva. Ne drži trditev, da finančno ministrstvo ne pozna stanja zadolženosti v tem
               trenutku. Finančno ministrstvo podatke, ki so ga občine poslale, ima. In to so
               podatki o tem koliko so se občine zadolžile na področju monetarne politike. Seveda pa
               ne more imeti finančno ministrstvo podatkov o tem, koliko, ne vem, so nekatere občine
               zadolžene prek blagovnih kreditov ali prek neplačane realizacije že opravljenih
               storitev. Če bodo občine pripravljene in bodo te podatke posredovale, potem bo
               finančno ministrstvo razpolagalo tudi s temi podatki.</p>
               <p>Jaz sem z zanimanjem poslušal gospo Zalokar Oražem, ko je govorila o tem, da so
               občine veliko bolj zadolžene, kot pa ima finančno ministrstvo podatkov. Ona je
               govorila iz prve roke, kot županja. Tukaj je več županj in županov, ki lahko na
               takšen način govorijo. Mi poslanci seveda tega ne vemo. Velikokrat verjetno tudi
               občinski svetniki tega ne vedo. Zelo čutno je, da tega ne vedo nadzorni odbori po
               občinah. Verjamem, da bo potrebno narediti eno spremembo v zakonodaji in omogočiti,
               da bodo svetniki, občinski in nadzorni odbori vedeli, koliko takšnih kreditov ali pa
               lizingov ali nekaj podobnega je nek župan v imenu neke občine tudi prevzel in pa
               podpisal. Ta izkušnja in to, kar govorijo župani, bo seveda potrebno, da v vladi
               resno proučijo in da potem dejansko poskušajo priti do točnih podatkov. Vendar v tem
               trenutku, kot sem že rekel, obstajajo pač podatki o najetih kreditih, o finančni
               zadolženosti, ne obstajajo pa popolni podatki o celotni zadolženosti.</p>
               <p>Kar se tiče tega zakona. Če bi danes tega zakona ne sprejeli in bi, tako kot želi
               opozicija, sprejemanje tega zakona preložili na neko kasnejše obdobje, s tem občinam
               ne bi naredili nobene usluge. V ničemer bi se s tem ne približali k temu, kar
               zahtevate, naj finančno ministrstvo predloži popolno sliko finančne zadolženosti, ker
               tega enostavno, kot tudi samo priznava, v tem trenutku nima. Dosegli bi le to, da bi
               se to, kar občine želijo - to pa je, pridobiti čim več evropskega denarja za lasten
               razvoj -, nekako odložilo in bi se s tem dejansko odpovedali v letu 2005 sredstvom,
               ki jih eventualno še lahko po tej poti tudi dejansko, če temu tako rečem, izplenimo.
               Iz tega razloga je potrebno, da ta zakon čim prej sprejmemo, da bo zakon čim prej
               objavljen v Uradnem listu in da bodo občine čim prej vedele, s kakšnimi finančnimi
               sredstvi lahko računajo.</p>
               <p>Da zaključim. Prepričan sem, da je to velik prispevek k napredku, predvsem v tistih
               delih Slovenije, ki so kapitalsko v veliko slabšem položaju, predvsem tistih občin,
               ki želijo oziroma ki morajo ustvariti hitrejši razvoj na demografsko ogroženih
               območjih. In če jim bo k temu pomagal - in ni razloga, da ne bi - še zakon o skladnem
               regionalnem razvoju, ki ga bomo sprejeli še na tej seji <stage>(mislim, da je na dnevnem
               redu v torek)</stage>, potem je ta vladajoča koalicija naredila velik korak k pomoči na
               področju lokalne samouprave. Težko razumem nasprotovanja nekaterih kolegov iz
               opozicije, ki poskušajo s takšnimi in drugačnimi amandmaji, s takšnimi in drugačnimi
               proceduralnimi zapleti ovirati ta postopek. Koalicija se je odločila, da bo ta zakon
               sprejela, in v Novi Sloveniji bomo seveda storili vse, kar je v naši moči, da ta
               zakon tudi dejansko čim prej stopi v veljavo, tako kot smo se koalicijsko dogovorili.
               Hvala lepa.</p>
            </sp>
            <sp xml:id="SDZ4-Redna-09-2005-09-28.sp245">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mikolič. Prosim.</p>
            </sp>
            <sp xml:id="SDZ4-Redna-09-2005-09-28.sp246">

               <speaker>MARTIN MIKOLIČ:</speaker>

               <p>Hvala lepa. Spet sem se javil k razpravi, ker želim demantirati nastop pred tem
               kolega poslanca, gospoda Cvikla, ker je zavajal javnost oziroma ker je razlagal, da
               ministrstvo za finance oziroma minister za finance ne sodeluje pri tem zakonu oziroma
               ne pozna zadeve, kar je pravzaprav absurd glede teh izjav. Moram povedati, da najbrž
               veste, tudi na odboru je celo bil predlog, da bi naj ta dodatna zadolžitev se
               povečala iz 3 na 4%. In tudi to je pravzaprav obravnavalo ministrstvo za finance, ki
               se s tem ni strinjalo. Me zelo čudi oziroma moram povedati, da poslanec gospod Cvikl
               si najbrž res ni izračunal, kaj pomenijo te spremembe, ki jih resorno ministrstvo
               predlaga. Po vseh teh njegovih razpravah sem trdno prepričan, da to, kar je že prej
               gospod Bajc razlagal, da nekateri zadeve pač niste analizirali in govoriti kar tako
               na pamet, mislim, da je zelo nekorektno. Tako, kot je bilo že prej povedano, s strani
               ministra in s strani državnega sekretarja, glede na to, da sedaj niso več zajeti
               transferji oziroma ostali prihodki izven primerne porabe, to pa res ne pomeni tistga,
               kar so pravzaprav nekateri tudi po tihem upali oziroma pričakovali. Tako še enkrat
               moram poudariti, da tako poslušanje tukaj v državnem zboru razprave, ne da ima kdo
               argumente oziroma podlago, da nekaj trdi, se mi zdi govorjenje na pamet. Moram sicer
               povedati oziroma želim povedati, da kolega poslanca gospoda Cvikla zadnje čase
               oziroma nekaj časa res ne jemljem resno, pa naj gre za razlage glede Mercatorja,
               glede teh zadev, kar je prav tako bilo govorjenje na pamet. Mislim, da take razprave
               bolj spadajo, ne vem, kaj naj rečem, na ljubljansko tržnico.</p>
            </sp>
            <sp xml:id="SDZ4-Redna-09-2005-09-28.sp247">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, vi imate repliko oziroma razpravo. Prosim, imate besedo.
           </p>
            </sp>
            <sp xml:id="SDZ4-Redna-09-2005-09-28.sp248">

               <speaker>MAG. MILAN M. CVIKL:</speaker>

               <p>Hvala lepa. Zelo na kratko. Gospodu poslancu, spoštovanemu kolegu bi rad povedal, da
               sem vse to pri prejšnjem izračunu upošteval, ker je 5% bruto domačega proizvoda pač
               300 milijard in ker je ta tako imenovana izločena primerna poraba oziroma izločeni
               transferji približno 30 milijard. Tako da na žalost občine se bodo lahko, če ne bo
               omejitve v tem drugem odstavku, zadolževale do 100% svojih proračunov, kar je okoli
               5% bruto domačega proizvoda. To so dejstva. Če pa bi vlada ali če bi vi celo, če bi
               res želeli, tu napisali, 3% dodatno realiziranih prihodkov, s tem da ne sme biti doba
               zadolževanja daljša kot 3, 5, 10 let, potem bi imeli vsaj znano številko. Zato sem
               kot predsednik komisije to moral pojasniti. Imamo pač situacijo, ko bomo s to
               sistemsko napako preprosto prišli v situacijo, da bo financiranje občin drugačno, kot
               je trenutno predvideno v tako imenovanem načrtu zadolževanja širšega sektorja države,
               vključno z enotami lokalne ravni države. Ministrstvo za finance tega preprosto ni
               upoštevalo. Ministrstvo za finance je tudi na komisiji za nadzor proračuna in drugih
               javnih financ še vztrajalo pri tem, da ima minister pooblastilo, da glede na določbe
               pakta stabilnosti ustavi, ve pa, da ste se poslanci predvsem vladajoče koalicije
               zavzemali za to, da se ta določba črta, in se je tudi črtala na matičnem delovnem
               telesu. Tako minister za finance, ki ga v državni zbor na to temo še ni bilo,
               preprosto ne ve, ali pa še ne ve, da se mu je ta določba črtala, zato ne bo mogel
               izpolnjevati svojih po zakonu o javnih financah opredeljenih zavez ministra za
               finance. Hvala.</p>
            </sp>
            <sp xml:id="SDZ4-Redna-09-2005-09-28.sp249">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Krivec, imate besedo.</p>
            </sp>
            <sp xml:id="SDZ4-Redna-09-2005-09-28.sp250">

               <speaker>DANIJEL KRIVEC:</speaker>

               <p>Hvala za besedo. Najprej glede amandmaja. Jaz amandma podpiram, ker odpira širše
               možnosti za določeno izgradnjo infrastrukture za občine. Oglasil sem se pa iz enega
               drugega razloga. Ves čas je bilo poudarjano, kako se bo zakon izigraval, kje so
               možnosti, da se to dogaja, kje so varovalke napisane in podobno. Treba je poudariti,
               da tudi v dosedanjem zakonu so bila zadolževanja možna in v bistvu je bil nadzor
               izveden tako prek občinskih svetov, ki jih nekateri zdaj smatrajo, da so to nek
               privesek županov, kot tudi skozi nadzorne odbore. Po drugi strani pa je treba vse
               razvojne projekte in zadolževanje skozi razvojne projekte prijaviti tudi na finančno
               ministrstvo, ki odobrava projekte. In enako velja tudi zdaj. Tudi tista demagogija,
               da lahko župan zavaja občinski svet, ne drži. Vsak občinski svetnik lahko kadarkoli
               gre in si vse občinske dokumente, tako finančne kot vse druge sklepe lahko pogleda v
               občinski upravi, in nobena stvar ne more biti skrita, samo v primeru, da je želja
               svetnikov, da si določene stvari razčistijo. Mislim, da župan nikakor ne more nobenih
               stvari skriti pred občinskim svetom in pred nadzornim svetom, ki ima enake
               pristojnosti. Govoriti o tem, da lahko župani po svoje izvajajo tako svoj proračun
               kot nekatere zadolžitve, je nesprejemljivo. Samo to sem hotel poudariti.</p>
            </sp>
            <sp xml:id="SDZ4-Redna-09-2005-09-28.sp251">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo o 2. členu.</p>
               <p>Prehajamo na 5. člen. V razpravo dajem 5. člen in amandma poslanske skupine
               Socialnih demokratov. Kdo želi besedo? Gospa Pečanova, prosim.</p>
            </sp>
            <sp xml:id="SDZ4-Redna-09-2005-09-28.sp252">

               <speaker>BREDA PEČAN:</speaker>

               <p>Hvala lepa. Jaz bi samo na kratko obrazložila, zakaj in v čem je bistvo tega
               amandmaja. Gre za to, da je v vsaki občini, tudi v vseh tistih, ki se celo same
               financirajo, potreba po sodelovanju oziroma sofinanciranju investicij, ki so pomembne
               za občino pa pogosto tudi za uresničevanje programa ali pa bom rekla vizije, ki jo
               ima vlada naše države pri razvoju na posameznih področjih pomembno in koristno, da bi
               sredstva, ki jih država namenja za sofinanciranje teh investicij bila bolj pravično
               razdeljena. Sedaj je namreč razmerje med sredstvi, ki jih namenja država za
               sofinanciranje pomembnih investicij, zelo oddaljeno: od 10% pri občinah, ki presegajo
               določeni odstotek primerne porabe oziroma niti ne primerne porabe, ampak dohodnine
               glede na povprečje v državi, pa do 70% pri občinah, ki so daleč pod tem povprečjem.
               Razumljivo in prav je, da so občine, ki imajo nižje prihodke iz naslova dohodnine, da
               imajo večji delež države pri sofinanciranju teh investicij, vendar pa je dejstvo, da
               nekatere občine enostavno ne pridejo do realizacije svojih načrtov, ki so za
               posamezno občino vendarle življenjskega pomena, ker niso deležne ne samo 10%, ampak
               pogosto niti 10% posamezne investicije. Zakaj niti ne 10%? Zaradi tega, ker posamezna
               resorna ministrstva v proračunu dobijo dodeljenih samo omejen obseg sredstev in
               ministrstvo potem glede na svoje zmožnosti razporedi ta sredstva tako, da po svoji
               lastni presoji določi, kateri občini bo dodelila posamezna sredstva. Največkrat se
               seveda zgodi, da tiste občine, ki so imele po dosedanjem zakonu visok delež dohodnine
               na prebivalca glede, na povprečje v Sloveniji, niso dobile niti teh 10%. Lahko povem
               kar nekaj primerov, kako se je to dogajalo. Za najbolj eklatanten primer, torej ne
               eksakten primer, bi rekla kolegu, ki je uporabil napačen izraz v zvezi s tem pojmom,
               najbolj eklatanten primer je bil primer občine Vrhnika pred precej leti, ko je zgorel
               vrtec pri njih, pa niso bili deležni niti tolarja sredstev iz državnega proračuna, ko
               je bilo treba vrtec na novo pozidati. Menim, da če že nimamo bolj pravičnega načina
               določanja nujnosti posamezne investicije v posamezni občini, po mojem mnenju bi bilo
               bolj pravično, če bi resorno ministrstvo pregledalo vse prijavljene investicije,
               ocenilo kakšna je situacija na področju, v katerega se investira, vseh občin, ki se
               prijavljajo na razpis posameznega ministrstva, in ga potem rangirati. Tako se je
               recimo dogajalo ministrstvu za zdravje in je, tak primer, ne zamerite, ker pravite,
               da ni prav, da se konkretne primer našteva. V občini Izola smo pred leti gradili
               zdravstveni dom, ki je bil kot star zdravstveni dom uvrščen v sam vrh potrebnosti
               nadomestne gradnje v celi državi. Pa vendarle smo pri investiciji, ki je tehtala 625
               milijonov, dobili iz državnega proračuna reci in piši 23 milijonov tolarjev deleža
               države. Se pravi, daleč pod 10%, ki so takrat občini Izola pripadali. Ampak
               ministrstvo za zdravje je s svojo komisijo, ki je obiskala popolnoma vse objekte, ki
               so bili potrebni dozidave, ali nadomestne gradnje, ali kakorkoli že, ocenila, da je
               stari zdravstveni dom v Izoli najbolj potreben za nadomestitev v celotni državi.
               Kljub temu smo seveda bili, kot rečeno, deležni takšnega zneska. Nekaj podobnega se
               dogaja z našo reševalno postajo, ki je ravno tako potrebna nadomestne gradnje, pa
               bomo dobili od investicije, ki je težka približno 260 milijonov, tokrat zelo veliko,
               ker sedaj pa spadamo v razred 20%, ker se je naša dohodnina na prebivalca znižala v
               primerjavi s povprečjem v Sloveniji, zato bomo dobili nekaj manj kot 20 pripadajočih
               odstotkov, okrog 41 milijonov tolarjev. V vsakem primeru na teh konkretnih dveh
               primerih, lahko gremo še naprej, in na tistem najbolj drastičnem iz Vrhnike pred
               leti, lahko rečemo, da današnji način dodeljevanja državnih sredstev za izvedbo
               posamezne investicije ni korekten, Ker ne upošteva tega, kakšna je potrebnost
               posamezne investicije, ker ne ugotavlja, da recimo v neki občini, ki nujno potrebuje
               šolo zaradi tega, da lahko tudi v prostorskem smislu izvede devetletno osnovno šolo,
               da bi se reklo, tukaj so najbolj daleč, imajo najslabše pogoje za šolanje. Zato je
               prav, da ta občina, ne samo, da prva dobi ta sredstva, ampak da jih tudi dobi v
               največjem možnem obsegu. Zaradi tega predlagamo tak amandma, h katerim kot merilo za
               rangiranje sofinanciranja s strani države določamo nov sistem, ne več dohodnino,
               ampak primerno porabo in pa da so dodatna sredstva določena v manjši razliki, in
               sicer od 30 do 50%. Tak način delitve sredstev seveda ne povzroča tega, da bi v
               državi sredstev za sofinanciranje zmanjkalo, ker se je obseg sofinanciranja v celoti
               zmanjšal. Istočasno pa, to pa je seveda stvar, ki se v ta zakon ne more spraviti, bi
               bilo verjetno prav, da bi vlada dala resornim ministrstvom za posamezno področje,
               zdravje, šolstvo, okolje in prostor in tako naprej, navodila, na kakšen način
               odločati o tem, kateri občini sofinanciranje zagotoviti, in kateri ne. Na ta način bi
               po mojem skromnem mnenju prišlo tudi do tega, da bi marsikatera investicija, na
               katero občine sedaj čakajo in nikakor ne morejo priti do uresničitve, bila že zdavnaj
               uresničena. Hvala.</p>
            </sp>
            <sp xml:id="SDZ4-Redna-09-2005-09-28.sp253">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ficko imate besedo.</p>
            </sp>
            <sp xml:id="SDZ4-Redna-09-2005-09-28.sp254">

               <speaker>JOŽEF FICKO:</speaker>

               <p>Hvala lepa. Sedaj bom malo razočaral na začetku gospo Pečanovo, ker ta čas nisem
               imel časa, da bi se šel pogledat v ogledalo. Sicer se nimam za manekena, ampak težav
               z ogledalom pa res še nimam.</p>
               <p>O neumnosti oziroma neumnih predlogih pa predlagam, da si pogledate magnetogram. Jaz
               o neumnih predlogih nisem govoril, sicer pa neumnosti tudi z ogledalom ne morete
               preveriti, razen vi mogoče, ne vem.</p>
               <p>O amandmaju pa toliko. Jaz bi ga celo podprl, ko sem bral prvi odstavek in drugi
               odstavek. Način ugotavljanja kriterijev za sofinanciranje bi mogoče bilo potrebno
               spremeniti in vzeti kot izhodišče doseganja lastnih prihodkov, ne pa dohodnina, ki ni
               edini vir lastnih prihodkov občine. Ta drugi del pa je popoln absurd in ne vem, pred
               dnevi nam je bilo govorjeno, če si nekaj upamo. Jaz ne vem, kako si je kdo upal tak
               predlog amandmaja podpisati. Kaj konkretno pomeni predlog: jemlje revnim in daje
               bogatim. Tisti, ki so do sedaj bili deležni sofinanciranja s strani države 70%, bodo
               dobili 20% manj, tisti, ki 60, 10% manj, tisti, ki so bili do sedaj deležni
               sofinanciranja 20%, bodo dobili 10% zraven, to so tisti, ki dosegajo nad 130%
               povprečja, ko govorimo o dohodnini v tej tabeli. Dobesedno je to, ne vem, norčevanje,
               ko v isti sapi govorimo o skladnem regionalnem razvoju pomagati revnim občinam, da
               ujamejo povprečno razvite, pa pride tak predlog v državni zbor. Tega je potrebno
               postaviti pred ogledalo. Hvala lepa.</p>
            </sp>
            <sp xml:id="SDZ4-Redna-09-2005-09-28.sp255">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmajih bomo v skladu s časovnim potekom seje
               odločali danes v okviru glasovanj čez pol ure, to je ob 18.35. S tem prekinjam to
               točko dnevnega reda, prekinjam sejo zbora, ki jo bomo nadaljevali, kot sem rekel, ob
               18.35 uri. Hvala lepa.</p>
               <stage type="time">(Seja je bila prekinjena ob 18.05 uri in se je nadaljevala ob 18.35 uri.)</stage>
            </sp>
            <sp xml:id="SDZ4-Redna-09-2005-09-28.sp256">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na glasovanja zbora o predlogih odločitev.</p>
               <p>Nadaljujemo s prekinjeno <title>9. točko dnevnega reda - z drugo obravnavo predloga
                  zakona o spremembah in dopolnitvah zakona o gasilstvu.</title>
               </p>
               <p>Prehajamo na odločanje o vloženima amandmajema, najprej o amandmaju k 4. členu.</p>
               <p>Glasujemo o amandmaju poslanske skupine Socialnih demokratov k 4. členu. Glasujemo.
               Od 74 navzočih poslank in poslancev je za glasovalo 30, proti 44.</p>
               <p><stage>(Za je glasovalo 30.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Glasujemo o amandmaju poslanske skupine Socialnih demokratov k 31. členu. Glasujemo.
               Navzočih je 77 poslank in poslancev, za je glasovalo 34, proti 43.</p>
               <p><stage>(Za je glasovalo 34.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               poslovnika glasovanje o predlogu zakona opravil v četrtek, 29. septembra 2005, po
               končani zadnji točki dnevnega reda te seje.</p>
               <p>S tem prekinjam to točko dnevnega reda.</p>
               <p>Nadaljujemo s prekinjeno <title>14. točko dnevnega reda - z obravnavo predloga zakona
                  o spremembah zakona o poslancih, skrajšani postopek.</title>
               </p>
               <p>Prehajamo na <title>trejo obravnavo</title> predloga zakona v okviru skrajšanega
               postopka.</p>
               <p>Ker k dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me vlada oziroma zakonodajno-pravna služba nista obvestili, da bi bil
               zakon neusklajen.</p>
               <p>Glasujemo o zakonu. Od navzočih 81 poslank in poslancev je za glasovalo vseh 81.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 15. točko dnevnega reda, to je z obravnavo predloga
                  zakona o spremembah zakona o detektivski dejavnosti po skrajšanem postopku.</title>
               Prehajamo na tretjo obravnavo predloga zakona v okviru skrajšanega postopka. Ker k
               dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati. Zato prehajamo na odločanje o zakonu. Ob tem vas
               obveščam, da me vlada oziroma zakonodajno pravna služba nista obvestili, da bi bil
               zakon neusklajen. Glasujemo. Prisotnih je 80 poslank in poslancev. Za je glasovalo
               76, proti 1.</p>
               <p><stage>(Za je glasovalo 76.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 16. točko dnevnega reda, to je z obravnavo predloga
                  zakona o dopolnitvah zakona o javnih zbiranjih, skrajšani postopek.</title> Prehajamo
               na tretjo obravnavo predloga zakona v okviru skrajšanega postopka. Ker k dopolnjenemu
               predlogu zakona ni bilo vloženih amandmajev, v tretji obravnavi amandmajev ni možno
               vlagati, zato prehajamo na odločanje o zakonu. Ob tem vas obveščam, da me vlada
               oziroma zakonodajno-pravna služba nista obvestili, da bi bil zakon neusklajen.
               Glasujemo o zakonu. Ugotavljam, da je od 82 poslank in poslancev za glasovalo 63,
               proti 19.</p>
               <p><stage>(Za je glasovalo 63.)</stage> <stage>(Proti 19.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 17. točko dnevnega reda, to je z obravnavo predloga
                  zakona o spremembah in dopolnitvah zakona o Uradnem listu Republike Slovenije,
                  skrajšani postopek.</title> Prehajamo na tretjo obravnavo predloga zakona v okviru
               skrajšanega postopka. Ker matično delovno telo v okviru druge obravnave ni sprejelo
               nobenega amandmaja, razprave o členih in amandmajih ni. Zato prehajamo na odločanje o
               predlogu zakona. Glasujemo. Od navzočih 81 poslank in poslancev jih je glasovalo le
               80, vsi za.</p>
               <p><stage>(Za je glasovalo 80.)</stage> <stage>(Nihče proti.)</stage></p>
               <p>Nadaljujemo s <title>prekinjeno 19. točko dnevnega reda, to je z obravnavo predloga o
                  spremembah in dopolnitvah zakona o financiranju občin - skrajšani postopek.</title> Nadaljujemo z drugo obravnavo, to je z odločanjem o vloženih amandmajih.
               Glasujemo o 2. členu o amandmaju poslanskih skupin SDS, NSi, SLS in DeSUS k 2. členu.
               Obrazložitev glasu, gospod Barovič.</p>
            </sp>
            <sp xml:id="SDZ4-Redna-09-2005-09-28.sp257">

               <speaker>BOGDAN BAROVIČ:</speaker>

               <p>Hvala lepa. Že v začetku smo povedali, da zakon zaradi vsebini v Slovenski nacionalni
               stranki podpiramo. Kar pa se 2. člena tiče, pa smo vmes tudi povprašali, kaj pomeni,
               kakšne so razlike med tem, da natančno navajamo posamezne elemente, ki so v vsebini
               upravičeni kot vsebina do razloga za kreditiranje, in po drugi strani smo natančno
               proučili, kaj bi pomenilo, da se to posamično naštevanje imenuje tudi tako, kot je v
               nadaljevanju: javna komunalna infrastruktura. Glede na to, da vsebina določa, vsaj po
               našem dogovoru, da je najemanje kreditov seveda za vsako občino breme in da nobena
               občina, ki pošteno dela, ne želi najemati kreditov samo in zgolj zaradi, ne vem,
               razlogov, ki niso upravičeni, ocenjujemo v poslanski skupini Slovenske nacionalne
               stranke, da bi bil izraz javna komunalna infrastruktura primeren, zato se bomo v
               poslanski skupini Slovenske nacionalne stranki odločili in potrdili tiste amandmaje,
               ki ta izraz vsebinsko potrjujejo. Pri ostalih se bomo odločili po svoji volji.
               Bistveno pa je, da ta zakon podpiramo.</p>
            </sp>
            <sp xml:id="SDZ4-Redna-09-2005-09-28.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Obrazložitev glasu gospa Zalokar Oražem, izvolite.</p>
            </sp>
            <sp xml:id="SDZ4-Redna-09-2005-09-28.sp259">

               <speaker>CVETKA ZALOKAR ORAŽEM:</speaker>

               <p>Hvala lepa. V imenu poslanske skupine želim povedati, da amandmaja po številko ena
               mi ne bomo podprli, kajti še vedno nimamo odgovora, zakaj so v teh dodatnih
               investicijah možne samo investicije, ki so takstativno naštete. Absolutno se nam zdi,
               da je boljši predlog, ki bi vseboval tudi javno komunalno infrastrukturo. Javna
               komunalna infrastruktura kot investicije s tega področja vedno prinašajo na koncu
               tudi finančna sredstva. In v tem smislu se nam zdi diskriminatorno, da bi z zakonom
               določevali, katere so prioritete, ki jih ima posamezna občina. Te razlike so med
               občinami velike. Jaz sem že prej poudarila, da ima vsaka občina svojo specifiko, svoj
               največji problem, ki je nekje oskrba s pitno vodo, drugje so to odpadki, nekje so
               čistilne naprave, drugje stanovanjska gradnja. Ta specifika je velika in zdi se nam
               brez pomena in brez smisla, da se pravzaprav ta avtonomija občinam na ta način
               jemlje. Prav gotovo sta tako drugi kot tretji amandma bistveno boljša, ki pa bi s
               sprejemom tega amandmaja postala brezpredmetna.</p>
               <p>Še enkrat poudarjam, da ta rešitev ni dobra, odgovorov nismo prejeli, zakaj se
               izločajo samo nekatera področja. Razprava pa je potekala na način kjer se je
               licitiralo na posamezne obraze, posamezne primere in posamezne občine. To nima
               nikakršnega smisla, zato menimo, da takšnega amandmaja v Liberalni demokraciji samo
               zato ne bomo podprli, da bi z drugima dvema odprli širšo možnost, s katerimi bi
               občine lahko same določale, katera so področja, ki so pri njih najbolj urgentna, ki
               jih želijo razreševati in seveda te stvari so širom Slovenije zelo zelo različne.
               Hvala.</p>
            </sp>
            <sp xml:id="SDZ4-Redna-09-2005-09-28.sp260">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mikolič.</p>
            </sp>
            <sp xml:id="SDZ4-Redna-09-2005-09-28.sp261">

               <speaker>MARTIN MIKOLIČ:</speaker>

               <p>V imenu poslanske skupine Nove Slovenije bomo mi amandma k 2. členu, ta prvi
               amandma, podprli. Rad bi omenil eno zadevo. Glede na razpravo moje predhodnice,
               da<gap n="..."/></p>
            </sp>
            <sp xml:id="SDZ4-Redna-09-2005-09-28.sp262">

               <speaker>PODPREDSEDNIK MAG. VASJA KLAVORA:</speaker>

               <p>Samo obrazložitev glasu, brez razprave oziroma brez polemike s predhodnikom, če ni
               vzroka za repliko.</p>
            </sp>
            <sp xml:id="SDZ4-Redna-09-2005-09-28.sp263">

               <speaker>MARTIN MIKOLIČ:</speaker>

               <p>Hvala. Glede na tiste investicije, ki so tu zajete, smatramo, da so prave. Glede na
               to, da so določene investicije, ki jih pelje občina ali pa javna podjetja oziroma
               javne gospodarske službe, tudi z vidika kreditov oziroma tisto, kar je bilo prej
               večkrat omenjeno, da so pa zadaj zagotovljena finančna sredstva za vračilo teh
               kreditov, bi rad opozoril na eno dejstvo, kar še danes pravzaprav ni nihče omenil -
               da te obveznosti pravzaprav potem preidejo na občane. Verjetno marsikdo tukaj ve, da
               so razlike v plačevanju glede vode, smeti in ostalih komunalnih storitev v Sloveniji
               v posameznih lokalnih skupnostih ogromne. In bi rad poudaril, da je pravzaprav prešlo
               glede obveznosti lokalnih skupnosti ali pa javnih komunalnih podjetij glede najemanja
               kreditov na porabnike teh komunalnih storitev v zadnjem obdobju enormno. In zdaj ta
               argument ne vzdrži, ker bi to pomenilo, glede na to, da saj bomo te anuitete
               odplačevali z virom, ki ga pravzaprav občani plačujejo, še dodatno obremenili občane.
               Vemo pa, kakšno je socialno stanje v nekaterih občinah oziroma glede občanov. Da je
               ta amandma zelo umesten, smatramo tudi zaradi tega, ker omejujemo odplačevanje
               kredita glede na amortizacijsko dobo posamezne investicije. In to je tudi vneseno v
               ta amandma. Zato bomo prvi amandma poslanske skupine v Novi Sloveniji podprli. Hvala.
           </p>
            </sp>
            <sp xml:id="SDZ4-Redna-09-2005-09-28.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden preidemo na glasovanje, bi vas rad opomnil, da če bo amandma
               sprejet, postaneta amandmaja pod številko 2 in 3 brezpredmetna.</p>
               <p>Glasujemo. Od 82 navzočih je za glasovalo 50, proti 32.</p>
               <p><stage>(Za je glasovalo 50.)</stage> <stage>(Proti 32.)</stage></p>
               <p><stage>/Nemir v dvorani./</stage> Lepo prosim, nekaj bi vam rad povedal. Hvala lepa. Prosim za mir
               v dvorani.</p>
               <p>Ugotavljam, da je amandma sprejet.</p>
               <p>Glasujemo o drugem amandmaju poslanske skupine LDS k 2. členu. Opozarjam ob tem
               tudi, da amandma tehnično neprimerno označuje odstavke člena, zato ga bo v primeru
               sprejetja potrebno redakcijsko popraviti. Obrazložitev glasu. Gospod Petek
               izvolite.</p>
            </sp>
            <sp xml:id="SDZ4-Redna-09-2005-09-28.sp265">

               <speaker>MILAN PETEK:</speaker>

               <p>V imenu Liberalne demokracije naj napovem, da bomo ta amandma podprli. Ker vas
               mnogih pri razpravi ni bilo v dvorani, bom glavne elemente tega amandmaja skušal še
               enkrat pojasniti in vas prepričati, da bi bilo za vse nas, posebej tiste, ki ste
               župani, zelo primerno, da ta amandma sprejmete. Gre za to, da ko občine izvajajo
               investicije financiranja iz evropskih skladov, pridejo v položaj, da enostavno
               likvidnostno s svojimi sredstvi, torej rednimi proračunskim sredstvi, ne morejo
               zagotoviti plačil do izvajalcev, ki te investicije izvajajo, ker se ta sredstva
               poravnajo pravzaprav po poteku investicij. Zaradi gospoda Pojbiča bom skušal še
               enkrat pojasniti, ker vem, da gre težje. Torej, v primeru, ko občine izvajajo
               investicije financiranja iz evropskih skladov, pridejo marsikatere občine v položaj,
               da ne morejo zagotavljati rednih plačil izvajalcem. O tem smo govorili nekaj, ko smo
               govorili o zakonu v celoti. S tem amandmajem bi enostavno omogočili takšnim občinam,
               da do takrat, dokler sredstva iz evropskih skladov niso operativna, najamejo kredit,
               torej neke vrste premostitveni kratkoročni kredit. S tem bi razbremenili tekoče
               likvidnostno poslovanje in ne bi pravzaprav na daljši rok dodatno obremenjevali
               proračuna takšne občine, ampak bi ostali v okviru tistih rednih proračunskih
               finančnih sredstev. Ko pride denar iz Evropske unije, je ta denar operativen in se
               poplača ta začasno vzeti vir za te namene. Zato se nam zdi, da tu ne pogrešimo
               popolnoma nič, se nam zdi, da tisti župani, ki imate te operativne izkušnje, in
               mislim, da vas je mnogo med koalicijskim župani, ki to že doživljate te težave, da bi
               ga zaradi tega morali podpreti, pa čeprav ga je vložila opozicijska politična
               stranka, čeprav ga je vložil ne župan, ampak ga je vložil sam poslanec.</p>
               <p>Zaradi tega še enkrat moj apel, apel v imenu celotne Liberalne demokracije, da vsaj
               ta amandma, če drugače ne, na simboličnem nivoju potrditve enega amandmaja
               opozicijskih poslancev sprejmete. Hvala.</p>
            </sp>
            <sp xml:id="SDZ4-Redna-09-2005-09-28.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovanje teče. Od 84 navzočih je za glasovalo 36, proti 44
               poslancev.</p>
               <p><stage>(Za je glasovalo 36.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Glasujemo o amandmaju poslanske skupine Socialnih demokratov k 5. členu. Glasujemo.
               Glasovalo je 84 poslank in poslancev, za 29, proti 47.</p>
               <p><stage>(Za je glasovalo 29.)</stage> <stage>(Proti 47.)</stage></p>
               <p>Ugotavljam, da amandma ni sprejet. Končali smo z glasovanjem o amandmajih in z drugo
               obravnavo predloga zakona v okviru skrajšanega postopka.</p>
               <p>Prehajamo na tretjo obravnavo. Ugotavljam, da je zbor v drugi obravnavi sprejel
               amandmaje k 2. členu dopolnjenega predloga zakona. Sprašujem kvalificirane
               predlagatelje, ali nameravajo k temu členu vložiti amandma. Ugotavljam, da ne.
               Ugotavljam, da v tretji obravnavi ni bilo vloženih amandmajev. Na podlagi petega
               odstavka 140. člena poslovnika zbora vas obveščam, da me zakonodajno-pravna služba in
               vlada nista obvestili, da bi bil zakon zaradi sprejetih amandmajev neusklajen. Zato
               prehajamo na odločanje o zakonu. Obrazložitev glasu gospa Cvetka Zalokar Oražem.
               Izvolite prosim.</p>
            </sp>
            <sp xml:id="SDZ4-Redna-09-2005-09-28.sp267">

               <speaker>CVETKA ZALOKAR ORAŽEM:</speaker>

               <p> Hvala lepa za besedo. V poslanskem klubu Liberalne demokracije bomo spremembe
               zakona o financiranju občin podprli, kljub temu da imamo velike pomisleke, ki smo jih
               danes v dolgi razpravi tudi izražali. Menimo, da iskanje rešitev težke finančne
               situacije v občinah ni primerno in ni zadostno izključno z zadolževanjem. To je
               kratkoročna rešitev, to je rešitev, ki bo sicer omogočila občinam samo v kratkem
               obdobju morda pariranje in zadolževanje, da bi lahko sofinancirali projekte evropskih
               strukturnih in kohezijskih skladov, toda žal so te spremembe takšne, da problema ne
               razrešujejo v celoti. Ob tem pa smo razočarani tudi nad dejstvom, da pravzaprav v
               trenutku, ko sprejemamo tako pomembno odločitev, s katero se bodo občine pravzaprav
               še enkrat več lahko zadolževale, nismo prejeli s strani ministrstva za finance
               odgovorov in nismo prejeli bilance. Očitno je, da v tem trenutku nihče v Sloveniji ne
               ve, koliko so občine v resnici zadolžene, pri čemer pa jim na ta način danes ponovno
               dajemo to možnost v bistveno višji obliki. Prav gotovo bi bilo dobro, da bi takšno
               bilanco Slovenija naredila. Ne nazadnje zato, ker bomo v tem državnem zboru tudi
               pokrile določene stvari, ki so se odvijale v vmesnem obdobju, ko so se občine, tiste,
               ki so imele več korajže, tudi nezakonito zadolževale. Sporočilo, ki ga mora dajati
               državni zbor, je, da nezakonito ravnanje v tej državi nima legitimitete. V tem smislu
               menimo, da ni dobro, da nimamo v tem trenutku bilance, da ne vemo, koliko je ta
               zadolženost. Računsko sodišče in drugi organi nadzora pa so nam večkrat sporočili, da
               je stanje v nekaterih okoljih zelo zaskrbljujoče. Res je, da kar več kot 50 občin
               sploh ni zadolženih, res pa je tudi, da po informacijah, s katerimi razpolagamo mi,
               pa je v 40 občinah zadolžitev prekomerna, preko zakona, v nekaterih tako visoka, da
               jih tudi spremembe zakona ne bodo pokrile.</p>
               <p>Prav tako tudi ne soglašamo, da bo minister brez v naprej določenih kriterijev in
               meril razpolagal s 5 milijardami sredstev, za katere danes ne vemo, na kakšen način
               bodo razdeljena slovenskim občinam, čeprav se s tem, da ta sredstva bodo dodeljena,
               pa strinjamo. Zato bomo zakon vseeno podprli.</p>
            </sp>
            <sp xml:id="SDZ4-Redna-09-2005-09-28.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rupar.</p>
            </sp>
            <sp xml:id="SDZ4-Redna-09-2005-09-28.sp269">

               <speaker>PAVEL RUPAR:</speaker>

               <p>Gospod predsedujoči, gospod minister, kolegice in kolegi! V Slovenski demokratski
               stranki bomo zakon podprli. Podprli ga bomo zato, da damo občinam možnost, da
               sodelujejo pri pridobivanju denarja iz EU, kar je nujno potreben ukrep. Bi se pa ob
               tem nekoliko dotaknil še področja financiranja občin iz drugih naslovov.</p>
               <p>Vsa zahvala in pohvala gospodu ministru in vladi Republike Slovenije! Prvič v
               samostojni Sloveniji smo bili priče enkratnemu 10% povečanju glavarine na račun
               občin. To smo sprejeli v tem mandatu. Prva polovica tega denarja je na občinske
               proračune prišla pretekli teden. Kako enkratna, perfektna zadeva je to za občine,
               lahko poveste župani. In tu kritike ali kakršnekoli druge špekulacije enostavno niso
               dopustne. In še, v veliko veselje, kdor pač v proračunu za leto 2006 še ni bistveno
               sodeloval ali posegel, v naslednjem letu pričakujemo še 17% povečanje glavarine
               občinam. Zdaj se pa, gospodje, pardon, gospe županje in gospodje župani v tem zboru,
               vprašajmo, če to ni nekaj, kar smo pravzaprav lahko samo sanjali. Jaz vem, da vsaj v
               vlogi še ene funkcije do tega trenutka nisem niti sanjal o takih denarjih, na katere
               lahko sedaj računamo in prihajajo v občinske proračune. In če bo ta pot vsaj
               zadržana, če ne še pospešena in še nadaljevana, potem bo razvoj slovenskih občin v
               naslednjih letih prava eksplozija. Do zdaj smo se trudili vsi, županje in župani, po
               svojih močeh, ta pot bo zdaj mnogo, mnogo lažja, zavoljo dobrobiti prav tistih, ki
               jim tudi rečemo včasih državljani, ampak tisti, ki imamo še eno funkcijo, jih bomo pa
               najprej s spoštovanjem imenovali občanke in občani. Hvala lepa.</p>
            </sp>
            <sp xml:id="SDZ4-Redna-09-2005-09-28.sp270">

               <speaker>PREDSEDNIK FRANCE CUKJATI:</speaker>

               <p>Hvala, gospodu Ruparju. Besedo ima za obrazložitev glasu gospod Barovič. Ali želite v
               imenu poslanske skupine?</p>
            </sp>
            <sp xml:id="SDZ4-Redna-09-2005-09-28.sp271">

               <speaker>BOGDAN BAROVIČ:</speaker>

               <p>V imenu poslanske skupine Slovenske nacionalne stranke. Spoštovane kolegice in
               kolegi! Ta zakon bomo podprli. Prvič zato, ker ga bomo uskladili - spoštujmo vendarle
               enkrat pravila igre! - z 9. členom evropske listine. Drugič, ker bomo s tem rešili,
               pa če se sliši lepo ali grdo, to državo, ki ne zna izkoristiti kar nekaj milijard
               evropskih sredstev. Upam, da jih zdaj bomo. Tretjič, povezano s točko 2, ker bomo s
               tem omogočili sofinanciranje razvojnih projektov Evropske unije, vsaj tiste občine,
               ki niso ravno zelo, zelo bogate. Četrtič pa - na to pa opozarjam in na to sem
               opozoril že v uvodu v imenu Slovenske nacionalne stranke - z absolutnim prepričanjem,
               da te spremembe ne prinašajo - prosim, to je res, to je pa zelo res! -, ne prinašajo,
               da bomo mi občine, s tem ko se lahko več zadolžimo, mi vsi, mi vsi smo tudi občani
               nekih občin, da bomo mi kreditirali državo. To pa opozarjam. Podprli bomo ta zakon v
               veliki želji in upanju, da bomo izčrpali čim več evropskih sredstev iz obeh skladov
               in predvsem tudi zato, ker upamo in želimo, da bo poslovanje občin končno enkrat,
               upam, govorim, pregledno. Želim in upam v imenu Slovenske nacionalne stranke, da na
               naslednjih pogovorih ne bomo več govorili, kdo je v občini delal zakonito ali
               nezakonito, kajti enega stavka danes nisem slišal, nobena občina se ne bo samo zaradi
               sebe kar tako brez zveze zadolžila nezakonito. Pri tem vztrajam in upam, da smo vsi
               toliko državljani te države, da želimo vsak svojemu okolju vse najboljše.</p>
            </sp>
            <sp xml:id="SDZ4-Redna-09-2005-09-28.sp272">

               <speaker>PREDSEDNIK FRANCE CUKJATI:</speaker>

               <p>Hvala, gospodu Baroviču. Gospod Janc, ali želite v imenu poslanske? Izvolite.</p>
            </sp>
            <sp xml:id="SDZ4-Redna-09-2005-09-28.sp273">

               <speaker>KRISTIJAN JANC:</speaker>

               <p>Hvala lepa, spoštovani predsednik, spoštovani minister, sodelavci, kolegice, kolegi!
               Slovenska ljudska stranka bo z veseljem podprla to spremembo zakona o financiranju
               občin, preprosto z enega temeljnega razloga. Kot župan občine Sevnice ugotavljam več
               let, da je bilo financiranje občin izjemno slabo, netransparentno, predvsem pa
               nalaganje novih in novih obveznosti lokalnim skupnostim brez dodatnega vira. Mnoge
               slovenske občine so se znašle na robu bankrota in sanacija slovenskih občin je nujno
               potrebna. Res je, da smo z rebalansom 2005 naredili precejšen korak in ta denar je
               prišel in bo še prišel v te prazne proračune in deloma ublažil finančni primanjkljaj.
               Res pa je tudi, da z družinskimi pomočniki, o čemer je tudi danes tekla debata v
               državnem zboru, je zopet dobi nove in nove obveznosti ta proračun, da ne govorim o
               vrtcih in drugih zgodbah. Po moje bo to še tema prihodnjih usklajevanj tako
               koalicijskih kot tudi same vlade.</p>
               <p>Jaz sem prepričan, da teh 10% bodo občine smotrno in dobro uporabile za razvojne
               potrebe. Bojim se pa in tudi opažam, da je preveč nezaupanja vlade, države do
               lokalnih skupnostih, kot da to nismo partnerji, kot da ta denar uporabljamo za ne vem
               koga. Ne nazadnje vsaka občina ima občinski svet takšen ali drugačen, ima nadzorni
               odbor, ki skrbi, ima revizije in podobne stvari in verjemite mi, da denar dobro in
               odlično nalagamo v svoje razvojne potrebe. Zagotovo to trdim z vso odgovornostjo,
               verjetno je država včasih dosti slabši gospodar svojih sredstev, ki jih porablja
               direktno za takšne in drugačne razvoje. Jaz sem prepričan, da bo vlada jutri na seji
               naredila korak še naprej v smislu financiranja slovenskih občin, da ne bo spet
               dovolila samo tekoče inflacije, ampak tiste obljube, ki smo jih tudi dali vsi skupaj,
               da bomo nekako poskušali postopoma vsako leto šest, sedem, osem dobesedno priti nazaj
               na zeleno vejo tudi glede financiranja slovenskih občin. Jaz upam, da se bo to
               zgodilo in da bo ta denar tudi prišel v prepotrebne blagajne in da se bo dobro
               naložil v te lokalne skupnosti, koliko bo, bomo to videli jutri na seji vlade in
               verjetno kasneje tudi v državnem zboru, ko bomo obravnavali prihodnje proračune. Prvi
               koraki so spodbudni. Dobro, da imamo ministrstvo, dobro, da imamo spodbudne rezultate
               in verjamem, da se bodo tudi boljši časi godili slovenskim lokalnim skupnostim. Hvala
               lepa.</p>
            </sp>
            <sp xml:id="SDZ4-Redna-09-2005-09-28.sp274">

               <speaker>PREDSENDIK FRANCE CUKJATI:</speaker>

               <p>Hvala, gospodu Jancu. Gospod Kontič želite v imenu poslanske skupine?</p>
            </sp>
            <sp xml:id="SDZ4-Redna-09-2005-09-28.sp275">

               <speaker>BOJAN KONTIČ:</speaker>

               <p>Hvala lepa. V imenu poslanske skupine Socialnih demokratov. Že v uvodu smo
               opozorili, da to ni zakon, in to tudi predlagatelj sam navaja v obrazložitvi, da to
               ni zakon, ki bo sistemsko uredil financiranje občin in da tega še pričakujemo, morda
               že v letošnjem letu. Tudi nisem prepričan, da je zadolževanje prava rešitev na dolgi
               rok in je nujno treba dejansko sistemsko urediti te zadeve. Prepričan pa sem, da je
               bojazen, da bi občine z najemanjem posojil v obsegu, ki je bil danes določen, lahko
               ogrozile vstop Slovenije v evro območje. To se da regulirati tudi na druge načine,
               tudi s samoomejevanjem države kot celote in ne lokalnih skupnosti kot posameznih
               segmentov. Smo pa tudi v uvodu navedli, da to področje, ki ga danes urejamo, da je to
               področje potrebno urediti in da je ta zakon dobrodošla rešitev na tem področju in tem
               segmentu, zato bomo v poslanski skupini Socialnih demokratov kljub posameznim
               nestrinjanjem ta zakon podprli. Tudi ocenjujemo, da je bil zakon skozi obravnavo
               deležen določenih izboljšav, ki nas nekako prepričujejo in usmerjajo v to našo
               odločitev, ki smo jo sprejeli. Še enkrat pa poudarjam, da s tem ne rešujemo
               financiranja lokalnih skupnosti, da smo še daleč od tega, da bi bilo to financiranje
               urejeno tako, kot si želimo, in tako, kot bi bilo potrebno, zato upravičeno
               pričakujemo spremembe na tem področju in upravičeno pričakujemo sistemsko rešitev. In
               še nekaj je, v tem državnem zboru bi morali tudi med državljankami in državljani ali
               pa občankami in občani graditi zaupanje v lokalno samoupravo. Včasih z našimi nastopi
               tudi v tem parlamentu dajemo vtis, kot da je na lokalnem nivoju vse narobe, pa še
               zdaleč ni tako. Občine so v zadnjih letih dosegle pomemben napredek in lokalna
               samouprava je protiutež centralizaciji države. Ko bomo uspeli to urediti še na drugem
               nivoju, na nivoju pokrajin, bomo vsekakor tudi z uspešnim financiranjem lokalnih
               skupnosti dosegli naš skupni cilj. Poslanska skupina bo kljub nekaterim pomislekom
               podprla predlagani zakon.</p>
            </sp>
            <sp xml:id="SDZ4-Redna-09-2005-09-28.sp276">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kontiču. Gospod Mikolič, želite v imenu poslanske skupine?</p>
            </sp>
            <sp xml:id="SDZ4-Redna-09-2005-09-28.sp277">

               <speaker>MARTIN MIKOLIČ:</speaker>

               <p>Poslanska skupina Nove Slovenije - krščansko ljudske stranke, bo spremembe in
               dopolnitve zakona o financiranju občine podprla. Kako bodo občine oziroma lokalne
               skupnosti finančno dihale v prihodnje, je prav gotovo odvisno od dveh ministrstev, in
               sicer ministrstva za lokalno samoupravo in regionalni razvoj in ministrstva za
               finance in prav gotovo tudi od vseh nas, ki smo tukaj, poslancev in poslank v
               državnem zboru. Vsekakor obstoječi zakon ni najbolj posrečen. Vsekakor ga bo potrebno
               prevetriti, če tako rečem. Prav gotovo pa v poslanski skupini Nova Slovenija veliko
               pričakujemo, tako kot sem že prej omenil <gap n="..."/></p>
            </sp>
            <sp xml:id="SDZ4-Redna-09-2005-09-28.sp278">

               <speaker>PREDSEDNIK FRANCE CUKJATI:</speaker>

               <p>Samo gospod Mikolič ima besedo, prosim.</p>
            </sp>
            <sp xml:id="SDZ4-Redna-09-2005-09-28.sp279">

               <speaker>MARTIN MIKOLIČ:</speaker>

               <p>od novega sistemskega zakona, ki ga vlada za v prihodnje pripravlja. Prav gotovo bo
               ta nov zakon dal enakovredno možnost uveljavljanja vseh občin v Sloveniji v smislu
               vsesplošnega razvoja predvsem na območju nerazvitega območja v Republiki Sloveniji.
               Pričakujemo, da bo s tem zakonom dana ta možnost tudi vsem lokalnim skupnostim, pa
               naj bo teh 193, ki danes delujejo, pa tudi želim enako popotnico oziroma napoved dati
               za tiste, ki bodo morda nastale v prihodnjem obdobju.</p>
               <p>Vsekakor poslanska skupina Nova Slovenija bo spremembe in dopolnitve zakona podprla.
           </p>
            </sp>
            <sp xml:id="SDZ4-Redna-09-2005-09-28.sp280">

               <speaker>PREDSEDNIK FRANCE CUKJATI:</speaker>

               <p>Hvala, gospodu Mikoliču. Gospod Cvikl, izvolite. V svojem imenu?</p>
            </sp>
            <sp xml:id="SDZ4-Redna-09-2005-09-28.sp281">

               <speaker>MAG. MILAN M. CVIKL:</speaker>

               <p>V svojem imenu bom povedal, da zakona ne morem podpreti. Zakona ne morem podpreti
               zato, ker je po mojem zakon sistemska napaka. Sistemska napaka je zato, ker je
               predlagatelj služba vlade za lokalno samoupravo in regionalni razvoj in logično
               predlaga zakon, kot je pred nami. In jaz, gospe poslanke in poslanci, verjamem, da še
               posebej poslanci in poslanke, ki ste župani in županje, ne morete zavrniti tega
               zakona. Ampak vendarle naj vas opozorim. Ta zakon odpira prevelike in nekontrolirane
               možnosti zadolževanja slovenskih občin v času pred lokalnimi volitvami, zato je
               logično, da je napisan tako, kot je napisan, in logično je, da vladajoča koalicije
               štiri, pet ur nazaj ni želela, da bi v državni zbor prišli podatki o stanju dolga.
               Povečujete limite zadolževanja, ne da bi poznali stanje dolga v posameznih občinah.
               Veste, jaz bi tudi rekel, da sanjam, če bi mi nekdo rekel, da mi bo <q>"tretjino mojega
               dolga"</q>, pod narekovaji, pokril. Seveda, in to je logično. Ampak sistemsko pa to ni.
               In problem, ki se bo pojavil s tem zakonom o financiranju občin, bo zelo velik
               problem - bo predvsem problem vladajoče koalicije, ki bo morala v naslednjih mesecih
               in letih zelo natančno pojasnjevati, kaj je z gibanjem javnofinančnega primanjkljaja
               in zadolževanjem države. In podobno kot boste pri državnem proračunu za leto 2006
               zmanjšali program avtocest, da se bo Dars moral zadolžiti za 60 let, ne za naslednjih
               20 let, tako to delate pri tem zakonu. V opoziciji, sam kot predsednik komisije bom
               to zelo pozorno spremljal in opozarjal na napake, ki jih delate, ker zadolžujete
               slovenske davkoplačevalce in davkoplačevalke. Hvala lepa.</p>
            </sp>
            <sp xml:id="SDZ4-Redna-09-2005-09-28.sp282">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospa Pečanova. V svojem imenu? Izvolite.</p>
            </sp>
            <sp xml:id="SDZ4-Redna-09-2005-09-28.sp283">

               <speaker>BREDA PEČAN:</speaker>

               <p>Hvala lepa. Obrazložitev glasu v lastnem imenu. <stage>/Nemir v dvorani./</stage></p>
            </sp>
            <sp xml:id="SDZ4-Redna-09-2005-09-28.sp284">

               <speaker>PREDSEDNIK FRANCE CUKJATI:</speaker>

               <p>Oprostite, gospa Pečanova. Prosim, dovolite gospe Pečanovi, da obrazloži svoj
               glas!</p>
            </sp>
            <sp xml:id="SDZ4-Redna-09-2005-09-28.sp285">

               <speaker>BREDA PEČAN:</speaker>

               <p>Zakon bom podprla, ker je to vsaj po mojem mnenju prvi korak k temu, da bomo občine
               lažje usmerjale svoj lastni razvoj. Vendar sem prepričana, da je nujno potrebno, da
               je nadaljevanje, se pravi, sprememba samega zakona o financiranju občin, ki bo
               zagotovil bolj samostojen status občin, neodvisnost od izravnav iz državnega
               proračuna, da ne bo samo 19 občin tistih, ki bodo živele iz lastnih prihodkov, ampak
               da jih bo ravno obratno, morda 19 ali 25 tistih, ki bodo dobivale izravnavo, vse
               ostale pa bodo iz lastnih prihodkov lahko tudi načrtovale svoj razvoj in svoje
               življenje bolj avtonomno in bolj neodvisno od države. Rada bi povedala še to, da je
               bil dejansko velik preskok pri osamosvajanju občin z lastnim financiranjem storjen
               leta 1998, ko je bila dohodnina povečana za 5 odstotnih točk od nekdanjih 30, ki so
               bile določene leta 1994, na 35. Takrat se je število občin, ki se samofinancirajo,
               bistveno povečalo, bistveno v tem smislu, da je šlo z nekdanjih 15 na 25. Da je pa
               sedanja sprememba primerne porabe, se pravi, povečanje primerne porabe, pravzaprav
               povzročila to, da je samostojnih občin manj pri financiranju, ker se je število
               občin, ki ne dobivajo izravnave, zmanjšalo, ne pa povečalo. Zato o kvalitetnem
               revolucionarnem preskoku ne moremo govoriti. Hvala.</p>
            </sp>
            <sp xml:id="SDZ4-Redna-09-2005-09-28.sp286">

               <speaker>PREDSEDNIK FRANCE CUKJATI:</speaker>

               <p> Hvala gospe Pečanovi. Ker ni več prijavljenih, prehajamo na glasovanje. Glasujemo.
               Glasovanje teče. Navzočih je 80 poslank in poslancev. Za jih je glasovalo 74, proti
               2.</p>
               <p><stage>(Za je glasovalo 74.)</stage> <stage>(Proti 2.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>In prehajamo na <title>41. TOČKO DNEVNEGA REDA, TO JE NA MANDATNO VOLILNE ZADEVE.</title> Zbor bo v okviru te točke obravnaval predlog predsednika Republike Slovenije za
               izvolitev kandidatke za mesto članice stalnega arbitražnega sodišča v Haagu, šest
               predlogov sodnega sveta za izvolitev v sodniško funkcijo, pet predlogov sklepov o
               izvolitvi sodnikov porotnikov delovnih in socialnih sodišč in predlog sklepa o
               razrešitvi namestnika člana in imenovanju namestnice člana republiške volilne
               komisije. Prehajamo na razpravo in odločanje o posameznih predlogih.</p>
               <p>Najprej predlog predsednika Republike Slovenije za izvolitev kandidatke za mesto
               članice stalnega arbitražnega sodišča v Haagu. Predsednik republike je na podlagi 6.
               člena zakona o predlaganju kandidatov iz Republike Slovenije za sodnike mednarodnih
               sodišč državnemu zboru predlagal, da se za mesto članice stalnega arbitražnega
               sodišča v Haagu izvoli profesorico doktor Mirjam Škrk. Želi predstavnik urada
               predsednika republike dodatno obrazložiti predlog? Izvolite, doktor Nahtigal.</p>
            </sp>
            <sp xml:id="SDZ4-Redna-09-2005-09-28.sp287">

               <speaker>DR. MATJAŽ NAHTIGAL:</speaker>

               <p> Gospod predsednik, hvala za besedo. Spoštovane poslanke in poslanci! Pred vami je
               predlog predsednika republike. Iz predloženega gradiva izhaja celotno izpeljana
               zahtevna in zelo rigorozna procedura z vsemi pridobljenimi strokovnimi mnenji.
               Menimo, da gre za utemeljen predlog in da gre za takšno imenovanje oziroma funkcijo,
               ki krepi vlogo slovenske pravne stroke v mednarodnih institucijah in hkrati tudi
               omogoča povečan in okrepljen pretok strokovnega in drugega mednarodnopravnega znanja
               s tega področja in seveda predlagamo imenovanje v potrditev. Hvala lepa.</p>
            </sp>
            <sp xml:id="SDZ4-Redna-09-2005-09-28.sp288">

               <speaker>PREDSEDNIK FRANCE CUKJATI:</speaker>

               <p>Hvala, generalnemu sekretarju urada predsednika Republike Slovenije. Predlog je
               obravnavala tudi mandatno-volilna komisija kot matično delovno telo. Želi poročevalec
               komisije besede? <stage>(Ne.)</stage> Sledi predstavitev stališč poslanskih skupin. Besedo ima
               predstavnik poslanskega kluba Liberalne demokracije Slovenije, magister Borut
               Sajovic. Izvolite.</p>
            </sp>
            <sp xml:id="SDZ4-Redna-09-2005-09-28.sp289">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo! Predstavniki vlade in pa sodnega sveta ter
               seveda kolegice in kolegi! V državnem zboru danes pri glasovanju o kandidatki za
               članico stalnega arbitražnega sodišča v Haagu opravljamo nepotreben popravni izpit
               tako iz demokracije kot tudi iz pravne države. Ponoven in očitno dober predlog
               predsednika države podpirata tako vlada kot tudi Sodni svet Republike Slovenije in mu
               s tem daje veliko težo. Prof. dr. Mirjam Škrk, redno profesorico mednarodnega prava
               na pravni fakulteti univerze v Ljubljani<gap n="..."/></p>
            </sp>
            <sp xml:id="SDZ4-Redna-09-2005-09-28.sp290">

               <speaker>PREDSEDNIK FRANCE CUKJATI:</speaker>

               <p>Gospod Sajovic, trenutek. Prosim, je kot v čebelnjaku, potrpite še malo. Dajte
               nekoliko miru, da bomo zaključili sejo, tako kot se spodobi. Izvolite, gospod.</p>
            </sp>
            <sp xml:id="SDZ4-Redna-09-2005-09-28.sp291">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za posredovanje. Prof. dr. Mirjam Škrk redno
               profesorico mednarodnega prava na pravni fakulteti univerze v Ljubljani in sodnico
               ter podpredsednico ustavnega sodišča slovenska in mednarodna strokovna javnost dobro
               pozna in ji za strokovno delo izreka vsa priznanja.</p>
               <p>Nekateri ji kot slabost očitajo to, da je sodila po ustavi in zakonu. Mi ji to
               štejemo v dobro, zato opozarjamo, da napake iz preteklosti ne smemo ponoviti, saj je
               bil v preteklem glasovanju o tej kandidatki parlament zlorabljen za posreden napad in
               pritisk na neodvisnost sodne veje oblasti in pravno državo. Ustavni sodniki so pri
               svojem delu vezani zgolj na ustavo in zakon, ne pa na politična navodila. 134. člen
               ustave, ki govori o imuniteti sodnikov, jasno in nedvoumno določa, da nikogar, ki
               sodeluje pri sojenju ni mogoče klicati na odgovornost za mnenje, ki ga je dal pri
               odločanju na sodišču. Državni zbor ne more biti pri svojih odločitvah razsodnik, ki
               ocenjuje delo ustavnih in ostalih sodnikov. Sprašujem se, kako bodo sodniki sodili v
               bodoče, če bodo pod tihim pritiskom politične oblasti in kdo bo sploh lahko še
               kandidiral za mesta sodnikov mednarodnih sodišč. Praksa današnje oblasti, ki večkrat
               kritizira delo in odločitve ustavnega sodišča, ali pa, kar je še huje, jih ne
               upošteva, ni dobra, saj ne pripomore k varstvu ustavnosti in zakonitosti, ter
               spoštovanju človekovih pravic in temeljnih svoboščin. Današnja odločitev je pomembna
               in prelomna. Kdor napak iz preteklosti ne priznava in ne popravlja, je pač obsojen na
               to, da jih ponavlja. Prepričani pa smo, da bomo v dobro slovenske demokracije
               popravni izpit nocoj uspešno opravili.</p>
            </sp>
            <sp xml:id="SDZ4-Redna-09-2005-09-28.sp292">

               <speaker>PREDSEDNIK FRANCE CUKJATI:</speaker>

               <p>Hvala, gospodu Sajovicu. S tem zaključujem razpravo in prehajamo na izvedbo
               glasovanja. Ni bilo najavljene nobene druge poslanske skupine. Prehajamo na izvedbo
               glasovanja. V skladu s prvim odstavkom 7. člena zakona o predlaganju kandidatov iz
               Republike Slovenije za sodnike mednarodnih sodišč o izvolitvi državni zbor odloča s
               tajnim glasovanjem. V skladu s prvim odstavkom 92. člena poslovnika vodi tajno
               glasovanje komisija, ki jo sestavljajo predsedujoči ter štirje poslanci, ki jih
               izvoli državni zbor. Poslanske skupine so mi že posredovale predloge za člane
               komisije, ki vodi glasovanje. To so: Franc Jazbec, mag. Borut Sajovic, Aurelio Juri
               in Ciril Testen. Član te komisije sem tudi jaz kot predsedujoči. Ali kdo temu
               predlogu nasprotuje? Če ne, prehajamo na odločanje o taki sestavi komisije.
               Glasujemo. Navzočih je 74 poslank in poslancev, za jih je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je komisija o predlagani sestavi izvoljena.</p>
               <p>V skladu s tretjim odstavkom 72. člena poslovnika državnega zbora bo poslancem
               vročena glasovnica tako, da pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži beseda <q>"za"</q> ali <q>"proti"</q>.
               V skladu s petim odstavkom 91. člena poslovnika državnega zbora je neizpolnjena
               glasovnica neveljavna, neveljavna je tudi glasovnica, iz katere volja poslanca ni
               jasno razvidna. V skladu s prvim odstavkom 7. člena zakona o predlaganju kandidatov
               iz Republike Slovenije za sodnike mednarodnih sodišč bo predlagana kandidatka
               izvoljena, če bo za njo glasovala večina vseh poslancev, to je 46 ali več. Glasovali
               bomo v dvorani v glasovalnih kabinah. Poslanke in poslanci bodo izpolnjeno glasovnico
               oddali v glasovalno skrinjico, ki bo v dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 217, kjer bomo prevzeli volilni material.
               Glasovanje se bo pričelo ob 19.40 ter bo trajalo do 19.55, po končanem glasovanju
               prosim poslance, ki mi bodo pomagali pri glasovanju, da se zberejo v sobi 217. S sejo
               bomo nadaljevali ob 20.10 uri.</p>
               <stage type="time">(Seja je bila prekinjena ob 19.27 uri in se je nadaljevala ob 20.10 uri.)</stage>
            </sp>
            <sp xml:id="SDZ4-Redna-09-2005-09-28.sp293">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta.
               Nadaljujemo sejo.</p>
               <p>Nadaljujemo s prekinjeno obravnavo 41.a točke, to je predloga predsednika Republike
               Slovenije za izvolitev kandidatke za mesto članice stalnega arbitražnega sodišča v
               Haagu.</p>
               <p>Glasovanje je bilo v prostorih državnega zbora Republike Slovenije 28. septembra
               2005. Razdeljenih je bilo 81 glasovnic, oddanih je bilo 81 glasovnic, neveljavna je
               bila 1 glasovnica, veljavnih je bilo 80 glasovnic.</p>
               <p>Za je glasovalo 60 poslank in poslancev, proti je glasovalo 20 poslank in
               poslancev.</p>
               <p>Na podlagi izida glasovanja je bila z večino glasov vseh poslancev izvoljena
               kandidatka za članico stalnega arbitražnega sodišča v Haagu dr. Mirjam Škrk.
               <stage>/Aplavz./</stage> Izvoljeni kandidatki čestitam!</p>
               <p>Prehajamo na predloge sklepov o izvolitvi v sodniško funkcijo.</p>
               <p>Sodni svet je državnemu zboru predložil šest predlogov o izvolitvi v sodniško
               funkcijo na sodniška mesta okrajnih sodnic na okrajnem sodišču v Grosupljem, Kranju,
               Škofji Loki in Ljubljani.</p>
               <p>Predloge je obravnavala mandatno-volilna komisija kot matično delovno telo ter zboru
               predložila predloge sklepov.</p>
               <p>Prijavljenih k razpravi ni, zato prehajamo na odločanje o posameznih predlogih
               sklepov.</p>
               <p>Na glasovanje dajem predlog sklepa o izvolitvi v sodniško funkcijo mag. Sonje Ilovar
               Gradišar na sodniško mesto okrajne sodnice na okrajnem sodišču v Grosupljem.
               Glasujemo. Navzočih je 66 poslank in poslancev, za je glasovalo 60, proti 1.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Marjane
               Grašič na sodniško mesto okrajne sodnice na okrajnem sodišču v Kranju. Glasujemo.
               Glasovanje teče. Navzočih je 65 poslank in poslancev. Za jih je glasovalo 57, proti
               nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepov o izvolitvi v sodniško funkcijo gospe Alenke
               Erzar Žepič na sodniško mesto okrajne sodnice na okrajnem sodišču v Kranju.
               Glasujemo. Glasovanje teče. Navzočih je 67 poslank in poslancev. Za jih je glasovalo
               60, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Barbare
               Zakeljšek Humar na sodniško mesto okrajne sodnice na okrajnem sodišču v Kranju.
               Glasujemo. Glasovanje teče. Navzočih je 68 poslank in poslancev. Za je glasovalo 61,
               proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Vande
               Polajnar na sodniško mesto okrajne sodnice na okrajnem sodišču v Škofji Loki.
               Glasujemo. Glasovanje teče. Navzočih je 68 poslank in poslancev, za jih je glasovalo
               60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Damjane
               Stele Ostrc na sodniško mesto okrajne sodnice na okrajem sodišču v Ljubljani.
               Glasujemo. Glasovanje teče. Ugotavljam, da je navzočih 67 poslank in poslancev. Za
               jih je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>S tem smo zaključili glasovanje o sodnikih in obenem se zahvaljujem sekretarju
               sodnega sveta gospodu Brezniku za prisotnost. Hvala lepa. Prehajamo na predloge
               sklepov o izvolitvi sodnikov porotnikov delovnih in socialnih sodišč.
               Mandatno-volilna komisija je v obravnavo zboru predložila predloge sklepov o
               izvolitvi sodnikov porotnikov delovnih in socialnih sodišč v Celju, Kopru, Ljubljani
               in Mariboru, in sicer za dobo 5-ih let. Prijavljenih k razpravi ni, zato prehajamo na
               odločanje o posameznih predlogih sklepov. Na glasovanje dajem predlog sklepov o
               izvolitvi sodnikov porotnikov delovnega sodišča v Celju. Glasujemo. Navzočih je 67
               poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepov o izvolitvi sodnikov porotnikov delovnega
               sodišča v Kopru. Glasujemo. Navzočih je 67 poslank in poslancev, za je glasovalo 61,
               proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepov o izvolitvi sodnikov porotnikov delovnega in
               socialnega sodišča v Ljubljani za odločanje v delovnih sporih. Glasujemo. Navzočih je
               67 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepov o izvolitvi sodnikov porotnikov delovnega in
               socialnega sodišča v Ljubljani za odločanje v socialnih sporih. Glasujemo. Navzočih
               je 69 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi sodnikov porotnikov delovnega sodišča
               v Mariboru. Glasujemo. Navzočih je 67 poslank in poslancev, za je glasovalo 61, proti
               nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na predlog sklepov o razširitvi namestnika člana in imenovanje namestnice
               člana republiške volilne komisije. Predlog sklepa je v obravnavo zboru predložila
               mandatno-volilna komisija, in sicer se gospoda Tomaža Glažarja razreši dolžnosti
               namestnika člana ter gospo Ano Bilbijan se imenuje za namestnico člana Republiške
               volilne komisije.</p>
               <p>Prijavljenih k razpravi ni, zato prehajamo na odločanje o predlogu sklepa o
               razrešitvi namestnika člana in imenovanju namestnice člana Republiške volilne
               komisije. Glasujemo. Navzočih je 69 poslank in poslancev, za je glasovalo 64, proti
               1.</p>
               <p><stage>(Za je glasovalo 64.)</stage> <stage>(Proti 1.)</stage></p>
               <p>Ugotavljam, da je predlagani sklep sprejet.</p>
               <p>Nadaljujemo s prekinjeno <title>13. točko dnevnega reda - z obravnavo predloga zakona
                  o spremembah in dopolnitvah zakona o državni upravi.</title>
               </p>
               <p>Državni zbor včeraj o predlogu zakona ni glasoval, ker je poslanec mag. Milan M.
               Cvikl izrazil pomislek, da je zakon neusklajen in da bi bilo treba izpeljati
               uskladitveni postopek. Po proučitvi zadeve ugotavljam, da morebitna neusklajenost
               predloga zakona, o kateri je govoril poslanec, ni nastala zaradi sprejetega
               amandmaja, zato v takem primeru uskladitvenega postopka ni mogoče izvesti. Zato
               prehajamo na odločanje o zakonu. <stage>/Oglašanje iz ozadja./</stage> Obrazložitev glasu ali
               proceduralni predlog? Želi gospod Cvikl podati proceduralni predlog? <stage>(Ne.)</stage> Gospod
               Zagorac, izvolite.</p>
            </sp>
            <sp xml:id="SDZ4-Redna-09-2005-09-28.sp294">

               <speaker>BOŠTJAN ZAGORAC:</speaker>

               <p>Hvala za besedo, gospod predsednik. Včeraj smo točko prekinili v trenutku oziroma jo
               je predsedujoči prekinil v trenutku, ko smo ugotovili, da je predlagani zakon po
               mnenju zakonodajno-pravne službe v neskladju z 235. členom poslovnika državnega
               zbora. Kot proceduralno smo včeraj zahtevali, da zakonodajno-pravna služba, glede na
               to, da predsedujočega ni obvestila o neskladju, obvesti poslance, ali zdaj ta zakon
               je v neskladju ali ni v neskladju. Glede na mnenje, ki ga imamo pred sabo, z dne
               25.8.2005, je predlagani zakon v neskladju s poslovnikom državnega zbora. Hvala.</p>
            </sp>
            <sp xml:id="SDZ4-Redna-09-2005-09-28.sp295">

               <speaker>PREDSEDNIK FRANCE CUKJATI:</speaker>

               <p>Naj omenim, da po posvetu z zakonodajno-pravno službo ne gre za nobeno neskladje, ki
               bi ga morali v tem trenutku odpravljati z uskladitvenim amandmajem, kajti gre za dve
               popolnoma ločeni stvari, za zakon in za poslovnik. Gospod Potrč, izvolite,
               proceduralni predlog? Obrazložitev v imenu poslanske skupine? Izvolite.</p>
            </sp>
            <sp xml:id="SDZ4-Redna-09-2005-09-28.sp296">

               <speaker>MIRAN POTRČ:</speaker>

               <p>Hvala lepa. Gospod predsednik, imam dovoljenje, kljub ugovorom?</p>
            </sp>
            <sp xml:id="SDZ4-Redna-09-2005-09-28.sp297">

               <speaker>PREDSEDNIK FRANCE CUKJATI:</speaker>

               <p>Imate, izvolite.</p>
            </sp>
            <sp xml:id="SDZ4-Redna-09-2005-09-28.sp298">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov predloga zakona ne bomo
               podprli. Zakon vsebuje dobre rešitve glede uporabe jezika manjšin, glede upravne
               inšpekcije in tudi glede elektronskega poslovanja. Te dobre rešitve smo pripravljeni
               kdajkoli sprejeti, toda hkrati vsebuje rešitve, ki so nesprejemljive. To je rešitev v
               2. členu, da se lahko v primeru odsotnosti ali zadržanosti ministra in državnega
               sekretarja pooblasti direktorja, da zastopa vlado v državnem zboru. Ta rešitev je v
               nasprotju s poslovnikom državnega zbora. Ta rešitev grobo posega v zakonodajno
               pristojnost državnega zbora, ker se s poslovnikom urejajo ta vprašanja. Ta rešitev
               pomeni tudi resno načenjanje načel pravne države v pogledu odnosov med vlado in
               državnim zborom. Jaz sem prepričan, in to smo povedali tudi na matičnem delovnem
               telesu, da smo pripravljeni o konkretnih vprašanjih in problemih reševanja položaja
               vlade ob dejstvu, da obstaja ta v enem ministrstvu minister in en državni sekretar
               reševati, vendar ne na način, kakor to predlaga vlada. Po tej logiki, po kateri
               državni zbor poslovnik sprejema z dvotretjinsko večino navzočih poslancev, zakon pa z
               navadno večino, lahko pridemo do tega, da bo vse poslovniške določbe postopoma vlada
               s predlogi različnih zakonov razveljavila in bo s tem posegla v avtonomijo, ki jo ima
               državni zbor tudi glede določanja pravil svojega ravnanja vizavi vlade. Jaz, kolegice
               in kolegi, prosim in predlagam, da še enkrat razmislite o takšnih rešitvah, da se
               zavedate, da grobo posegate v ustavni način odločanja državnega zbora, ker se o
               poslovniku odloča z dvotretjinsko večino, ki je ni mogoče nadomestiti s kakršnimkoli
               zakonom, in da skupaj soglasno ta predlog vlade zavrnemo, da bi dali možnost iskanja
               sporazumnih rešitev, kar poslovnik z dvotretjinsko večino zahteva, da ne bi
               sprejemali rešitev, ki nam lahko vsem še povzročajo glavobol. Hvala lepa.</p>
            </sp>
            <sp xml:id="SDZ4-Redna-09-2005-09-28.sp299">

               <speaker>PREDSENDIK FRANCE CUKJATI:</speaker>

               <p>Hvala gospodu Potrču. Gospod Gantar ali želite v imenu poslanske? Izvolite.</p>
            </sp>
            <sp xml:id="SDZ4-Redna-09-2005-09-28.sp300">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Jaz bom kratek. Zakona
               o spremembah in dopolnitvah zakona o državni upravi v poslanski skupini LDS ne bomo
               podprli. Včeraj sem obširno razložil, zakaj so nekateri členi dobri, jih
               pozdravljamo, cela vrsto rešitev gre v pravo smer, razen ene, ki dejansko degradira
               in podreja državni zbor izvršni oblasti, in to na način, ki je za državni zbor kot
               celoto lahko celo poniževalen, ker poskuša z zakonom razveljaviti ali delogirati nek
               dokument, za katerega smo se mi oziroma naši predhodniki dogovorili z dvotretjinsko
               večino v tem državnem zboru.</p>
               <p>Tega kratko malo ne moremo sprejeti. Menimo, da to ni dobro, ne za ta državni zbor
               ne za katerokoli drugo sestavo, in zato bomo zakonu nasprotovali. Hvala lepa.</p>
            </sp>
            <sp xml:id="SDZ4-Redna-09-2005-09-28.sp301">

               <speaker>PREDSEDNIK FRANCE CUKJATI:</speaker>

               <p>Hvala, gospodu Gantarju. Gospod Zagorac. V imenu poslanske skupine?</p>
            </sp>
            <sp xml:id="SDZ4-Redna-09-2005-09-28.sp302">

               <speaker>BOŠTJAN ZAGORAC:</speaker>

               <p>Hvala za besedo. Tudi v Slovenski nacionalni stranki ne bomo podprli predloga
               zakona, ki je po našem prepričanju še vedno v nasprotju s poslovnikom. Za koalicijske
               poslance bi bilo mogoče dobro, če vzamete mnenje zakonodajno-pravne službe in si
               preberete mnenje k 2. členu, kjer zakonodajno-pravna služba lepo pravi, da je ta člen
               v neskladju z ureditvijo 235. člena poslovnika državnega zbora in bi bilo potrebno
               razmisliti predvsem o spremembi poslovnika, ne pa o spremembi zakona o državni
               upravi. Sprejemati zakon, ki je v neskladju z aktom, ki ga ta državni zbor sprejema z
               dvotretjinsko večino, je absurdno. In ne nazadnje ni to edini razlog, zakaj bomo
               glasovali proti. Tudi določba, da v primeru odsotnosti ali zadržanosti ministra
               oziroma državnega sekretarja lahko generalni direktor nadomešča njihovo odsotnost na
               sejah državnega zbora, je za ta zbor vsekakor podcenjujoča. In če ne drugače danes,
               glasujete za to, ali si boste dovolili, da vam bo mogoče še v teku tega mandata, kot
               sem že včeraj dejal, zakone tukaj razlagal vratar iz enega ministrstva, potem je to
               vaša odločitev. Zato vas naprošam, razmislite, če ne drugače, dajte razmisliti o
               svoji časti in o časti tega zbora.</p>
            </sp>
            <sp xml:id="SDZ4-Redna-09-2005-09-28.sp303">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospod Kontič, izvolite.</p>
            </sp>
            <sp xml:id="SDZ4-Redna-09-2005-09-28.sp304">

               <speaker>BOJAN KONTIČ:</speaker>

               <p>Hvala lepa. V zaščito poslovniških določil je vsekakor prav, da povem, da bom
               glasoval proti temu zakonu. Mislim, da je mogoče v spremembah poslovnika, ki jih
               načrtujemo za obravnavo na naslednji seji komisije za poslovnik, doreči tudi te
               zadeve v izogib neskladju, ki ga bomo danes storili.</p>
               <p>Državni zbor deluje po nekih v naprej določenih pravilih. In ta pravila so zapisana
               v poslovniku. Poslovnik ureja tudi odnose v parlamentarni proceduri med vlado, kot
               izvršilno vejo, in parlamentom, kot zakonodajnim telesom. Zelo nerodno, lahko bi
               uporabil še kakšen drug izraz, je, da državni zbor pri tem, ko uporablja poslovnik
               državnega zbora, sprejme zakon s katerim krši svoj poslovnik, svoja pravila, ki smo
               jih dosegli tu v tem parlamentu z dvotretjinsko večino prisotnih poslancev.</p>
               <p>Predlagam, da v izogib nevšečnostim, ki se bodo dogajale v prihodnje, to storimo s
               spremembo poslovnika. Možnost nam je dana, pogoj za to pa vsekakor je, da zavrnemo
               danes ta zakon, ki posega na področje, ki se sprejema z drugo večino, kot sprejemamo
               sedaj, to je z navadno večino ta zakon.</p>
            </sp>
            <sp xml:id="SDZ4-Redna-09-2005-09-28.sp305">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kontiču. Gospod Cvikl.</p>
            </sp>
            <sp xml:id="SDZ4-Redna-09-2005-09-28.sp306">

               <speaker>MAG. MILAN M. CVIKL:</speaker>

               <p>Jaz bom seveda ta zakon zavrnil, in to zato, ker ta zakon ima pravzaprav dolgo brado.
               V januarju letošnjega leta smo v obravnavi zaključnega računa striktno spoštovali
               poslovnik državnega zbora, na podlagi česa je naš predsednik predlagal poslovniški
               komisiji spremembo prakse, ki jo določa poslovnik, kar seveda ni bilo na poslovniški
               komisiji sprejeto, ker bi to pomenilo, da degradiramo državni zbor. Potem pa se je
               zgodilo tisto, kar je bilo napovedovano, če pa ne s spremembo tolmačenja poslovnik,
               pa z zakonom. Državni zbor je prišel z zakonom. Zakon, ki je pravzaprav prinesel
               veliko dobrih rešitev, vendar je v tej ključni zgodbi zakon, ki po mojem osebnem
               prepričanju mi v vladi, ki ga je predlagala tako kot je seveda bilo neustrezno iskati
               tolmačenje na poslovniški komisiji, ko je poslovnik popolnoma jasen.</p>
               <p>Jaz moram seveda povedati, da predsedniki matičnih delovnih teles bomo v izredno
               težki situaciji, ko bomo imeli na eni strani poslovnik državnega zbora, na drugi
               strani pa zakon o državni upravi, ki sta kontradiktorna. Zato menim, da je danes kot
               minimalno potrebno ta zakon zavrniti, iskati ustrezno rešitev, če je za to volja v
               tem državnem zboru, drugače bo pa pač potrebno uporabiti druga sredstva. Hvala.</p>
            </sp>
            <sp xml:id="SDZ4-Redna-09-2005-09-28.sp307">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Gospod Žnidaršič.</p>
            </sp>
            <sp xml:id="SDZ4-Redna-09-2005-09-28.sp308">

               <speaker>MAG. FRANC ŽNIDARŠIČ:</speaker>

               <p>Lepa hvala gospod predsednik. Jaz moram povedati, da ima koalicija sicer večino v
               državnem zboru, vendar je v tem primeru ta večina nepomembna, če gre za to, ali bomo
               podprli eno rešitev, za katero naj bi bila dovolj navadna večina prisotnih na odboru
               in potem navadna večina v državnem zboru, ob tem, da je za določbe poslovnika, ki nam
               diktira način dela, potrebno 60 poslancev. Nobena večina v tem državnem zboru ne more
               preseči odločitve in pravil, ki jih sprejema 60 poslancev, zaradi tega mislim, da je
               napaka, da to poskušamo storiti in mi bomo pač morali glasovati proti, ker zaradi
               tega dejstva samega, da lahko sprejmemo nekaj, kar ni dobro, pač te stvari ne moremo
               podpreti. Hvala lepa.</p>
            </sp>
            <sp xml:id="SDZ4-Redna-09-2005-09-28.sp309">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod Barovič, izvolite.</p>
            </sp>
            <sp xml:id="SDZ4-Redna-09-2005-09-28.sp310">

               <speaker>BOGDAN BAROVIČ:</speaker>

               <p>Hvala lepa. Glede na vse dvome, ki so bili izraženi, verjamem, da bi marsikdo rad še
               karkoli povedal. Spoštovane kolegice, kolegi! Z nami je spoštovana gospa Tina Bitenc
               iz službe, o kateri pravzaprav govorimo, obnašamo pa se tako, kot da je ni. Ali ne bi
               bilo pametno, da gospa Tina Bitenc iz zakonodajno-pravne službe pove, ali drži naša
               trditev z dne 25.9. ali ne drži? S tem se bomo izognili debatam še uro, dve ali tri.
               Z vsem spoštovanjem do vseh nas, ampak poslovnik moramo spoštovati, in tudi
               zakonodajno-službo in njeno mnenje moramo spoštovati, zato naj gospa prosim, če lahko
               potrdi ali zanika tisto, kar je srž problema. To je proceduralni predlog, če ga lahko
               tako vzamete.</p>
            </sp>
            <sp xml:id="SDZ4-Redna-09-2005-09-28.sp311">

               <speaker>PREDSEDNIK FRANCE CUKJATI:</speaker>

               <p>Tako je. Smo v fazi obrazložitve glasu zato, je to nemogoče, bom pa to dal kot
               proceduralni predlog na glasovanje, da damo zakonodajno pravni službi možnost, da
               obrazloži to stanje. Dajem torej na glasovanje predlog, da se oglasi zakonodajno
               pravna služba in ji damo v tem primeru možnost, izjemoma možnost, da obrazloži
               zadevo. Glasujemo. Glasovanje teče. Navzočih je 67 poslank in poslancev. Za jih je
               glasovalo 51, proti 13.</p>
               <p><stage>(Za je glasovalo 51.)</stage> <stage>(Proti 13.)</stage></p>
               <p>Ugotavljam, da je proceduralni predlog sprejet in prosim gospo Bitenc, da obrazloži
               situacijo. Izvolite.</p>
            </sp>
            <sp xml:id="SDZ4-Redna-09-2005-09-28.sp312">

               <speaker>TINA BITENC PENGOV:</speaker>

               <p>Vsekakor so zadeve pravzaprav precej jasne. Zakonodajno-pravna služba je v svojem
               mnenju obrazložila problem, ki ga prinaša predlagani 2. člen predloga zakona, o
               katerem boste sedaj odločali. Na matičnem odboru se je ta problem skušal sanirati z
               amandmajem za črtanje tega člena, ki pa ni bil sprejet. Vsebinski problem ostaja. Mi
               bomo, če bo ta zakon sprejet tako, kot je sedaj predlagano v odločanje, v pravni
               sistem vnesli z dvema aktoma, ki nista popolnoma enakovredna v smislu tipa akta, dve
               različni pravni ureditvi. Ni jasno, kako se bosta izvajali. To vsekakor ne prispeva k
               pravni državi. Po drugi strani je pa tudi res, da je treba vedeti, da parlament svoje
               poslovanje ureja avtonomno in da je to, kdo bo lahko govoril v parlamentu, gotovo
               pravica, ki jo parlament ureja sam. S tega vidika to vprašanje na tej točki
               zakonodajnega postopka, na kateri se zdaj nahajamo, ni več vprašanje, ki bi se ga
               dalo konstruktivno razreševati v tem smislu, da bi se dalo še kaj spreminjati. Zato
               mi tudi nismo mogli več poročati o neusklajenosti, kajti na tej točki zakonodajnega
               postopka zakonodajno-pravna služba ali vlada obvešča državni zbor o neusklajenosti
               med posameznimi določbami akta ali določbami z drugimi zakoni, ki so nastale zaradi
               sprejetih amandmajev, kar pa ni vsebina nastale situacije.</p>
               <p>Upam, da sem bila dovolj jasna. Vsebinski problem je, ampak na tej točki ga
               pravzaprav ni več mogoče konstruktivno obravnavati, zato ker je pravzaprav preostalo
               samo še glasovanje o predlogu zakona v celoti. Hvala lepa.</p>
            </sp>
            <sp xml:id="SDZ4-Redna-09-2005-09-28.sp313">

               <speaker>PREDSEDNIK FRANCE CUKJATI:</speaker>

               <p>Hvala gospe Bitenčevi. K obrazložitvi glasu se je javil gospod Petan.</p>
            </sp>
            <sp xml:id="SDZ4-Redna-09-2005-09-28.sp314">

               <speaker>RUDOLF PETAN:</speaker>

               <p>Hvala za besedo. Sklicujemo se na poslovnik, ampak mislim, da tudi to, kar smo zdaj
               naredili, ni bilo v skladu s poslovnikom. Mi je prav žal. Nimam nič proti, ampak tako
               je. Bodimo vedno dosledni. Ja, saj se strinjam, ampak ni bilo v skladu s poslovnikom.
               Večina je pač odločila drugače, kot je po poslovniku. Okej. Saj o tem se pa tudi v
               prejšnjem primeru pogovarjamo.</p>
               <p>Dejal bi to, da bom podprl ta predlog zakona v celoti, ki je pred glasovanjem, in
               sicer iz naslednjega razloga. Ne drži, da degradiramo državni zbor in to iz
               preprostega razloga. Po prejšnji ureditvi vlade je lahko vlado v državnem zboru
               zastopalo približno 120 do 140 ljudi. Glede na to, da se je vlada odločila za
               racionalnost, da je poleg ministra samo en državni sekretar, se je drastično znižalo
               število državnih sekretarjev, in sicer s 54 na 15. To pomeni, da bo manj ljudi sedaj,
               ki bo lahko zastopalo vlado v državnem zboru, to se pravi, da ne more biti
               degradacija državnega zbora, kvečjemu je bila prej degradacija državnega zbora, sedaj
               mogoče državni zbor dobi večjo veljavo, ker manj ljudi lahko nastopa proti državnemu
               zboru. To je eno.</p>
               <p>Drugo. Morali se bomo odločiti, ali naj imamo vlade, ki se racionalno obnašajo, pa
               znižujejo število državnih sekretarjev, ali pa, ne vem zaradi česa, zaradi
               degradacije državnega zbora, v narekovaju, seveda, imamo potratne vlade, ki bi mogoče
               imenovale še 40 državnih sekretarjev, da bi bil ekvivalent s prejšnjo ureditvijo. Jaz
               sem za to varianto, da imamo racionalno vlado in zato bom podprl tisti predlog. Hvala
               lepa.</p>
            </sp>
            <sp xml:id="SDZ4-Redna-09-2005-09-28.sp315">

               <speaker>PREDSEDNIK FRANCE CUKJATI:</speaker>

               <p>Hvala gospodu Petanu. Besedo ima gospod Sok. Ali v imenu poslanske skupine?</p>
            </sp>
            <sp xml:id="SDZ4-Redna-09-2005-09-28.sp316">

               <speaker>ALOJZ SOK:</speaker>

               <p>Hvala lepa. Jaz bom podal gospod predsednik proceduralni predlog in bom predlagal, da
               pred odločanjem odločite 5 ali pa 10 minut odmora, da se pogovorimo. Vse to namreč,
               kar je bilo sedaj povedano, je res, in to je okoliščina, da je število državnih
               sekretarjev izredno zmanjšano in da je zaradi tega nastala na eni strani
               racionalizacija, na drugi strani pa so nastale težave pri delu vlade in državnega
               zbora. Je pa res tudi, da po tem poslovniku lahko na sejah državnega zbora
               predstavljajo vlado minister ali pa predstojnik vladne službe, ki ga določi vlada ali
               celo njegov namestnik, ne piše pa v poslovniku, da je lahko to tudi direktor vladne
               službe. Ne vem, če je to možno tolmačiti v tem smislu. Iz zakonodajno-pravne službe
               je bilo rečeno, da ne. Lahko pa bi morebiti tudi bilo tolmačenje v tej smeri, ne vem,
               če lahko predstojnik ali pa namestnik vladne službe, ne more pa direktor določenega
               organa v ministrstvu. To je sedaj zahtevno vprašanje. Jaz bom predlagal 5 minut
               odmora, da se dogovorimo.</p>
            </sp>
            <sp xml:id="SDZ4-Redna-09-2005-09-28.sp317">

               <speaker>PREDSEDNIK FRANCE CUKJATI:</speaker>

               <p>Hvala. Dokončali bomo obrazložitve glasu, nato bo odmor, kot je zahtevan. Gospod
               Juri.</p>
            </sp>
            <sp xml:id="SDZ4-Redna-09-2005-09-28.sp318">

               <speaker>AURELIO JURI:</speaker>

               <p>Hvala predsednik. Kolegi, nismo pred sumom neusklajenosti, smo pred dejstvom
               neusklajenosti. Če se boste odločili za to, da sprejmete in glasujete, da tak zakon,
               o katerem smo opozorjeni pisno in ustno, da je neusklajen s poslovnikom, zavestno
               kršite poslovnik, prevzemate vso odgovornost za vse posledice, ki sledijo. Ob takih
               dokazih in argumentih ne bi niti smel obstajati dvom o tem, da je žal ta akt seveda
               nesprejemljiv. Glasoval bom proti.</p>
            </sp>
            <sp xml:id="SDZ4-Redna-09-2005-09-28.sp319">

               <speaker>PREDSEDNIK FRANCE CUKJATI:</speaker>

               <p>Hvala gospodu Juriju. Gospod Školč.</p>
            </sp>
            <sp xml:id="SDZ4-Redna-09-2005-09-28.sp320">

               <speaker>JOŽEF ŠKOLČ:</speaker>

               <p>Tudi jaz bom glasoval proti in bom poskušal argumentirati tudi s tem, kar je novost
               na tej seji. Državni zbor se, gospod predsednik, tudi po vaši zaslugi, dovolite mi,
               da rečem, robotizira v svojem načinu poslovanja. Kaj to pomeni? Če boste hoteli vse
               določbe poslovnika prevesti v to, da o njih ne bo mogoče razpravljati, boste morali
               nekako <gap n="..."/></p>
            </sp>
            <sp xml:id="SDZ4-Redna-09-2005-09-28.sp321">

               <speaker>PREDSEDNIK FRANCE CUKJATI:</speaker>

               <p>Gospod Školč obrazložitev glasu je.</p>
            </sp>
            <sp xml:id="SDZ4-Redna-09-2005-09-28.sp322">

               <speaker>JOŽEF ŠKOLČ:</speaker>

               <p>Seveda, govorim o tem, kaj se bo zgodilo, če boste poslovnik želeli robotizirati
               tudi v tej točki, kdo gre lahko skozi ta vrata in zagovarja stališča predlagateljev
               in kdo ne. Takrat se boste znali v situaciji, da boste morali upoštevati poslovnik.
               Določba zakona, ki bi jo danes sprejeli, bo postala mrtva črka na papirju. Mi ta
               zakon lahko sprejmemo, ampak ga v tej določbi ne moremo izvajati, če hočemo
               spoštovati poslovnik. To je preprosta situacija, ki terja, bom rekel, zdravo razumsko
               odločitev, ki pomeni narediti korak nazaj, zavrniti zakon, da se te stvari lahko
               uredijo na razumen način. Hvala lepa.</p>
            </sp>
            <sp xml:id="SDZ4-Redna-09-2005-09-28.sp323">

               <speaker>PREDSEDNIK FRANCE CUKJATI:</speaker>

               <p>Hvala gospodu Školču. Besedo ima gospod Brenčič. Izvolite.</p>
            </sp>
            <sp xml:id="SDZ4-Redna-09-2005-09-28.sp324">

               <speaker>STANISLAV BRENČIČ:</speaker>

               <p>Hvala lepa. Jaz bom zakon podprl, ker izhajam iz preprostega dejstva, da smo se v
               tem mandatu oprijeli na neko kapricarstvo. Če vsebinsko gledamo, je poslovnik povsem
               korekten s tem zakonom. Ko smo prej imeli v ministrstvu za delo ministra in štiri
               državne sekretarje, imamo sedaj ministra in direktorje direktoratov. Vsebinsko
               opravlja funkcijo direktor direktorata isto, kot ga je prej opravljala državna
               sekretarka za zaposlovanje, državna sekretarka za socialo. Mene zanima, kot
               predsednika delovnega telesa, kako bom jaz kvalitetno vodil sejo, da bomo sprejemali
               najbolj kvalitetne rešitve. Meni ni v interesu, da pride tolmačiti zakon državni
               sekretar, če ne obvlada področja tako, kot ga eksplicitno obvlada ta, ki strokovno
               vsebinsko to področje pokriva, kot ga je prej, recimo, gospa Belopavlovičeva, kot ga
               je prej za področje vojne zakonodaje pokrival kolega mag. Žnidaršič in tako naprej in
               smo lahko kvalitetno razpravo vodili in opravljali popravke v smislu kvalitete
               zakona. Mi se pa zdaj gremo kapricarstvo in obstoječi poslovnik ima samo v nazivu
               drugače, v vsebini pa nič. In je škoda, da bomo mi na tem kapricarstvu sprejemali
               slabe odločitve, manj kvalitetne zakone, ki jih bomo prej ko slej vsi opravljali,
               ampak zakoni niso namenjeni poziciji ali opoziciji, ampak so namenjeni državljankam
               in državljanom in nam vsem.</p>
            </sp>
            <sp xml:id="SDZ4-Redna-09-2005-09-28.sp325">

               <speaker>PREDSENDIK FRANCE CUKJATI:</speaker>

               <p>Hvala, gospodu Brenčiču. Besedo ima gospod Kovačič.</p>
            </sp>
            <sp xml:id="SDZ4-Redna-09-2005-09-28.sp326">

               <speaker>DIMITRIJ KOVAČIČ:</speaker>

               <p>Hvala lepa za besedo. Tudi sam sem prepričan, da ne gre za nikakršno neusklajenost
               med poslovnikom in zakonom. Dejstvo je, da je poslovnik v tem določilu, ki govori o
               zastopanju predstavnikov vlade v državnem zboru, prilagojen zakonski situaciji, ki je
               veljala v prejšnjem mandatu. V tem mandatu se je pravna situacija z zakonom o državni
               upravi spremenila, tako da nimamo več množice državnih sekretarjev, ampak imamo enega
               sekretarja, direktorji direktoratov pa pokrivajo vsebinsko enako področje, kot so jo
               prej pokrivali drugi državni sekretarji. Gre zgolj za terminološko spremembo in tej
               terminološki spremembi je potrebno prilagoditi poslovnik. Tudi v preteklosti, ko smo
               imeli Skupščino Republike Slovenije in je takrat veljal poslovnik, je potem prišlo do
               spremembe skupščine v državni zbor, in je še vedno nekaj časa veljal poslovnik, ki je
               bil sprejet v času skupščine, dokler se ni potem tudi ta poslovnik spremenil in
               prilagodil situaciji, ko smo imeli državni zbor. Popolnoma enako je tudi tukaj, tako
               da ne gre za nikakršno neusklajenost, zaradi tega ni potrebno nikakršne dileme in
               bojazni imeti pred tem, da ta zakon ne bi bil kakorkoli pravno usklajen. Hvala. Zato
               seveda bom ta zakon podprl.</p>
            </sp>
            <sp xml:id="SDZ4-Redna-09-2005-09-28.sp327">

               <speaker>PREDSENDIK FRANCE CUKJATI:</speaker>

               <p>Hvala gospodu Kovačiču. Gospod Potrč.</p>
            </sp>
            <sp xml:id="SDZ4-Redna-09-2005-09-28.sp328">

               <speaker>MIRAN POTRČ:</speaker>

               <p>Hvala lepa. Mi smo to razpravo na tak način približno opravljali tudi na delovnem
               telesu. Ne bom razlagal, povedal bi pa le naslednje. To, da ste v tem mandatu, gospe
               in gospodje, racionalizirali vlado, ni res. Zakon je bil v prejšnjem mandatu sprejet
               in dolžni ste ga bili upoštevati in spoštovati, da ima vsak minister enega državnega
               sekretarja. Prav je, da je tako, samo ne se hvaliti s tujim perjem.</p>
               <p>Drugič, če govorimo o pravu kot o kapricarstvu, potem je konec pravne države. To je
               mogoče. Jaz vem, da je to vaš način razmišljanja in dela, vendar opozarjam, da to ni
               dobro. To enostavno ni dobro in na ta način ni mogoče razmišljati.</p>
               <p>In tretjič, ne gre za terminološke, ampak za vsebinske spremembe, lahko so manj ali
               bolj pomembne za koga, samo v prejšnjem mandatu smo sporazumno ugotovili, da želimo
               neodvisno, visoko strokovno, samostojno državno upravo, na čelu katere so tudi
               generalni direktorji direktoratov, ki niso več politični funkcionarji, ampak
               najodgovornejši samostojni strokovnjaki v upravi. Zaradi tega imajo drugačen položaj
               in ne gre samo za terminološko spremembo. Za mnoge so lahko to malenkosti, to pa v
               sistemu niso malenkosti. Dajte razmišljati o tem in se vsaj ne slepiti, da delate
               nekaj pravno nesprejemljivega. Imate pa večino, gospodje, in na koncu boste sprejeli
               zakon, po katerem se v parlamentu več ne odloča o zakonu, ampak ga sprejme kar vlada
               namesto parlamenta. Hvala.</p>
            </sp>
            <sp xml:id="SDZ4-Redna-09-2005-09-28.sp329">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospod Veber.</p>
            </sp>
            <sp xml:id="SDZ4-Redna-09-2005-09-28.sp330">

               <speaker>JANKO VEBER:</speaker>

               <p>Hvala za besedo. Pri tem problemu bi rad opozoril, da je pomembno, da ostanemo
               predvsem parlament. In zagotovo, če bo ta zakon sprejet, bo prihajalo do tega, da
               bomo v parlamentu pri proceduri, pri obravnavi zakonov, kjer bodo prisotni direktorji
               v imenu vlade, imeli težave, ali bomo sploh začeli vsebinsko razpravo. Ne glede na
               to, da sem v opoziciji, mi je vseeno veliko do tega, da poskušamo delovati
               konstruktivno oziroma sprejemati odločitve, ki jih v Sloveniji nujno potrebujemo. Če
               bomo izgubljali čas za to, da bomo ugotavljali, ali se lahko direktor prijavlja kot
               predstavnik vlade ali ne, seveda to ni konstruktivna razprava, je izgubljanje časa in
               je predvsem in bo ohranjanje pravne države. Opozicija bo zagotovo opozarjala na ta
               problem ves čas, ko se bomo s tem srečevali. Zato bi rad še enkrat poudaril, da je
               predvsem za demokracijo pomembna procedura. Zato tudi parlament je, zato tudi imamo
               svojo proceduro, ki je zapisana v poslovniku in mimo tega se pač ne da. Še posebej ne
               pri tako ključnih vprašanjih, kot je pač ta, o katerem govorimo danes. Če si zaželimo
               kar tako povprek nekih rešitev, seveda je to daleč od demokracije, je daleč od pravne
               države. Mislim, da celo ne moremo govoriti o tem, da gre za diktaturo. Gre za
               anarhijo. Anarhija pa zagotovo ni dobrodošla za Slovenijo, zato bom glasoval proti
               temu zakonu.</p>
            </sp>
            <sp xml:id="SDZ4-Redna-09-2005-09-28.sp331">

               <speaker>PREDSEDNIK FRANCE CUKJATI:</speaker>

               <p>Hvala, gospodu Vebru. Gospod Barovič.</p>
            </sp>
            <sp xml:id="SDZ4-Redna-09-2005-09-28.sp332">

               <speaker>BOGDAN BAROVIČ:</speaker>

               <p> Hvala. Sedajle res ne vem, saj je naporno, saj vsi smo utrujeni. Ampak ljudje
               božji, vsi smo izrazili, da vsebina, o kateri govorimo, ni slaba, ampak je
               protizakonita! Pa hudiča, iz tega spet delamo nazaj politiko. Ustava je temeljni akt.
               Poslovnik je bistvo našega dela, mi pa v bistvu pišemo zakone. Pa menda ja ne bomo mi
               sami sebi nasprotovali?! Menda ja ne bomo mi kršili svoja pravila dela?! Gospa
               Bitenčeva nam je jasno in glasno povedala, vsem nam, kar nas je še tu. Bodimo pametni
               vendarle, pa nehajmo, vsaj v tem trenutku spoštujmo sebe, poslovnik, ki smo ga
               sprejeli, in se po njem ravnajmo. Kar pa se vsebine tiče, spoštovani gospe in
               gospodje, in kapricarstva, ne bom omenjal, oseb, vsi, ki delate v delovnih telesih,
               vsi, ki jih obiskujete ali pa večina, veste, da je najbolj važen in pomemben problem
               in največkrat izrečeni stavek: zakaj ni na seji delovnega telesa tega in tega
               predstavnika vlade, zakaj ni na seji odbora za evropske zadeve predstavnikov vlade,
               zakaj na seji ni predstavnikov vlade, zakaj ni predstavnikov vlade. Poslušajte, vlada
               si zakonodajno vejo oblasti pač ne more vzeti kot svojo in jo pomesti in reči, saj
               meni ni treba, vi boste delali tako kot mi. Ne, obratno bo. Vlada bo delala tako, kot
               bo zakonodajna veja oblasti rekla, dokler bo Slovenska nacionalna stranka v tem
               parlamentu.</p>
            </sp>
            <sp xml:id="SDZ4-Redna-09-2005-09-28.sp333">

               <speaker>PREDSEDNIK FRANCE CUKJATI:</speaker>

               <p>Hvala, gospodu Baroviču. Gospa Lavtižar Bebler, izvolite.</p>
            </sp>
            <sp xml:id="SDZ4-Redna-09-2005-09-28.sp334">

               <speaker>DARJA LAVTIŽAR BEBLER:</speaker>

               <p> Hvala za besedo gospod predsednik. Sama želim obrazložiti svoj glas, ki bo seveda
               glas proti temu zakonu. Sprašujem se, ali v tej državi še velja ustava Republike
               Slovenije, ki smo jo sprejeli leta 1991. In če velja, potem je notri tudi določeno,
               da si državni zbor določa način svojega delovanja s poslovnikom, ki ga sprejme po
               posebej zahtevni proceduri in ob posebej predpisani večini. Torej, recimo, denimo, da
               je državni zbor še vedno najvišja zakonodajna oblast. Tukaj danes smo slišali, da je
               ta predlog zakona v nasprotju s poslovnikom. Če nam to ni dovolj za to, da se
               vendarle zavemo tudi svoje odgovornosti in tudi svoje integritete kot članov tega
               parlamenta, potem nam bog pomagaj. Vsakomur, razen morda nekaterim, ki govorijo, da
               se gremo kapricarstvo, je jasno, da je procedura kraljica parlamentarizma in tudi
               demokracije. Če bomo sprejeli ta zakon, ne moremo več govoriti samo o degradaciji
               tega parlamenta, ampak na nek način tudi že o demontaži tega parlamenta. Danes denimo
               ni tukaj predstavnika, tudi danes ta hip, ko se je minister zavedal, da bomo tako
               tehtno govorili o tem perečem problemu, ga tukaj ni. Kdo ga tukaj danes predstavlja?
               Državni sekretar z ministrstva za pravosodje? Zanimivo! Ali boste prisilili
               opozicijo, da bo spet morala vlagati kakšna sredstva, pravna sredstva na ustavno
               sodišče, kjer je ta isti minister že dobil poduk.</p>
               <p>Vsekakor bomo glasovali proti, ker ne želimo sodelovati pri tej sramoti. Hvala.</p>
            </sp>
            <sp xml:id="SDZ4-Redna-09-2005-09-28.sp335">

               <speaker>PREDSEDNIK FRANCE CUKJATI:</speaker>

               <p>Hvala, gospe Beblerjevi. Gospod Kokalj.</p>
            </sp>
            <sp xml:id="SDZ4-Redna-09-2005-09-28.sp336">

               <speaker>ANTON KOKALJ:</speaker>

               <p>Glede na to, da sem bil pač na matičnem odboru, ki je obravnaval ta zakon, sem sam
               zagovarjal in podpiral predlog s sledečo argumentacijo. Kot predsednik odbora se
               srečujem redno z očitki predvsem opozicije, da ni ustreznih predstavnikov vlade, pri
               čemer pa seveda vemo, da mnogokrat pridejo tudi direktorji, ki vsebinsko bolje
               poznajo določeno problematiko in jo tudi znajo obrazložiti. Ker sem razumel, da je
               bilo nasprotovanje opozicije predvsem namenjeno temu, češ, da direktorji direktoratov
               ne morejo pokrivati oziroma odgovarjati na vprašanja, ki zadevajo politiko vodenja
               ministrstva, moram povedati, da se s tem v ozkem pomenu besede, kaj je politika
               ministrstva, ne morem strinjati. Direktor direktorata po navodilu ministra in
               sekretarja vsekakor mora poznati in mora odgovarjati za politiko v strokovnem smislu
               dela ministrstva, in to je tisto, kar nas zanima pravzaprav. Res je, da formalno je
               problem med formulacijo v poslovniku in formulacijo tega predloga zakona. Vendar če
               želimo čim bolj pozitivno pristopiti in poskušati najti neko rešitev, ker je očitno
               sprememba poslovnika bistveno težja pot, da bi našli neko rešitev za boljšo
               komunikacijo med vlado in državnim zborom, sem menil, da se lahko smatra direktorje
               direktoratov na nek način tudi kot nekdanje sekretarje in da se tak zakon podpre. Pri
               čemer se pa zavedam, da bom kot predsednik delovnega telesa še vedno zavezan
               poslovniku. In mislim, da sam sprejem zakona ne prejudicira tega, da se kot
               predsednik delovnega telesa pač ne bom posluževal določil poslovnika, po svoji
               presoji seveda. Zato mislim, da ni sporno, če zakon podpremo.</p>
            </sp>
            <sp xml:id="SDZ4-Redna-09-2005-09-28.sp337">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kokalju. Gospod Gulič, izvolite.</p>
            </sp>
            <sp xml:id="SDZ4-Redna-09-2005-09-28.sp338">

               <speaker>ALEŠ GULIČ:</speaker>

               <p>Cenjeni predsedujoči, cenjene kolegice in kolegi! Več razlogov je, zaradi katerih bom
               glasoval proti. Naj naštejem tri.</p>
               <p>Eden je ta, da bi tu z navadno večino preglasovali poslovnik, ki je bil izglasovan z
               dvetretjinsko večino. Se pravi, da delamo proti poslovniku.</p>
               <p>Drugi razlog, ki se mi zdi pomemben in ki ga večkrat srečujem v teh predlogih
               zakonov, je ta, da je znotraj sicer dobrih rešitev podtaknjeno še eno kukavičje
               jajce. Se pravi, da če se hočemo odločiti za nekaj dobrega, moramo zraven vzeti še
               slabo, zlo.</p>
               <p>In tretji razlog, ki se mi zdi pa čisto pragmatičen, pa je ta. Tako kot se vlada,
               predstavniki vlade doslej niso udeleževali mnogih sej, se jih tudi zdaj ne bodo. Saj
               je čisto vseeno, koga ni, če ga ni, kajne?</p>
            </sp>
            <sp xml:id="SDZ4-Redna-09-2005-09-28.sp339">

               <speaker>PREDSEDNIK FRANCE CUKJATI:</speaker>

               <p>Hvala, gospodu Guliču. Gospa Potrata.</p>
            </sp>
            <sp xml:id="SDZ4-Redna-09-2005-09-28.sp340">

               <speaker>MAG. MAJDA POTRATA:</speaker>

               <p>Hvala za besedo. Ko sem kot predstavnica oziroma podpredsednica odbora za notranjo
               politiko v prejšnjem mandatu zastopala naš državni zbor pri poročanju o napredku pri
               sprejemanju pravnega reda, je bilo eno temeljnih vprašanj, kaj smo storili s
               kariernim sistemom v vpeljavi uradniškega sistema. Takrat je bila to, bi rekla, neka
               začetna faza, ki se je končala s sprejemom zakona, o katerem je govoril vodja naše
               poslanske skupine, po kateri so pomembne funkcije v državni upravi namenjene najvišje
               usposobljenim uradnikom in strokovnjakom, politične funkcije pa samo enemu državnemu
               sekretarju in enemu ministru. To tudi pomeni, da mora ob spremembi državni sekretar
               ponuditi odstop. To je tudi bistvena razlika med direktorjem in državnim sekretarjem,
               če že govorimo o nadrobnostih. Tisto, kar me pa preseneča in zaradi česar bom
               glasovala proti, čeprav je odgovor na to vprašanje, kakšen bo rezultat, že skoraj
               znan, pa je to. Na poslanska vprašanja je bilo odgovorjeno, da si vlada prizadeva
               dobiti koncentrirano odgovornost. Bojim se, da si vlada prizadeva dobiti
               koncentrirano odgovornost tudi na račun državnega zbora. To, kar zdaj delamo, je
               degradacija, to je podrejanje državnega zbora nekim pravilom, za katera je že v
               naprej slutiti, da se bodo morala potem spremeniti tudi v državnem zboru. Kot
               izvoljena poslanka v državnem zboru na tak način ne pristajam, zato bom glasovala
               proti.</p>
            </sp>
            <sp xml:id="SDZ4-Redna-09-2005-09-28.sp341">

               <speaker>PREDSENDIK FRANCE CUKJATI:</speaker>

               <p>Hvala gospe Potrati. Še kdo? Gospod Zagorac.</p>
            </sp>
            <sp xml:id="SDZ4-Redna-09-2005-09-28.sp342">

               <speaker>BOŠTJAN ZAGORAC:</speaker>

               <p>Hvala za besedo še enkrat. Eden od predhodnikov je dejal, da lahko generalne
               direktorje smatramo za neke vrste državne sekretarje. Dajte mi razložiti, kje se je
               potem racionalizacija vlade zgodila? Ali mi lahko to razložite? To je še dodaten
               razlog, zakaj bom glasoval proti. Sami sebi se zapletate, sami sebi ste začeli
               lagati.</p>
            </sp>
            <sp xml:id="SDZ4-Redna-09-2005-09-28.sp343">

               <speaker>PREDSENDIK FRANCE CUKJATI:</speaker>

               <p>Hvala. Kot vidim, ni več prijavljenih za obrazložitev glasu. Gospod Potrč, vi ste že
               obrazložili svoj glas. Odrejam pavzo, in sicer prekinjam sejo in jo bomo nadaljevali
               pet minut čez deveto, 21.05.</p>
               <stage type="time">(Seja je bila prekinjena ob 21.00 uri in se je nadaljevala ob 21.06 uri.)</stage>
            </sp>
            <sp xml:id="SDZ4-Redna-09-2005-09-28.sp344">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da zasedete svoja mesta. Prosim
               predlagatelja pavze, če želi obrazložiti, kaj so se zmenili.</p>
            </sp>
            <sp xml:id="SDZ4-Redna-09-2005-09-28.sp345">

               <speaker>ALOJZ SOK:</speaker>

               <p>Hvala lepa, spoštovani predsednik. Kolegice poslanke in poslanci! Želja predlagatelja
               je seveda jasna. Hotel je na nek način državnemu zboru pomagati. Mi smo se znašli v
               situaciji, ko imamo enega ministra, enega sekretarja, imamo pa generalnega direktorja
               in pač po našem mnenju in pa po poslovniku, kot je zapisano, naj generalni direktorji
               ne bi smeli sodelovati na sejah državnega zbora in pa sejah delovnih teles. Jaz
               predlagam, da ne bo neke dileme, da vladajoča koalicija krši poslovnik, da si vzamemo
               še nekaj časa, da o tej zadevi razmislimo, zato predlagam, da odločanje še enkrat
               prestavimo, in sicer predlagam, da se odločanje o tem prestavi do torka. Hvala lepa.
           </p>
            </sp>
            <sp xml:id="SDZ4-Redna-09-2005-09-28.sp346">

               <speaker>PREDSEDNIK FRANCE CUKJATI:</speaker>

               <p>Slišali ste proceduralni predlog. O tem ni razprave. Dajem proceduralni predlog na
               glasovanje. Glasujemo. Navzočih je 66 poslank in poslancev, za jih je glasovalo 58,
               proti 5.</p>
               <p><stage>(Za je glasovalo 58.)</stage> <stage>(Proti 5.)</stage></p>
               <p>Ugotavljam, da je predlagani sklep sprejet.</p>
               <p>Prekinjam to točko dnevnega reda, ki jo bomo nadaljevali v torek po končanem
               glasovanju. Prekinjam tudi 9. sejo državnega zbora Republike Slovenije, ki jo bomo
               nadaljevali jutri ob 10. uri. <stage type="time">(SEJA JE BILA PREKINJENA 28. SEPTEMBRA 2005 OB
                  21.08 URI.)</stage>
               </p>
            </sp>
         </div>
      </body>
   </text>
</TEI>