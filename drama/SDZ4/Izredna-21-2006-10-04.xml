<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-21-2006-10-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|55060EF7A678CC8CC1257233002E8D1D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=55060EF7A678CC8CC1257233002E8D1D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-21-2006-10-04.DZ" n="21">
               <name>Izredna</name>
               <date when="2006-10-04"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-21-2006-10-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 21. izredne seje</stage>
            <stage type="date">(4. oktober 2006)</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 10.00 uri.</stage>


            <sp xml:id="SDZ4-Izredna-21-2006-10-04.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 21. izredne seje Državnega zbora Republike Slovenije. Obveščen sem, da
               se današnje seje ne morejo udeležiti naslednje poslanke in poslanci: Franc Kangler,
               Breda Pečan do 14. ure, Miro Petek, Jakob Presečnik, Mihael Prevc in mag. Franc
               Capuder do 12. ure.</p>
               <p>Prehajamo na <title xml:id="SDZ4-Izredna-21-2006-10-04.title1">nadaljevanje včeraj prekinjene 3. točke dnevnega reda - to je prve
                  obravnave predloga zakona o davčnem postopku,</title> in sicer na splošno razpravo
               poslank in poslancev. Besedo ima gospod Kristijan Janc. Se odpovedujete. Besedo ima
               gospod Vili Rezman. V zvezi s splošno razpravo poslancev k 3. točki. Se odpoveduje.
               Potem je na vrsti gospod Jožef Horvat. Prosim.</p>
            </sp>
            <sp xml:id="SDZ4-Izredna-21-2006-10-04.sp2">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane kolegice poslanke, kolegi poslanci,
               spoštovani minister dr. Bajuk s sodelavci! Lepo pozdravljeni.</p>
               <p>Ko razmišljamo in razpravljamo o davčnem paketu, ki nam ga je v državni zbor
               predložila vlada, analiziramo ekonomska dogajanja v Sloveniji in z veseljem
               ugotavljam, glede inflacije, glede gospodarske rasti, glede brezposelnosti, da
               dosegamo sedaj najboljše rezultate. Ugotavljamo, če analiziramo in študiramo davčne
               zakone, predloge, da vse od osamosvojitve Slovenije se dogaja prvič, da bomo vsi
               državljani plačevali manjše davke. Obenem bodo tudi gospodarske družbe manj
               obremenjene, manjši bo tudi proračunski primanjkljaj. To nas navdaja z enim
               optimizmom, še posebej optimizmom, zato ker vstopamo s 1. januarjem 2007 med družino
               držav, kjer bomo uporabljali isto valuto, to je evro. Prav preko tega dosežka postaja
               Slovenija dokončno prepoznavna v Evropi in tudi v svetu.</p>
               <p>Kar zadeva zakon o davčnem postopku pozdravljam, da gre za popolnoma nov zakon in
               posebej izpostavljam to, da je bil skrajni čas, da se davčni postopki poenostavijo. S
               poenostavitvami seveda postanejo tudi preglednejši. Temeljni cilji oziroma izhodišča
               predloga zakona so, kot rečeno, preglednost davčnega postopka, pravna varnost,
               poenostavitev davčnih postopkov tako za zavezance za davek, kot tudi za davčni organ.
               S tem se želi predvsem zmanjšati administrativno breme za zavezance za davek in
               davčni organ ter stimulirati zavezance za davek za prostovoljno izpolnjevanje davčnih
               obveznosti.</p>
               <p>Podpiram predlog, kakršnega imamo na mizi, in sem prepričan, da je dobra rešitev.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden nadaljujemo bi povedal še to, da se današnje seje ne more
               udeležiti tudi dr. Mitja Slavinec. Besedo ima gospod Martin Mikolič. Prosim.</p>
            </sp>
            <sp xml:id="SDZ4-Izredna-21-2006-10-04.sp4">

               <speaker>MARTIN MIKOLIČ:</speaker>

               <p>Hvala za besedo predsedujoči. Lepo pozdravljeni spoštovani minister s sodelavci,
               spoštovane prisotne kolegice in kolegi! Glede na to, da imam zelo malo časa, bi
               povedal samo to, da podpiram predlog novega zakona o davčnem postopku, v prvi vrsti
               ravno zaradi tega, ker poenostavlja celoten postopek izvajanja tega zakona. Podpiram
               ga zaradi tega, ker bodo najbrž davčni zavezanci bolj zadovoljni, da bodo dobili
               davčno napoved že izpolnjeno, tudi nekatere inštitucije, moram povedati, da tudi
               občina se je vključevala pri nudenju pomoči do sedaj davčnim zavezancem, tudi to bo
               odpadlo kar je tudi pozitivno. Zadovoljen sem, da je vključena tudi tako imenovana,
               če lahko rečem socialna komponenta, da bodo zavezanci, ki imajo s tega vidika
               probleme, tudi plačali obročno davek. Vsekakor bi lahko naštel še več pozitivnih
               komponent, ki jih novi zakon vključuje, in to predvsem v smislu poenostavitve, zato
               bom tudi predlagani zakon podprl. Hvala.</p>
            </sp>
            <sp xml:id="SDZ4-Izredna-21-2006-10-04.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Pavel Gantar, imate besedo.</p>
            </sp>
            <sp xml:id="SDZ4-Izredna-21-2006-10-04.sp6">

               <speaker>DR. PAVEL GANTAR:</speaker>

               <p>Hvala lepa gospod podpredsednik. Spoštovani predstavniki vlade, spoštovane kolegice
               in kolegi! Jaz se bom v zvezi z zakonom o davčnem postopku osredotočil na tri stvari.
               Prva zadeva, ki jo verjetno pričakujete, da bom nastopil in na nek način protestiral,
               je to, da s 423. členom v prehodnih določbah dejansko devalvirate nek drug zakon, to
               je zakon o dostopu do informacij javnega značaja. Kot veste, zakon o dostopu do
               informacij javnega značaja pove, da so vse informacije in dokumenti, s katerimi
               razpolaga javna oblast in tako naprej, prosto dostopni, razen tistih, ki jih kot
               izjema določajo posamezni zakoni. Med njimi je v 40. členu, mislim, da v 5. točki ali
               nekaj podobnega tudi podatek, katerega razkritje bi pomenilo kršitev zaupnosti
               davčnega postopka ali davčne tajnosti, v skladu z zakonom, ki ureja davčni postopek.
               Davčna tajnost je varovana v tem zakonu in ni nobene potrebe, da bi s tem zakonom
               karkoli spreminjali. Zakon o dostopu do informacij javnega značaja omogoča, da se v
               nekem določenem postopku opravi tehtanje in presoja, ali v določenem primeru javna
               korist prevlada nad privatno koristjo ali pa varovanjem podatka. In tu je tudi ta
               omejitev javne koristi in tehtanja omejena kot davčna tajnost, ker izvzema podatke iz
               5. točke prvega odstavka. Zato je popolnoma nepotrebno, da s tem 423. členom
               spreminjate zakon o dostopu do informacij javnega značaja. Tako kot berem ta člen,
               pravi, "z dnem uveljavitve tega zakona se v peti alineji drugega odstavka 6. člena
               zakona o dostopu do informacij javnega značaja za besedo "odstavka" doda vejico" in
               tako naprej. Ja, tega ne morete! Kako? Saj zakon o dostopu do informacij javnega
               značaja sploh ni odprt! Ne morete spremeniti s tem zakonom zakona o dostopu do
               informacij javnega značaja. Če ga pa želite, ga pa odprite! Naj ga vlada odpre,
               prinese sem in se bomo pogovarjali. Jaz seveda že vnaprej povem, da se s tem ne bom
               strinjal. Opozoril bi na to, da je pomembno dejstvo, da je davčna tajnost varovana,
               ne pa tudi tajnost delovanja davčne uprave, države na tem področju in tako naprej,
               kadar gre za informacije, ki so v interesu javnosti. Nobene potrebe ni, da ne izvemo,
               koliko je, recimo, kdo dobil kakšnega oprostila ali pa kakšna pravna organizacija in
               podobno; recimo, kaj vem, ne bom navajal konkretnih primerov, takšnih ali drugačnih.
               In bi celo citiral, če bom v tem času našel, stališče gospoda Pereniča, ki ga, kar
               zadeva to področje, močno cenim, ki pač opozarja na to, da na ta način ne moremo
               pravzaprav spreminjati drugih zakonov, jih popravljati in pravzaprav devalvirati
               zakon. Perenič pravi: "Test interesa javnosti naj velja tudi za davčne podatke, saj
               nenazadnje to, kako posluje davčna uprava s posameznimi davčnimi zavezanci, vpliva
               tudi na vse druge davkoplačevalce." In takšen test javnosti vi želite preprečiti, in
               to na način, ki je popolnoma nemogoč, namreč, da s tem zakonom popravljate drug
               zakon. To je nomotehnično nevzdržno in sploh ne vem, kako je to prišlo skozi
               zakonodajno-pravno službo oziroma vladno pravno službo in tako naprej. Zato
               predlagam, da se o tem v drugem branju pogovorimo, da se pripravi ustrezen amandma in
               da pravzaprav, če menite, da je treba kaj spremeniti pri zakonu o dostopu do
               informacij javnega značaja - vendar jaz mislim, da ni -, da potem to seveda storite
               tam.</p>
               <p>Druga zadeva, o kateri bi rad govoril v zvezi z zakonom o davčnem postopku, je
               najprej vročanje dohodninskih odločb. To vročanje se zdaj pošilja z navadno
               vročitvijo, z navadno pošto. Mislim, da je to zelo tvegana operacija, ker je dejstvo,
               da ta navadna pošta ne pride do naslovljenca, bi rekel, tako rekoč v popolni
               odgovornosti naslovljenca. Ne govorim o primeru, ko bi naslovljenec rekel, da pošte
               ni dobil, ampak dejansko se lahko kakšna pošta izgubi. Dejansko se lahko kakšno pismo
               izgubi in zato je pač treba te zadeve popraviti in da mora biti vsaj najmanj
               priporočena, če že ne odpravljena na drug način. Hkrati mislim, da se stroški
               pošiljanja teh zadev, odločb in predizpolnjenih napovedi za dohodnino, da se
               zmanjšujejo, prvič, zaradi konkurence, vi veste, da obstaja več teh podjetij. Mogoče
               bi bilo dobro pritisniti sedanje operaterje, da bodo znižali stroške. Direktor uprave
               odkimava z glavo, danes ni več takšnih in ni nujno, da je sedaj samo ta, ki sedaj
               opravlja, res obvlada ta posel. Dajte javni razpis.</p>
               <p>Druga zadeva, vse več teh predizpolnjenih napovedi, računam, bo seveda prihajalo tudi
               po elektronskem mediju, z uporabo varnega podpisa in tako naprej. Vsekakor menimo, da
               ne moremo vedno naprtiti naslovljencu oziroma davčnemu zavezancu, če ne bo dobil
               čisto navadne pošte. In to je preveliko tveganje in preveliko breme na račun tega
               zavezanca.</p>
               <p>Na koncu, ker sem imel zelo dva kritična pomisleka in pripombi, upajoč, da jih boste
               upoštevali, bi pa rekel glede e-dohodninske napovedi. Tu moram reči, da spremljam in
               tudi pozdravljam prizadevanje Davčne uprave Republike Slovenije na tem področju, ko
               je sedanji direktor davčne uprave nastopil svojo službo, je povedal, da je njegov
               cilj, da dobijo davčni zavezanci predizpolnjeno davčno napoved, dohodninsko napoved,
               in da bodo samo vpisali, kaj so olajšave, karkoli in zadevo poslali oziroma če se ne
               bodo sploh odzvali, bo to veljalo že kot napoved. Mislim, da je to zelo pomemben
               napredek. Mislim, da je popolnoma drugačno razmišljanje, kot sem ga izkusil jaz, ko
               sem se pred leti pogovarjal z vodstvom davčne uprave, kjer smo točno ta model
               predstavili in so tedanji uslužbenci padali v nezavest, to se ne bo nikoli zgodilo,
               to se ne sme zgoditi, to je kršenje vsega, kar davčna uprava pomeni. Veseli me, da je
               ta korak narejen. Vendar bi svaril tu nad hitrostjo obljub. Jaz moram reči, da že
               sedaj ima DURS precejšnje težave z obdelavo e-dohodninskih napovedi, kar ni povem
               elektronizirano in avtomatizirano. Vsi vemo, da problem davčne uprave so zaledni
               informacijski sistemi ali tako imenovani "back office" in da sam izražam resen dvom,
               da boste lahko v roku tako rekoč enega leta popravili vse sisteme, informacijske
               sisteme, v te tako imenovane zaledne informacijske sisteme. Opozarjam vas na to, da
               bodite previdni pri tem. Seveda pa, kot sem že omenil, je cilj dober, usmeritev je
               pravilna, a vendar bi kot sem rekel, opozarjam na to, da vas čaka več problemov, kot
               se vam zdi na prvi pogled. In tudi danes, poznavajoč vsaj delno ta sistem, trdim, da
               je del zamude pri izdaji odločbe zagotovo pripisati problemu z informacijskim
               sistemom. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Sok. Prosim.</p>
            </sp>
            <sp xml:id="SDZ4-Izredna-21-2006-10-04.sp8">

               <speaker>ALOJZ SOK:</speaker>

               <p>Hvala lepa za besedo. Spoštovani gospod minister s sodelavci, poslanke in poslanci. V
               tem kratkem času bi želel opozoriti samo na eno zadevo v zvezi z davčnim
               postopkom.</p>
               <p>Mi smo sicer zakon o davčnem postopku v državnem zboru že spreminjali pred časom.
               Mislim, da je takrat bilo v to spremembo zakona vnešenih veliko popravkov v pozitivno
               smer in da so tudi vse te rešitve v sedanjem zakonu, ki pa predstavlja kompleksno,
               celotno vsebino. Predvsem bi želel opozoriti na to, da smo se v preteklosti srečevali
               z veliko samovoljo davčnih organov. To sem v prejšnjem mandatu, ko sem bil še
               poslanec opozicije večkrat ugotavljal, da je davčni organ pri določeni davčni
               napovedi šel sam v ugotavljanje davčnih prihodkov, da je pri tem bila izdana odločba,
               da so bile lahko opravljene številne napake in da se je potem začel postopek pritožbe
               po tem reševanju na drugi stopnji, pa potem spet vračanja nazaj na prvo stopnjo in
               potem na koncu je zadeva pristala na sodišču, da je to vse skupaj zelo dolgo trajalo,
               da pa je davčni zavezanec v tem času zaradi blokiranja žiro računa lahko tudi doživel
               stečaj in da je lahko propadel. Sam sem imel v prejšnjem mandatu vsaj 4 takšne zadeve
               v svoji poslanski pisarni. Jaz sicer nisem mogel ocenjevati, kaj je v bistvu bilo
               narobe, ampak lahko pa sem ocenil to, da so bili postopki strahovito predolgi, da se
               niso končali na hiter in enostaven način in da je pravzaprav tu na koncu bilo
               ugotovljeno, da je davčni organ zgrešil, da je delal narobe, ampak za to ni nosil
               nobenih posledic. Tako seveda bi predlagal, da v tem zakonu se tudi predvidi, da če
               je bila v postopku narejena določena napaka, da pač se to pri davčnem zavezancu na
               nek način popravi, da se na bolj enostaven način ta škoda, ki je nastala, odpravi.
               Nimam časa, da bi tukaj povedal konkretne primere, ampak lahko pa vam to posredujem.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč. <stage xml:id="SDZ4-Izredna-21-2006-10-04.stage5">(Ne.)</stage> Naslednji je gospod Ciril Testen.
               <stage xml:id="SDZ4-Izredna-21-2006-10-04.stage6">(Tudi ne.)</stage> Časa ni več. Gospod mag. Milan Cvikl.</p>
            </sp>
            <sp xml:id="SDZ4-Izredna-21-2006-10-04.sp10">

               <speaker>MAG. MILAN M. CVIKL:</speaker>

               <p>Hvala lepa, gospod predsednik oziroma gospod predsedujoči. Poslanke in poslanci!
               Sicer še pričakujem, da bo vlada odgovorila na nekaj uvodnih vprašanj, ki smo jih
               postavili v imenu poslanskega kluba. Naj jih ponovim. Predvsem to, ali so predlogi
               sprememb, 22 ukrepov je predvideno v okviru gospodarskih reform, v polni meri
               uveljavljeni v davčnem postopku.</p>
               <p>In drugo. Pričakujemo odgovor vlade na razloge za pravzaprav ukinjanje določb zakona
               o dostopu do informacij javnega značaja v zakonu o davčnem postopku. Zakaj je to
               pomembno vprašanje? To je pomembno vprašanje zato, ker ste se sedaj s to davčno
               zakonodajo odločili v zakonu o davku od dohodka pravnih oseb, da bo, v narekovaju,
               "oblast" bodisi preko vlade, ki bo določila shemo za izvajanje regijske olajšave ali,
               bi rekel, preko Dursa, dovoljevali olajšave za vlaganja v raziskave in razvoj. In če
               imamo v zakonu o davčnem postopku določeno, da ni mogoče pridobiti o tem javno
               informacijo, samo dajem skrajni primer, potem ni jasno, ali bodo pravne osebe v
               Sloveniji v enakopravnem položaju pri uveljavljanju teh olajšav za vlaganje v
               raziskave in razvoj. Zato 423. člen in amandmaje, ki jih bomo predlagali, in pa
               diskusijo o tem, ali je v javnem interesu, da vsi v Sloveniji vemo, kako vlada
               uveljavlja regijske olajšave za raziskave in razvoj ali pa splošno olajšave za
               raziskave in razvoj, seveda bi veljalo vse to jasno v zakonu o davčnem postopku
               določiti. Se pravi, to je druga glavna pripomba in pričakujem odgovor.</p>
               <p>Tretje je pa tisto, kar smo že tudi včeraj rekli, pa očitno vam ni uspelo. V okviru
               ukrepov govorite o tem, da se bodo zmanjšali stroški davčnih zavezancev davčnega
               organa, v samem zakonu pa pravite, da zaradi tega ne bo nobenih posledic na proračun.
               Minimalno, kar bi morali povedati, da bodo nižji stroški, ker boste namesto tako
               imenovanih priporočenih pošt, pošt po povzetju, pošiljali odločbe z navadno pošto ali
               pa mislim, da bi moralo biti nekaj manj stroškov povezanih s tako imenovanimi v
               naprej izpolnjenimi dohodninami, ker bodo zaradi tega imeli davčni zavezanci nižje
               stroške. Pričakujem, da nam boste v nadaljevanju pojasnili, kakšni bodo dejanski
               učinki, finančno ocenjeno, tega novega zakona. Potem pa bomo v nadaljevanju lahko na
               tej podlagi sodili, na kakšen način bomo ta zakon podprli oziroma pričakujem, da bodo
               tudi nekateri amandmaji, ki so že v državnem zboru, in to amandmaji obrtne zbornice
               in drugih, tudi ustrezno upoštevani v nadaljevanju razprave. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik vlade. Gospod minister, prosim.</p>
            </sp>
            <sp xml:id="SDZ4-Izredna-21-2006-10-04.sp12">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Kar nekaj vprašanj je bilo naslovljenih na
               sodelavca, gospoda generalnega direktorja davčne uprave. V skladu s poslovnikom lahko
               on neposredno na ta vprašanja odgovarja, če nekdo ne nasprotuje, zato bi prosil za
               vljudnost državnega zbora, če mu dovoli do besede. Sicer pa, kar se tiče vprašanja,
               ki je bilo izpostavljeno glede tega člena, ki je povezan s pravico do dostopa do
               informacij, bi pa rad samo rekel, morda, mi bomo ta člen ponovno prebrali, če ga je
               mogoče tolmačiti tako, kot ga je spoštovani gospod poslanec tolmačil. Bi pa rad
               povedal, da je bil tekst sam predmet marsikatere razprave, medresorske razprave,
               vključno z osebo, ki je odgovorna, da vodi ta urad sedaj, in je dobesedno tako
               napisano, kot je tudi sama gospa direktorica predlagala. Razumem, če nekdo lahko bere
               drugače, kot pa je intenca tega teksta, če bo to potrebno, bomo pa tudi to seveda
               pregledali in zagotovili, da bo stvar v redu in v skladu z zakonom. Ni pa bil namen,
               da bi zakon spreminjali ali pa sploh po nekih stranskih poteh prišli do nekega
               drugačnega položaja, kot pa je trenutno v zakonu zapisano. Torej, bomo to preverili.
               Če mi dovolite, bi potem prosil, da gospod Simič odgovarja, če kdo od poslancev ne
               nasprotuje.</p>
            </sp>
            <sp xml:id="SDZ4-Izredna-21-2006-10-04.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod direktor, imate besedo.</p>
            </sp>
            <sp xml:id="SDZ4-Izredna-21-2006-10-04.sp14">

               <speaker>IVAN SIMIČ:</speaker>

               <p>Hvala, predsedujoči. Pozdravljeni. Hvala poslanci. Hvala za besedo. Torej jaz bi v
               naslednjih nekaj minutah predstavil ta zakon o davčnem postopku. Tudi odgovoril bi na
               zastavljena vprašanja. Tukaj imam tri, štiri vprašanja, ki se nanašajo na finančne
               učinke. Potem mislim, da so bila vprašanja, ki jih je tudi postavil gospod Miran
               Potrč glede zastaranja, glede sestave komisije na drugi stopnji. Kot veste, sam zakon
               o davčnem postopku je nov zakon. Zakaj smo se tako odločili, kajti tudi sam sem
               sodeloval pri pripravi tega zakona v okviru komisije. Odločili smo se zaradi tega,
               ker je splošni del spremenjen v celoti. Zamenjane so določbe, poglavja so zamenjana,
               novi tekst in zaradi tega smo menili, da je najboljše, če ta zakon spremenimo v
               celoti, ker bo dosti bolj enostavno, kot same spremembe.</p>
               <p>Tisto, kar je pomembno v temu zakonu, je določba o zavezujoči informaciji, kar
               pomeni, če bo katerikoli zavezanec zaprosil davčno upravo za neko vprašanje, za nek
               odgovor na konkretno njegovo zadevo, bo davčna uprava na to vprašanje tudi
               odgovorila, imela bo čas šest mesecev. Ampak ta odgovor bo potem zavezujoč tako za
               davčnega zavezanca kot za davčno upravo. Tisto, kar je tudi novo v tem zakonu, je
               nedvomno zapisana, določba v dvomu v korist zavezanca, in to je v okviru načela
               sorazmernosti, kajti v primeru, da ima davčni organ kakršenkoli dvom, se bo vedno
               moral odločiti v korist davčnega zavezanca, kar mogoče v preteklosti ni bilo.</p>
               <p>Nova določba je tudi elektronsko arhiviranje dokumentacije, je sedaj nedvomno
               zapisano, da se dokumentacija lahko hrani elektronsko, da se poskenira, ni treba več
               hraniti originalnih računov. Velike novosti so tudi predložitve obračunov po izteku
               roka, kajti v preteklosti je bila določba, da je bila možna vrnitev v prejšnje stanje
               samo v 8-ih dneh po izteku roka, sedaj je to določeno, da v 8-ih dneh po prenehanju
               razloga za to, da je nekdo zamudil. Tista novost, kjer so možni tudi popravki
               obračuna po predlogu zakona, kar do sedaj ni bilo možno, pomeni, da vsakdo, ki bo
               ugotovil kakršnokoli napako, bo lahko v 30-ih dneh po poteku roka popravil ta svoj
               obračun. Dodatna novost je, da tudi zavezanec lahko obračun popravi, če je svoje
               obveznosti ugotovil v obračunu previsoko. Sedaj ima možnost po novem zakonu, če bo
               sprejet, da bo lahko v 12-ih mesecih po oddaji obračuna popravil ta svoj obračun in
               bo tudi davek, če ga je preveč plačal, vrnjen. Zamudna obrestna mera se znižuje z
               10,9% na 10%. Pri odlogu smo uvedli kar nekaj novosti, ki jih predlagamo. Predvsem z
               vidika poenostavitve in tudi zmanjšanja administrativnih ovir gre predvsem za dejstvo
               pri zavezancih fizičnih osebah, ki so vlagale prošnje za odlok, je v zakonu zapisan
               predlog, da lahko fizična oseba zaprosi za trimesečni odlok ali trimesečno obročno
               plačilo dohodnine, brez da bi predlagala kakršenkoli dokaz o tem, kajti do sedaj v
               praksi se je dogajalo, da so ti postopki odobritve tega odloka trajali 2, 3, 4 ali 5
               mesecev in je bilo nelogično, da nekdo čaka pet mesecev, s tem, da je še dodatna
               določba, ki je tudi novost, je pa dejstvo, da če nekdo pride in reče: "Jaz bom
               zastavil svojo nepremičnino ali pa kakšno drugo premično premoženje, da bom zavaroval
               svoje plačilo davčnega dolga, da se tudi v tem primeru plačilo davčnega dolga odloži
               za 12 mesecev. Novost je tudi izenačitev pravnih oseb in s.p.-jev glede stečaja. Do
               sedaj je bila določba v zakonu o davčnem postopku, da če gre samostojni podjetnik v
               stečaj, se reši vseh dolgov, razen davčnega dolga. Ta zadeva je sedaj po predlogu
               izenačena in tudi s.p. se, ko sproži stečaj in ko je stečaj zaključen, po zaključku
               stečaja ni več dolžan davčni upravi ničesar.</p>
               <p>Zastaranje se ne razlikuje dosti od sedanje določbe, je približno identičen tekst.
               Tisto, kar je bilo včeraj vprašanje gospoda Potrča, kako je pri zastaranju, če država
               dela prepočasi, torej tukaj imamo dve zadevi. Če dela država prepočasi, torej
               predolgo trajajo postopki in je zadeva zastarala zaradi izteka 10-ih let, zavezancu
               tega davka ni potrebno plačati. Če zavezanec ima zahtevo za vračilo, pomeni, da je
               postopek trajal toliko let, recimo 10 let, in zavezanec je davek plačal, postopek ni
               končan, ni ugotovljeno pravnomočno, da je on kriv, v tem primeru kljub temu, da
               izteče 10 let, se počaka, to je praviloma postopek na vrhovnem sodišču, da je ta
               postopek rešen in če je rešen v prid davčnega zavezanca, se mu ta denar vrne kljub
               zastaranju desetih let. Ta zadeva je glede zastaranja potem urejena.</p>
               <p>Če se še dotaknem vročanja. Poslanec gospod Gantar je omenil, pri vročanju je zadeva
               naslednja. Zakaj smo se odločili za to navadno vročanje? Že danes je vsaka pošiljka,
               ki je poslana s povratnico ali s priporočeno pošto, 16. dan navadna pošilja, torej
               16. dan jo poštar vrže v pisemski nabiralnik, kot da je bila poslana z navadno pošto.
               Zaradi tega menimo, da nima smisla čakati 16. dan. Kar se tiče samih sredstev, če
               izhajamo iz dejstva, da bo letos milijon 275.000 dohodninskih odločb, ocenjujemo, da
               jih bo drugo leto nekaj manj, bom povedal v nadaljevanju, zakaj, bo drugo leto
               milijon 150.000, in pa če vemo, da imamo nadomestil za uporabo stavbnega zemljišča
               okrog 630.000, to pomeni, da smo to nekje pri številki milijon 900 ali pa milijon 800
               tisoč vseh pošiljk, razlika med povratnico, torej pošta poslana s povratnico in pa
               navadno pošiljko, je 390 tolarjev, to pomeni, če to izračunamo, je nekje okrog 700
               milijonov manjši strošek poštnine za davčno upravo. Kar se tiče poštnine in vročanja,
               tistih dilem, ki se lahko upravičeno pojavljajo, kaj pa, če nekdo pošiljke ne dobi.
               Logika, filozofija davčne uprave je danes nekoliko drugačna, kot je bila v
               preteklosti. Predvsem je na prvem mestu za nas davčni zavezanec in tudi v zakonu je
               zapisano, fikcija, to pomeni, poslano je z navadno pošto, je fikcija vročitve 20.
               dan. To pomeni, ko bomo na davčni upravi ugotovili, da 50. dan pomeni še 30-dnevni
               rok plačila, nekdo ni plačal davka, ga bomo poklicali in preverili, zakaj davka ni
               plačal, in mu bomo v tem primeru poslali s povratnico. Izhajamo predvsem iz
               ekonomičnosti, kajti pri dohodnini, če bo poslanih milijon sto, milijon dvesto tisoč
               dohodninskih odločb, če imamo današnjo predpostavko, da je 66% vračil, pomeni, da
               lahko pričakujemo, da 66% davčnih zavezancev sigurno ne bo ugovarjalo, da pošte ni
               prejelo, in tudi ostali ne, kajti teh zadev ni toliko, da bi nekdo rekel, da pošte ni
               prejel. Poleg tega moramo še vedeti, koliko ljudi dela na samem postopku zlaganja teh
               povratnic, potem ko pridejo povratnice nazaj. Če rečemo samo, da je to mogoče milijon
               devetsto manj vrstic pri sami pošti, ki jo mora nekdo podpisati, da je to milijon
               devetsto manj podpisov, da so tudi poštni delavci manj obremenjeni, mislim, da je
               taka določba dokaj pozitivna. In pričakujemo torej, da se bomo s tem razbremenili
               vsi, tako zavezanci kot delavci davčne uprave.</p>
               <p>Pri informativnem izračunu dohodnine bi povedal naslednje - kar ste tudi omenili,
               gospod Gantar, dvom, da naj ne hitimo preveč, ker se bo lahko kaj zgodilo tudi zaradi
               informacijskega sistema. Jaz se tega zavedam, torej zavedamo se tega vsi v davčni
               upravi, zaradi tega zelo intenzivno delamo na spremembi informacijskega sistema. Kar
               se tiče same dohodnine, če govorimo o dohodnini 2006, ki jo bomo napovedali v letu
               2007, ocenjujemo, da večjih težav ne bi smelo biti. Ta dohodnina v letu 2007 za leto
               2006 bo naš test za dohodnino 2008 za 2007. Pomeni, da bomo drugo leto, tako kot je
               tudi z zakonom predvideno, poslali predizpolnjene obrazce s podatki, ki jih bomo
               imeli. Zavezanci bodo pa potem v spodnji vrstici, ker bo še ena vrstica spodaj,
               vpisali pravilne podatke, če se bodo njihovi razlikovali. S tem, da pa v letu 2008 za
               2007, če bo zakonodaja sprejeta tako, kot je, da bomo lahko vse podatke dobili preko
               kontrolnih podatkov, potem pa ocenjujemo, da tega več ne bo potrebno in da bodo
               zavezanci lahko te zadeve samo preverili in tudi ne reagirali, enostavno ne bodo tudi
               vrnili nazaj; ko bo potekel 15. dan od takrat, ko bomo poslali, bomo šteli, da je
               odločba izdana. Zavedam se vseh posledic, zavedam se vseh možnih zadev, ki lahko tudi
               letijo potem na davčno upravo, ampak to moramo storiti. Ne vidim, zakaj ne, fizično
               je vse to možno izvesti. Tisti, ki delajo na računalniški podpori, bodo te zadeve
               morali izpeljati. Mislim, da se ne smemo ustrašiti nobene zadane vloge, ampak
               enostavno moramo stvari izpeljati in zadeva je zaključena. Tudi letošnja dohodnina,
               kakršna je in kot poteka, jo bomo na koncu zaključili. In jaz si želim, da drugo leto
               ne bo toliko ljudi čakalo te svoje napovedi, da ne bo toliko ljudi obremenjenih s
               tem, ali so pravilno vpisali ali ne. Zavezance moramo teh obveznosti
               razbremeniti.</p>
               <p>In tisto, kar bi še povedal na koncu, če odgovorim še na vaše vprašanje, gospod
               Potrč, glede formiranja te zadeve, glede druge stopnje oziroma nekega strokovnega
               sveta, kar je vaš predlog. O tem sem že tudi pred leti govoril. Moje stališče je šlo
               v drugi smeri, in sicer, da bi na drugi stopnji, podobno kot imajo v Avstriji, v
               okviru nekega senata bila, recimo, dva predstavnika izven davčne uprave, izven
               ministrstva za finance, ki bi odločalo o teh zadevah, da bi se ustvarila neka
               nevtralnost. Osebno menim, da ta strokovni svet je mogoče še nek dodatni organ.
               Mislim, da je bolje, da razmišljamo, da bi v okviru druge stopnje še nekoga dodali,
               ki bi odločal. Mislim, da imajo podobno rešitev v Avstriji in jo poznam že od
               prej.</p>
               <p>Končni cilj davčne uprave pri vsem tem je, da bi komunikacija z davčno upravo
               potekala od doma in to je tudi naš končni cilj, ki ga želimo izpeljati. Zaradi tega
               pa tudi potrebujemo davčni postopek, ki bo naravnan, če rečem temu, elektronsko.
               Davčni postopek, ki bo imel v sebi skupaj z vso pripadajočo davčno zakonodajo čim
               manj določb, ki zahtevajo od zavezancev vpisovanje kakršnihkoli podatkov. Vse podatke
               moramo dobivati mi iz kontrolnih podatkov in tudi pač vpisati. Toliko bi imel glede
               tega. Hvala.</p>
            </sp>
            <sp xml:id="SDZ4-Izredna-21-2006-10-04.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod državni sekretar, mag. Šircelj.</p>
            </sp>
            <sp xml:id="SDZ4-Izredna-21-2006-10-04.sp16">

               <speaker>MAG. ANDREJ ŠIRCELJ:</speaker>

               <p>Hvala lepa. Glede usklajenosti samega zakona o davčnem postopku z ukrepi oziroma z
               gospodarskimi in socialnimi reformami za povečanje blaginje Slovenije oziroma z
               okvirom, bi rekel naslednje.</p>
               <p>Prvi ukrep, skratka, da gre za celotno spremembo splošnega dela zakona o davčnem
               postopku je vključena v zakon. Uvedba pojmovnika ni v enem samem členu, je pa v
               ostalih členih. Tako lahko tukaj rečemo, da je to delno. Uzakonitev davčne tajnosti
               do pravnomočnosti davčnega postopka je vključena. Zmanjšanje neučinkovitega
               administriranja z uvedbo mejnih zneskov, do katerih se davčni postopka ne uvede in
               davek ne plača po načelu stroškov in koristi postopek, kot je bilo že povedano, to je
               vključeno. Uvedba elektronskega pošiljanja podatkov davčnemu organu, kot je direktor
               davčne uprave povedal, je to vključeno. Oddaja napovedi ali popravkov napovedi po
               izteku roka za vložitev, je vključeno. Samoprijava je vključena. Enakopravna
               obravnava davčnih zavezancev je vključena. Uporaba načela v dvomu v korist davčnega
               zavezanca je vključena. Možnost uvedbe davčnega pregleda na zahtevo davčnega
               zavezanca, tukaj je prišlo do različnih strokovnih mnenj in stališč v okviru skupine,
               ki je dejansko pripravila to davčno zakonodajo. Enostavno je bilo ocenjeno, da bi šlo
               v takšnem primeru za prevelik vpliv davčnih zavezancev na politiko davčnega organa.
               Zaradi tega se v tem trenutku strokovna skupina in potem tudi ne ministrstvo za
               finance ni opredelila do tega, da bi davčni pregled lahko bil opravljen na zahtevo
               davčnega organa. Proučitev možnosti uvedbe obvezujočega mnenja, obvezujoče mnenje je
               vključeno. Proučitev možnosti poravnave pri plačilu davčnega dolga ni vključeno. Tudi
               tukaj so pravni strokovnjaki tehtali med tem, ali bo to vključeno ali ne. Ta določba
               oziroma ta rešitev bi pomenila vprašanje korupcije in koruptivnosti in predvsem glede
               enakega obravnavanja davčnih zavezancev. Skupina se je zavzela, da enotno izvaja
               celoten zakon. S tega zornega kota je tudi odločila, da v tem trenutku enostavno to
               še ne bi bilo primerno. Meritornost odločitve na drugi stopnji. Skupina je prišla do
               zaključka, da bi lahko bili davčni zavezanci v določenih primerih v slabšem položaju,
               saj v tem primeru ne bi bilo pritožbe, zato se ta rešitev ni vključila. Obveznost
               roka inšpekcijskega pregleda in časa reševanja pritožb. Skupina je prišla do
               zaključka, da različni primeri zahtevajo različne roke in s tega zornega kota,
               predvsem inšpekcijskega pregleda, tudi imamo različne davčne zavezance glede na
               velikost in glede na zahtevnost. Zaradi tega ta določba oziroma ta rešitev ni bila
               vključena. Potem imamo razširitev izvršbe na premoženjske pravice deležev v družbah
               itn. To je bilo vključeno. Poenostavitev odmere dohodnine, vključeno. Možnost
               uveljavljanja davčnih olajšav do izdaje odločbe v postopku davčnega nadzora je
               vključeno. Možnost dogovarjanja o rokih za oddajo letnih davčnih izkazov za različne
               skupine zavezancev, to ni vključeno. Enostavno takšne rešitve imajo v nekaterih
               državah, vendar je glede na samo poslovno politiko davčnega organa bilo odločeno, da
               v tem trenutku ti roki ostajajo enotni. Poenostavitev plačila davčnih odtegljajev in
               določitev roka plačila, to ostaja enako kot v prejšnjem zakonu. Odprava izdajanja
               dovoljenj, ki po nepotrebnem obremenjujejo davčni organ, to je vključeno. Včeraj je
               bilo tudi že povedano, v okviru zakona o davku od dohodka pravnih oseb, da...
               ...<stage xml:id="SDZ4-Izredna-21-2006-10-04.stage7">/Nerazumljivo./</stage>... preoblikovanja ni več dovoljen. Preureditev davčnih prekrškov,
               je vključeno. Zakonska ureditev poklica davčnega svetovalca naj bi se glede na
               posebno direktivo o storitvah v Evropski uniji, ki predvsem govori o liberalizaciji
               tovrstnih poklicev in še nekaterih drugih, da ni primerno, da se zakonsko uredi
               celotna ureditev nekega poklica. Navsezadnje to pomeni tudi določeno monopolizacijo,
               monopolizacijo samih poklicev.</p>
               <p>Poleg tega se proučuje na ministrstvu za finance možnost enkratne uvedbe davčne
               amnestije. Tukaj govorimo o proučitvi in tehtanju dobrih in slabih strani ter
               izenačujejo se načini obdavčevanja različnih oblik. Zamudne obresti so se pa znižale
               iz 10,9% na 10%. Ta okvir ukrepov gospodarskih socialih reform je vsekakor skupini
               pomenil osnovo za njeno delo, prav tako ministrstvu za finance in vladi. Vsaka od teh
               rešitev kot tudi ostale rešitve na področju davčnega sistema so bile ponovno
               proučene, ponovno pretehtane, seveda z namenom, da se zagotovijo najbolj optimalne
               rešitve in seveda tiste rešitve, ki so v danem trenutku realno možne. S tega zornega
               kota mislim, da je narejeno v zakonu o davčnem postopku veliko, veliko predvsem v
               korist davčnih zavezancev in veliko tudi v optimizacijo samega poslovanja davčne
               uprave, kar pomeni tudi učinkovitejše poslovanje davčne uprave. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Ker čas
               določen za razpravo še ni potekel, sprašujem, ali želi na podlagi prvega odstavka 71.
               člena poslovnika še kdo razpravljati. Prosim za prijavo. Vlada tudi želi? Ja, prosim.
               Vsak razpravljavec ima na voljo 5 minut. Izvolite, gospod Milan Cvikl.</p>
            </sp>
            <sp xml:id="SDZ4-Izredna-21-2006-10-04.sp18">

               <speaker>MAG. MILAN M. CVIKL:</speaker>

               <p>Gospod podpredsednik, jaz bi vseeno vas prosil, glede na to, da smo že včeraj imeli
               ta zaplet, da zaenkrat 71. člen, prvi odstavek, še vedno ni spremenjen in nasprotujem
               temu, da ste se odločili, da omejite zadevo na 5 minut in bi prosil, da dovolite
               razpravo v okviru časa, ki je na voljo. Verjemite pa, ne bomo porabili, štirje smo,
               ne bo vsak porabil 15 minut.</p>
            </sp>
            <sp xml:id="SDZ4-Izredna-21-2006-10-04.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Milan Cvikl imate besedo.</p>
            </sp>
            <sp xml:id="SDZ4-Izredna-21-2006-10-04.sp20">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Upam, da mi seveda po 5-ih minutah ne bo odbilo.</p>
               <p>To, kar smo slišali s strani predstavnikov vlade v zvezi s temu kaj je od ukrepov iz
               okvira gospodarskih reform bilo izpolnjeno, je preprosto tudi to, kar smo
               napovedovali. V okviru gospodarskih reform knjižica, ki jo je vlada izdala pred tremi
               meseci, pravzaprav na teh najbolj težkih zadevah, da tako rečem, preprosto ni
               uresničen. Ne bom sedaj govoril o ostalih zadevah, o ostalih ukrepih, ker prvi ukrep
               gospodarskih reform, minister se ga bo dobro spomnil, pravi, da bo do leta 2008 se
               javna poraba zmanjšala za 2%, do leta 2012 pa še za naslednji 2% točki. Ampak pustimo
               ta prvi ukrep, če že ni bil izpolnjen.</p>
               <p>Poglejmo si ta peti ukrep. Kratka kalkulacija tega, kar je bilo navedeno s strani
               gospoda državnega sekretarja, kaže, da od 24-ih ukrepov jih osem ni bilo uresničenih
               ali ena tretjina. To je seveda tudi pričakovano, ker jaz mislim, da tako ali tako je
               lanskoletna velika poletna "gonja" okoli reform bila samo predvsem velika piarovska
               akcija. To, kar se tukaj vidi, uveljavljeni so bili tisti predlogi sprememb, ki so že
               kar dolgo od tega nastajali v strokovnih službah, tiste nekatere zadeve, ki so se pač
               politično metale notri pa naj bo to "možnost uvedbe davčnega pregleda na zahtevo
               davčnega zavezanca" ali pa možnost "uvedbe obvezujočega menja", "meritornost
               odločitev na drugi stopnji", itd., to se pač preprosto ni dalo notri.</p>
               <p>Drugo vprašanje je, zakaj ste sploh pred tremi meseci izdali publikacijo - ta
               publikacija ima datum junij 2006, gospod minister na prvi strani, v kateri ste vse to
               zapisovali. To je seveda druga stvar.</p>
               <p>Veseli pa me, da je gospod generalni direktor predstavil konkretne učinke enega od
               ukrepov, se pravi odločitev o tem, da pač ne bo več priporočene oziroma pošte s
               povratnico, ampak da bo pač ta pošta navadna. To je stvar diskusije. 700 milijonov bo
               davčna uprava privarčevala. Predpostavljam, da se bo to tudi poznalo v proračunu, da
               bo zaradi tega za 700 milijonov proračun zmanjšan, ali pa da bo seveda eksplicitno
               zapisano, da bo teh 700 milijonov generalni direktor lahko uporabil za povečanje
               investicij, ki so potrebne v informacijsko tehnologijo. To seveda pričakujem. Zato bi
               najmanj, kar bi bilo tukaj za napisati pri oceni finančnih posledic, bi bilo za
               napisati to, da se zmanjšujejo materialni stroški v višini 700 milijonov in da se
               zaradi tega povečuje investicijski del državnega proračuna. Ko boste v dveh, treh
               letih te investicije izvedli, potem bo lahko naslednji minister za finance Davčni
               upravi Republike Slovenije sredstva pač tudi zmanjšal. Vemo, da projekti imajo nek
               enkraten ciklus. In ko vi izvedete investicijo v informacijsko tehnologijo, potem
               načeloma naj bi bilo seveda stroškov, tekočih stroškov manj, zato seveda pričakujem,
               da na dolgi rok bomo videli to zmanjšanje stroškov davčne uprave za približno 3
               milijone evrov.</p>
               <p>Drugače pa je poenostavitev davčnega postopka in zakona o davčnem postopku z vidika
               povedanega in predpostavljenega očitno korak naprej. Dve tretjini ukrepov sta se
               uresničili. Seveda pa počakajmo, kako se bo v praksi uvedla v polni meri uveljavitev
               teh aktivnosti, ki jih je napovedal predvsem gospod Simič. Da ne bo gospod
               predsedujoči v dilemi, ali mi še pusti čez pet minut ali ne, prekinjam svojo
               diskusijo. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Veršnik.</p>
            </sp>
            <sp xml:id="SDZ4-Izredna-21-2006-10-04.sp22">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim. Zelo vesel sem, da se predvideva
               povečanje vpliva informacijske tehnologije na samo delo davčne uprave in mislim, da
               je to pot v pravo smer. Nekako pa težko razumem gospoda Gantarja, ki izraža neko
               skepso okoli uvedbe tega sistema v davčni upravi. Jaz sem prepričan, da so gospodje,
               ki so to prinesli sem v parlament, vedeli, kaj delajo in da razumem, da lahko nastane
               veliko težav. Vendar iz pojasnila, ki smo ga ravno danes dobili, lahko sklepam, da je
               zadeva pripravljena tako, da ni treba izraziti kakšne posebne skepse do tega, da
               sistem ne bi zaživel takrat, kot je bil predviden.</p>
               <p>Glede pošte pa mislim, da je to zelo racionalno obnašanje. Mislim, da se vlada na
               vseh področjih podobno racionalno obnaša. Za tistih nekaj odločb, ki jih ne bodo
               dobili ali ki jih namenoma ne bodo dobili, pa mislim, da je vseeno, če je postopek
               nekoliko daljši. Večina pa, mislim, da bo dobila odločbo, ne glede na to, koliko
               podpisov je pod poštnim prejemom te odločbe. Tako da mislim, da je to še dodatno
               zagotovilo, da se gleda na racionalizacijo na vseh področjih, in davčna uprava je
               tudi ena od teh. Trdim pa še to, da v preteklosti, ko smo na komisiji za nadzor
               proračuna in drugih javnih financ obravnavali stanje informatizacije v državni
               upravi, smo velikokrat ugotavljali, da ni dobro ali celo, bi rekel, da je slabo. Zato
               bomo zdaj morali plačati ta račun in se spopasti z investicijo in informatizacijo v
               večjem obsegu, kar pa v današnjem času zagotovo ni strošek oziroma se bo prav gotovo
               efekt vrnil skozi krajši čas. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Pavel Gantar. Prosim.</p>
            </sp>
            <sp xml:id="SDZ4-Izredna-21-2006-10-04.sp24">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani minister s sodelavci in sodelavkami!
               Najprej bi rekel, da je kar prav, da je elektronska naprava v tem državnem zboru mojo
               razpravo uvrstila za razpravo kolega Veršnika, ker če bi bilo obratno, kolega Veršnik
               ne bi imel o čem razpravljati, tako da je to kar dobro.</p>
               <p>Moja poanta v zvezi s tem ni v tem, da ni treba hiteti. Nasprotno, treba je hiteti,
               vendar veliko časa je pri postavljanju koncepta informatizacije davčne uprave že bilo
               izgubljenega. Tisto, na kar sem opozoril, je, da je to zelo resen posel in da je po
               mojem mnenju večji, kot se marsikdo zaveda, po tem, kar pač vem. Moje opozorilo je
               šlo predvsem v smer, da naj ne poskušajo iskati nekih provizoričnih rešitev, ker se
               bodo potem lahko iztekle v večje probleme in eventualne resne motnje pri delovanju.
               Stvari je treba zgraditi v zalednem sistemu tako rekoč temeljito, ne pa samo s
               premoščanjem sedanjih pomanjkljivosti. To je pomembna zadeva.</p>
               <p>Kar zadeva pošto, me je odgovor generalnega direktorja v določeni meri pomiril. Če še
               enkrat pogledam ta člen, ključnega pomena, da to zadevo sprejmem, je, ali potem, ko
               je 20 dni ta rok presunkcije vročitve in 30 dni plačila, ali je 31. dan ta zavezanec
               že prekrškar ali ni. In če ni, se pravi, da davčna uprava potem stopi z njim v stik,
               kaj se je zgodilo, da ni dobil, in tako naprej, da mu potem tudi osebno vroči, da
               plača, potem je to v redu. Potem mislim, da tu ni nobenih problemov. Administrativni
               in drugi stroški, zmanjševanje le-teh je tako veliko, da se to splača početi. In
               mislim, da je to delo na osnovi izkušenj. Davčna uprava potrebuje svoje izkušnje,
               davčna uprava ni zelo fleksibilna organizacija in če so prišli do teh izkušenj, je
               prav, da se vgradijo in spremenijo.</p>
               <p>Naslednja stvar, ki bi jo rad povedal, e-dohodnina. Torej stanje na področju
               e-dohodnine. Čeprav je aplikacija za uporabnika razmeroma dobra in primerna, ker
               preprosto posnema klasično, pisno papirno aplikacijo, čeprav je primerna, pa je
               število danih dohodnin nerazumljivo nizko, elektronskih dohodnin, ob dejstvu, da je
               penetracija interneta v slovenskih gospodinjstvih 50% in ob dejstvu, da 700 tisoč
               prebivalcev, sem štejemo tudi otroke, ki ne oddajajo dohodnine, razmeroma redno na
               mrežni ravni uporablja internet. Torej premalo. Ta elektronska oddaja dohodnine bi
               bistveno znižala transakcijske stroške tega početja, zato bi bilo smiselno razmisliti
               o določenih bonitetah ali olajšavah ali nekih ugodnostih za tiste, ki gredo na
               elektronsko dohodnino. Nekaj pa tudi morajo sami najprej storiti. Najprej morajo
               dobiti varno digitalno potrdilo. S tega vidika bi mogoče do drugega branja bilo
               smiselno razmisliti, kakšne bi bile te opcije. Nekatere poznamo. Jaz jih ne bom
               razlagal. Recimo takojšnje plačilo dohodnine, se, recimo, mu prizna 10% popust ali
               kaj podobnega. In podobne stvari bi bile po mojem mnenju ugodne, da bi zvečali
               število tistih, ki elektronsko oddajajo dohodnino. Toliko za enkrat. Hvala.</p>
            </sp>
            <sp xml:id="SDZ4-Izredna-21-2006-10-04.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod državni sekretar. Prosim.</p>
            </sp>
            <sp xml:id="SDZ4-Izredna-21-2006-10-04.sp26">

               <speaker>MAG. ANDREJ ŠIRCELJ:</speaker>

               <p>Spoštovani predsedujoči, spoštovane poslanke in poslanci! Rad bi odgovoril na
               vprašanje, kaj je bilo upoštevano in kaj ni bilo upoštevano. Enostavno, zakon o
               davčnem postopku ter tudi okvir celotnih gospodarskih in socialnih reform niso takšna
               tvarina, ki bi enostavno zahtevala to, da se določeni ukrepi enostavno, bom uporabil
               zelo grdo slovensko besedo oziroma ne slovensko besedo, prekopirajo v zakon, in da
               enostavno tam obstanejo, ne da bi jih tukaj ponovno proučili. Mislim tukaj, da je že
               gospod poslanec Gantar povedal, da ta zadeva je občutljiva zadeva, nanaša se na
               vsakega davčnega zavezanca, na položaj davčnega zavezanca. Zaradi tega so bili ti
               ukrepi, ki so bili napisani v okviru gospodarskih reform, dejansko ponovno strokovno
               proučeni tudi glede na to, kaj se lahko naredi v določenem trenutku. Zaradi tega ni
               tudi umestno, da se enostavno neki ukrepi seštevajo in odštevajo, ne da bi se
               ugotovila njihova medsebojna povezanost, njihovo dejansko udejanjanje v praksi
               oziroma v samem delovanju v odnosu do davčnih zavezancev in nenazadnje v politiki
               davčne uprave. S tega zornega kota določeni ukrepi, ki so bili tukaj izločeni, niso
               prišli v zakon, kar pa seveda je daleč od tega, da ne bi z zakonom o davčnem postopku
               postavili odnos davčna uprava: davčni zavezanec na nek drugačen temelj, ki bo
               vsekakor bolj prijazen do davčnih zavezancev, na eni strani, ki bo zagotavljal večjo
               pravno varnost davčnim zavezancem in bo omogočal, da bo davčna uprava tudi bolj
               učinkovita. Po drugi strani pa bodo ti učinki, ki jih je omenil gospod generalni
               direktor davčne uprave, napisani za drugo branje v obrazložitvi, kar pomeni, da bo
               vlada tu dopolnila obrazložitev zakona. Tako da bo milijon in sedemsto, o katerih je
               bilo govora, dejansko opredeljenih v sami obrazložitvi. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem prekinjam to točko dnevnega reda.</p>
               <p>Prehajamo na <title xml:id="SDZ4-Izredna-21-2006-10-04.title2">4. TOČKO DNEVNEGA REDA - PRVA OBRAVNAVA PREDLOGA ZAKONA O DAVKU NA
                  DODANO VREDNOST.</title>
               </p>
               <p>Predlog zakona je v obravnavo zboru predložila vlada Republike Slovenije. V zvezi s
               tem zakonom je skupina desetih poslank in poslancev, s prvopodpisanim Jožetom Tankom,
               zahtevala, da državni zbor opravi splošno razpravo. Besedo dajem predstavniku vlade
               za dodatno obrazložitev predloga zakona. Izvolite, gospod minister Bajuk.</p>
            </sp>
            <sp xml:id="SDZ4-Izredna-21-2006-10-04.sp28">

               <speaker>DR. ANDREJ BAJUK:</speaker>

               <p>Spoštovani gospod predsedujoči, spoštovane poslanke in poslanci! S predlaganim
               zakonom se ureja sistem davka na dodano vrednost. Temeljni cilj predloga novega
               zakona je zagotoviti večjo preglednost celotnega zakona, in sicer poenotenje
               opredelitev, redakcijske spremembe celotnega besedila, preštevilčenje členov,
               združevanje posameznih členov v podpoglavja, ki obravnavajo določeno tematiko. V
               zakonu so ohranjene vse dosedanje sestavine in vsebine: določitev davčnega zavezanca,
               predmeta obdavčitve, trenutka nastanka davčne obveznosti, davčne osnove, davčne
               stopnje, ponavljam, davčne stopnje, davčne oprostitve, administrativne obveznosti
               zavezancev, posebni postopki obdavčevanja, obveznost registracije in pridobitev
               posebne DDV identifikacijske številke. Pravila se glede na veljavni zakon bistveno ne
               spreminjajo, vsebinske novosti so pojasnjene v nadaljevanju.</p>
               <p>Besedilo novega zakona je zastavljeno v smeri, da se veljavni zakon čim bolj natančno
               prilagodi zavezujočim pravilom, uveljavljenim v 6. direktivi, ki jih morajo
               upoštevati vse države članice Evropske unije. V splošnem predlog zakona ne pomeni
               spremembe ureditve sistema davka na dodano vrednost, prav tako se ne spreminja višina
               davčnih stopenj, uvajajo pa se določene poenostavitve sistema.</p>
               <p>Predlog zakona spreminja definicijo obsega prometa, ki se upošteva pri presoji o tem,
               ali gre za malega davčnega zavezanca ali ne. Obseg prometa je po novem opredeljen kot
               obseg obdavčenega prometa in le točno določenega oproščenega prometa, hkrati pa se
               dviguje tudi prag obsega prometa s trenutnih 20.800 evrov na 25.000 evrov. To pomeni
               pomembno administrativno poenostavitev za zavezance, ki opravljajo predvsem oproščeno
               dejavnost, saj jim ne bo več treba predlagati obračunov DDV, spremljati DDV prometa
               in izvajati drugih administrativnih obveznosti, ki veljajo za zavezance za DDV. Na
               pobudo civilne družbe se ukinja polletno davčno obdobje, tako da bodo davčni
               zavezanci predlagali le mesečne in trimesečne obračune DDV-ja. Na področju vodenja
               davčnega knjigovodstva je odpravljeno vodenje posebnih davčnih knjig za DDV. Potrebni
               podatki za DDV namene se bodo zagotavljali v knjigovodstvu davčnega zavezanca. S
               predlog zakona se uvajajo davčna skladišča, v katerih se bo hranilo določeno blago,
               pridobljeno iz drugih držav članic oziroma blago, ki je namenjeno dobavi v druge
               države članice. Davek se bo izračunal ob iznosu blaga iz davčnega skladišča, to
               pomeni, nadaljnjo poenostavitev za zavezance predvsem v smislu odlaganja obveznosti
               za plačilo DDV-ja in s tem likvidnostnega razbremenjevanja zavezancev. Vračilo
               presežka DDV-ja po obračunu DDV ni več omejeno glede na vrednostni limit in se
               davčnemu zavezancu na njegovo zahtevo vrne v 60-ih dneh po predložitvi obračuna
               DDV-ja, neodvisno od višine zneska presežka DDV-ja. Pri določitvi davčnega obdobja za
               trimesečne davčne zavezance se zvišuje zgornji vrednostni limit s trenutnih 20
               milijonov tolarjev ali 83 tisoč 460 evrov na 210 tisoč evrov. Nekateri davčni
               zavezanci, ki morajo po trenutni ureditvi izpolnjevati obveznosti iz naslova DDV-ja
               za koledarski mesec, bodo po novem obračune DDV sestavljali na trimesečno obdobje.
               Omejitev odbitka DDV po predlogu zakona ne velja več za vozila, ki se uporabljajo za
               opravljene dejavnosti prevozov s taksijem. Opravljene so bile tudi potrebne
               prilagoditve zneskov v zvezi s prehodom na evro.</p>
               <p>Na podlagi vseh teh značilnosti, ki sem jih na kratko tukaj predstavil, predlog
               zakona predlagamo v imenu vlade, da državni zbor sklene, da je ustrezen za nadaljnjo
               razpravo. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanski skupin. Besedo ima gospod Miran
               Potrč v imenu poslanske skupine Socialnih demokratov. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp30">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister s sodelavci!</p>
               <p>Pri predlogu zakona o davku na dodatno vrednost je po našem prepričanju mogoče in
               treba govoriti o dveh vprašanjih. Prvič o tem, kako je višina in sistem DDV-ja
               postavljen v okvir davčne reforme in proračunske razprave, se pravi o tem, ali bo ali
               ne bo zvišan davek na dodatno vrednost za leto 2008, kakšne bi bile posledice takšne
               odločitve, zakaj bi bila taka odločitev sploh potrebna in podobno. Drugo, povedati
               kakšno misel, besedo o sami vsebini zakona, ki ureja, bi rekel, razen same stopnje,
               ki ta moment formalno res ni spremenjena, predvsem vprašanja načinov obračuna in
               druga vprašanja, povezana z zakonom o davku na dodano vrednost.</p>
               <p>Naj se zadržim najprej pri prvem vprašanju in ponovim naše temeljno stališče, da je
               najava vlade, da bi za leto 2008 dvignila obe stopnji davka na dodano vrednost, nižjo
               od 8,5 na 9 in višjo 20 na 21%, za nas nesprejemljiva. Ne gre zgolj in samo za
               politično vprašanje, ampak gre tudi za posledice takšne odločitve, ki so jih ocenili
               strokovnjaki, ko so pripravljali različne podlage za davčno reformo. Institut za
               ekonomska raziskovanja, ki ga je vlada naprosila za oceno različnih modelov možnih
               rešitev davčne reforme, se je izrecno opredelil proti dvigovanju stopenj davka na
               dodano vrednost in povedal, da če bi se takšna odločitev sprejela, bi to imelo več
               različnih negativnih posledic. Prvič, prišlo bi najverjetneje do negativnih učinkov
               na gospodarsko rast kot prvo. Drugo, prišlo bi do tega, da bi se najverjetneje
               povečala stopnja inflacije. In tretje, jasno je zapisno, da bi povišanje stopnje
               DDV-ja pri vseh dohodkovnih razredih, razen pri najvišjem, izničile vse pozitivne
               učinke davčne reforme na blaginjo gospodinjstev. Skratka, vse tisto, kar vlada,
               predvsem pa nekateri kolegice in kolegi poslanci koalicije govorijo o tem, kako je to
               edinstvena davčna reforma, ki bo razbremenila vse davkoplačevalce, ki je prvič
               prijazna do ljudi, pa bo dala manj davkov posameznikom, pa bo dala manj davkov
               podjetjem, kar je vse daleč od resnice in se bo pokazalo čisto zares šele leta 2008,
               ko se bodo prvi davki plačali, ne bo - sigurno ne - res, po mnenju stroke ne bo res,
               če bo prišlo do dviga davčne stopnje.</p>
               <p>Jaz zato pričakujem, da bo vlada jasno povedala, da tega ne bo storila, ker je dolžna
               po strokovnih ocenah to storiti samo zato, ker se je pač odločila, da je temeljni
               cilj njene davčne reforme razbremeniti najbolje plačane posameznike. In zato, da bi
               bistveno razbremenila najboljše plačane posameznike in da to ne bi preveč bodlo v
               oči, je šla in je kompletno spremenila sistem dohodnine, o čemer smo govorili včeraj,
               samo velja povedati, da je v tem sistemu dohodnine pač tistim, veliki večini,
               tričetrt, ki so v najnižjih dohodkovnih skupinah, z dohodnino dala manj kot tisoč
               tolarjev na mesec, tistim najvišjim pa 50, 60, 100 in tudi več 100 tisoč tolarjev na
               mesec. In če pogledamo dohodnino, vi dobro veste, da tisti, ki bi, recimo, s 100.000
               plače pridobil morda navidezno z zakonom o dohodnini 500 ali 700 tolarjev, da bi s
               spremembo višine davčne stopnje za davek na dodano vrednost samo za 1%, izgubil
               najmanj 1000 tolarjev. In da v tistem momentu, ko bo v letu 2008 davek na dodano
               vrednost dvignjen, bo vse karkoli danes govorimo o pozitivnih učinkih dohodnine
               izničeno in bo pomenilo poleg vsega drugega, kar vlada pripravlja - se pravi, tudi
               zakon o transferjih socialnih, načinov njihovega obračunavanja, tudi druga vprašanja
               -, bo dvig davka na dodano vrednost vse to izničil in ne bo imelo več nobene
               vrednosti. Zato se nam zdi vredno to poudarjati in povedati, da so te rešitve iz
               strokovnih in iz političnih razlogov v celoti nesprejemljive.</p>
               <p>Kar pa zadeva same tehnične rešitve, pa moramo reči, da pri spremembi zakona o davku
               na dodano vrednost imamo nekaj idej za možno dopolnitev, ki bi bile po našem mnenju
               strokovno boljše in bi pomembnejše vplivale na korektnost samega predloga, ne bi pa
               imele nobenih fiskalnih posledic. Takšne naše ideje so naslednje: pravica do odbitka
               davka na dodano vrednost ne sme biti vezana na fakturo z vsemi elementi, to je
               administrativno omejevanje temeljne pravice davčnega zavezanca v sistemu davka na
               dodano vrednost, kar je v nasprotju z načelom sorazmernosti kot enim od temeljnih
               načel evropskega prava, prav tako pa bo v nasprotju z odločitvijo evropskega sodišča.
               Drugo. Poleg praga za vstop v sistem obračunavanja in plačevanja davka na dodano
               vrednost po plačani realizaciji, to je 208.000 evrov, naj se določi tudi prag za
               obvezen izstop iz sistema in, recimo, delovno predlagamo višino 250.000 evrov, kar bo
               olajšalo poslovanje tistim zavezancem, ki za malenkost prekoračijo prag. In kot
               tretja ideja, uvede naj se možnost skupinskega obračunavanja in plačevanja davkov na
               dodano vrednost, kar je praska nekaterih držav članic in kar lahko nekaterim skupinam
               davčnih zavezancem olajša likvidnosti tok brez posebnih posledic za proračun.</p>
               <p>Naj sklenem. V kolikor gre za tehnične rešitve v zakonu, so sprejemljive z nekaterimi
               popravki. V kolikor gre za politični predlog, da naj se na podlagi tega zakona tudi
               dvigne stopnja davka na dodano vrednost, je takšna ideja za nas nesprejemljiva. In da
               ima ta ideja povezavo s samim zakonom, se vidi v rešitvi 145. člena, ki pooblašča, da
               se je za 15% lahko z zakonom o izvrševanju proračuna spreminjajo stopnje davka na
               dodano vrednost, kar pomeni, ni treba posegati v zakon, se pa z odločitvami ob
               sprejemanju proračuna ta stvar naredi; vemo, to ni nova rešitev, tudi v veljavnem
               zakonu jo imamo, k sreči se nikoli doslej ni uporabila, tokrat prvič, tako kot kaže
               vladna politika, pa bi jo želela vlada v zakonu imeti zato, da za leto 2008 ne bi
               rabila spreminjati zakona o davku na dodano vrednost, ampak bo preko zakon o
               izvrševanju proračuna uveljavila svojo namero za povišanje davka na dodano vrednost.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ciril Testen v imenu poslanske skupine Nova Slovenija.
            </p>
            </sp>
            <sp xml:id="SDZ4-Izredna-21-2006-10-04.sp32">

               <speaker>CIRIL TESTEN:</speaker>

               <p>Hvala za besedo, gospod predsedujoči. Minister s sodelavci, spoštovane poslanke in
               poslanci. Jaz se bom poskušal malo bolj natančno držati vsebine.</p>
               <p>Predlog zakona o davku na dodano vrednost je preglednejši, jasnejši, sledi smernicam
               uveljavljanja šesti direktivi. V Novi Sloveniji podpiramo predlagane spremembe, ki
               prinašajo rešitve oziroma poenostavitve za zavezance. Omeniti velja vrsto ugodnosti
               in poenostavitev, ki jih zakon predlaga. Tukaj gre za uvedbo davčnih skladišč, ki
               pomenijo odlok plačila davka na dodano vrednost do iznosa določenega blaga iz
               davčnega skladišča. Prav tako je potrebno omeniti, da se bodo po novem transakcije,
               pri katerih gre za prenos stvarnih pravic in deležev na nepremičninah, ki dajejo
               imetniku lastninsko pravico oziroma pravico posesti na nepremičnini ali delu
               nepremičnine, obravnavale kot dobava storitev in ne več kot dobava blaga. S tem v
               precejšnji meri razbremenjuje davčne zavezance, saj se bo davek na dodano vrednost
               plačeval od vsakega obroka in ne več ob ustanovitvi stavbe pravice v celoti, kot je
               bilo po veljavnem zakonu.</p>
               <p>V novem zakonu se uvaja tudi posebna ureditev za male davčne zavezance, kjer je
               predpisana oprostitev obračunavanja davka na dodatno vrednost za male davčne
               zavezance do predlaganega praga obdavčljivega prometa v višini 25 tisoč evrov.
               Povišanje praga z 20.800 evrov v obstoječem zakonu na 25 tisoč evrov potem
               poenostavitev za 5580 davčnih zavezancev, ki jim ne bo potrebno več izpolnjevati
               obveznosti iz naslova davka na dodano vrednost. V poslanski skupini Nove Slovenije
               pozdravljamo rešitve, ki male davčne zavezance razbremenjujejo nepotrebnega
               administriranja, ki jim prinašajo le velike stroške, davčni učinki pa so
               minimalni.</p>
               <p>V novem zakonu se spreminja definicija prometa, ki bo vplivala na zmanjšanje števila
               davčnih zavezancev, predvsem pa predlagana sprememba pomeni poenostavitev poslovanja
               tistim davčnim zavezancem, ki opravljajo pretežno oproščeno dejavnost, v zvezi s
               katero davčni zavezanec nima pravice odbitka vstopnega davka na dodano vrednost.
               Tukaj gre predvsem za šole, vrte, zdravstvene domove, društva in druge neprofitne
               organizacije. Vračilo presežka ni več omejeno na vrednostne limite in se davčnemu
               zavezancu vrne v 60-ih dneh ob predložitvi računa, kar pomeni, da je zakon
               pravičnejši do vseh davčnih zavezancev, kar v poslanski skupini Nove Slovenije
               podpiramo. Davčni zavezanci bodo po novem lahko vse informacije za izračun davčne
               obveznosti zagotavljali v svojem knjigovodstvu. Tako in po novem ne bo več potrebno
               voditi knjige izdanih računov, knjige izdanih računov za dobave blaga znotraj
               Skupnosti in za promet blaga v drugih državah članicah, knjige prejetih računov,
               knjige prejetih računov za pridobitve blaga znotraj Skupnosti in posebne evidence o
               vstopnem davku na dodano vrednost pri uvozu blaga.</p>
               <p>Poslanska skupina Nove Slovenije se strinja z rešitvami, ki so predstavljene v novem
               zakonu o davku na dodano vrednost, saj je zakon preglednejši, jasnejši in prijaznejši
               do malih davčnih zavezancev. Zato poslanska skupina Nove Slovenije predlog sklepa, da
               je zakon primeren za nadaljnjo obravnavo, podpira.</p>
            </sp>
            <sp xml:id="SDZ4-Izredna-21-2006-10-04.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Janez Kramberger, v imenu SLS.</p>
            </sp>
            <sp xml:id="SDZ4-Izredna-21-2006-10-04.sp34">

               <speaker>MAG. JANEZ KRAMBERGER:</speaker>

               <p>Hvala za besedo, gospod podpredsednik. Spoštovani gospod minister s sodelavci,
               kolegice in kolegi! Vlada Republike Slovenije je v proceduro poslala nov zakon o
               davku na dodano vrednost. V naši poslanski skupini Slovenske ljudske stranke smo z
               zanimanjem pričakovali predloge zakonodajnih rešitev na tem področju, saj gre za
               izredno pomemben segment zajemanja davčnih virov. Glede davka na dodano vrednost smo
               v naši poslanski skupini dokaj zgodaj postavili zelo jasna stališča. Odbor za reforme
               je v predlogih ukrepov za povečanje blaginje v Sloveniji predvidel, da se odpravi
               znižana stopnja davka na dodano vrednost. Slovenska ljudska stranka se zaveda, da je
               teoretično sistem z eno davčno stopnjo boljši in nekako davčno nevtralnejši. Vendar
               smo po izračunih ugotovili, da je tak sistem v Sloveniji praktično nesprejemljiv in
               neuresničljiv, predvsem zaradi ekonomskih razmer. Tako bi sistem z le eno davčno
               stopnjo bistveno prizadel veliko segmentov družbenega življenja, kot so se kultura,
               turizem, predelovalna industrija, kmetijstvo in podobno. Hkrati bi zelo prizadel tudi
               ekonomsko šibkejše sloje prebivalstva. Po podatkih ministrstva za finance lahko
               ugotovimo, da ima kar 78% zavezancem za dohodnino dohodek pod oziroma do povprečne
               plače v Republiki Sloveniji. To pomeni, da je kar tri četrtine zavezancev takšnih, ki
               bi jih sistem ene davčne stopnje finančno prizadel.</p>
               <p>V Slovenski ljudski stranki smo zadovoljni, da je vlada v parlamentarni postopek
               vložila predlog zakona, ki ohranja dve davčni stopnji. Hkrati ocenjujemo, da so
               ostale rešitve iz zakona takšne, ki jih bomo z odobravanjem podprli. Tako se
               povišujejo meje med malimi davčnimi zavezanci in osebami, ki so se zavezane
               indentificirati za namene davka na dodano vrednost. Hkrati se odpuščajo nekatere
               posebne davčne knjige za vodenje davka na dodano vrednost, kar bo bistveno
               poenostavilo administriranje, kar se tiče tega davka. Hkrati pa je sistem zgrajen
               tako, da bo omogočen nadzor nad tem davkom.</p>
               <p>Kolegice in kolegi! Posebnega likvidnostnega pomena je tudi dejstvo, da niso več
               postavljeni vrednostni limiti za vračilo presežka davka na dodano vrednost. Na tem
               mestu Slovenska ljudska stranka poziva predlagatelja, da prouči možnost, da se
               presežek davka v primeru investicij vlaga hitreje, torej prej kot v 60 dneh. Pri
               investicijah je namreč likvidnosti problem bistveno višji. Poslovanje investitorjev
               bi bilo cenejše, če bi lahko presežek dobivali povrnjen prej, recimo, v 15 dneh, saj
               tako za financiranje investicij in davka na dodano vrednost ne bi potrebovali
               dodatnih finančnih virov.</p>
               <p>Prepričani smo, da bi lahko tudi v tem segmentu predlagatelj pripravi gospodarsko
               prijaznejšo rešitev, ki je po našem prepričanju proračunsko nevtralna, lahko pa
               bistveno izboljša likvidnostno situacijo v gospodarstvu.</p>
               <p>Torej, na podlagi proučitve predlaganih rešitev ocenjujemo, da je predlog zakona o
               davku na dodano vrednost primerna osnova za nadaljnjo razpravo in ga bomo v naši
               poslanski skupini Slovenske ljudske stranke podprli. Hkrati pa predlagatelja
               pozivamo, da dodatno prouči rok za vračilo presežka davka za zavezance, ki presežek
               ugotavljajo v primeru investicij. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu poslanske skupine Slovenske
               nacionalne stranke.</p>
            </sp>
            <sp xml:id="SDZ4-Izredna-21-2006-10-04.sp36">

               <speaker>SAŠO PEČE:</speaker>

               <p>Spoštovani prisotni! Če bi bil namen zakona izključno preglednost, jasnost in
               berljivost, potem bi v poslanski skupini Slovenske nacionalne stranke lahko rekli:
               da, zakon zasleduje in izpolnjuje vse te tri cilje. Torej, prvi cilj preglednost,
               drugi cilj jasnost in tretji cilj berljivost. Ker pa vsi vemo, da pri zakonu ne bi
               smelo iti za zasledovanje teh treh ciljev, ampak za zasledovanje vsebine, lahko z
               gotovostjo rečemo: zakon, ki je danes pred nami, je navkljub malenkostnim pozitivnim
               spremembam, ki so jih navedli vladni predstavniki, slab. Slab je predvsem zaradi
               tega, ker bo naše državljanke in državljane skozi ta zakon doletelo višje davčno
               breme. Nima smisla, da se kdorkoli izmed nas slepi in govori o pozitivnih stvareh, ko
               vsi poznamo oziroma bi morali poznati 145. člen omenjenega zakona, ki se nahaja v 19.
               poglavju posebnih določb in ima oznako "pooblastilo vladi Republike Slovenije".
               Citiral bom drugi odstavek: "Z zakonom o izvrševanju proračuna se lahko stopnja DDV
               po tem zakonu poveča ali zmanjša za do 15%." Ta državni zbor je že večkrat sprejel
               tako imenovane paralelne zakone. V končni fazi smo prejšnji petek sprejemali odlok,
               ne zakon, odlok o prodaji državnega finančnega in stvarnega premoženja. In je državni
               zbor dal zeleno luč vladi Republike Slovenije, da skozi odlok proda v tem trenutku še
               največjo finančno institucijo v lasti Republike Slovenije oziroma v lasti državljank
               in državljanov. Državni zbor ni hotel, da bi se ta prodaja izvršila tako, kot je bilo
               pred tem dogovorjeno in sklenjeno v letu 1994 preko zakona, ampak da se preko odloka
               pristopi k zelo pomembni zadevi.</p>
               <p>Enaka zgodba se odvija okoli tega zakona. Vlada Republike Slovenije je dala nekaj
               minimalnih pozitivnih sprememb, medtem ko še zmeraj ostaja 145. člen, ki dejansko
               vsem nam, vsem v okviru naše države pove, da se bosta obe stopnji davka na dodano
               vrednost povečali za 15%. Zakaj lahko to z gotovostjo trdim? Zaradi tega, ker ste
               imeli vsi, tako jaz kot vi, priložnost videti proračun oziroma predlog proračuna za
               leto 2008, v katerem vemo, da so vkalkulirani prihodki iz naslova povečanega DDV.
               Zato po oceni Slovenske nacionalne stranke zakon ni sprejemljiv. Po naši oceni zakon
               ne bi smel biti sprejemljiv za nobenega tistega, ki teži k temu, da se davki za
               državljanke in državljane v naši državi ne bi smeli povečevati. Ta zakon in izpeljava
               tega zakona skozi vso parlamentarno proceduro, če bo ostal omenjeni 145. člen v
               obliki, kot je, pomeni dvig davčnih bremen za državljanke in državljane naše države.
               Prav tako lahko napovem, da bi v Nacionalni stranki predlog zakona sprejeli, če tega
               145. člena oziroma njegove vsebine ne bi bilo. Ne moremo pa pristati na teorijo in
               izvedbo v praksi davka na dodano vrednost.</p>
               <p>Za zaključek dovolite, poleg tega, da napovedujemo amandma za naslednje obravnave v
               smislu črtanja tega pooblastila vladi, da skozi drug zakon vpelje povečano davčno
               stopnjo oziroma povečan DDV za 15%, še tisto generalno osnovno misel, ki jo tokom
               ostalih razprav zagovarjate tudi vsi ostali poslanke in poslanci, to je, da se ne
               zavzemate za še višja davčna bremena. V kolikor vaše besede iz resničnih TV nastopov
               ali pa propagandnega gradiva imajo neko kredibilnost, potemtakem državni zbor
               omenjenega zakona danes ne bi smel podpreti. Še enkrat opozarjam in še enkrat vam bom
               citiral drugi odstavek posebnih določb 145. člena, v oklepaju, <stage xml:id="SDZ4-Izredna-21-2006-10-04.stage8">(pooblastilo vladi
               Republike Slovenije)</stage>, in sicer: "Z zakonom o izvrševanju proračuna se lahko stopnja
               DDV po tem zakonu spremeni za do 15%."</p>
               <p>Gospe in gospodje, povečujete davek na dodano vrednost. Povečanje je že vkalkulirano
               v proračunu Republike Slovenije in moj apel oziroma bolje rečeno prošnja je, ne
               podprite tovrstnih podražitev za državljanke in državljane. Hvala.</p>
            </sp>
            <sp xml:id="SDZ4-Izredna-21-2006-10-04.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, v imenu poslanske skupine DeSUS.
               Prosim.</p>
            </sp>
            <sp xml:id="SDZ4-Izredna-21-2006-10-04.sp38">

               <speaker>VILI REZMAN:</speaker>

               <p>Vsem lep pozdrav! Naj za začetek rečem, da sam ne mislim govoriti o tem, česar ni v
               zakonu, kaj je bilo predvideno pa umaknjeno, pa ne biti... v tem, kaj vse bo vlada
               naredila, brez da bi imeli za to kakšno resno napoved.</p>
               <p>Sicer je res, da gre pri zakonu o davku na dodano vrednost za zelo pomembno tematiko,
               saj navsezadnje pomeni ta davek temeljni vir za polnjenje našega državnega proračuna
               in za izvajanje nalog, ki si jih v državnem zboru zastavljamo kot proračunske naloge.
               Res je, da se predvideva, da se bo ta davčni vir povečeval, in če se bo povečeval
               zavoljo tega, ker bo gospodarstvo raslo, ker bo večji promet, ker bo zaradi tega tudi
               več davka ob isti stopnji, potem je to lahko za Slovenijo in za naš razvoj dobro.
               Potem se morebiti lahko zmanjša davčni dolg, potem se morebiti lahko letni
               primanjkljaji zmanjšajo in potem bo morebiti kdaj tudi možno, da bomo kakšne stopnje
               zniževali. Vlada pa sicer ocenjuje, da je sistem obračunavanja DDV izredno
               kompleksen, da je slabo pregleden, da je zapleten, da preveč obremenjuje tako
               zavezance kot davčne organe, kot tiste, ki sicer niso zavezanci, pa morajo kljub temu
               neka poročila dajati. Obremenjuje jih to tudi stroškovno in zato pač predlaga, da se
               nekatere stvari spremenijo. Zlasti zato, ker dodatno zapletanje, dodatno
               kompliciranje tega sistema povzroča številne posebne ureditve, številne oprostitve,
               različne oprostitve posamičnih dajatev in ker vlada želi to nekako poenostaviti in
               predstaviti v bolj preglednem sistemu, mi v poslanski skupini DeSUS to v principu
               tudi podpiramo.</p>
               <p>Ravno zavoljo tega, ker si obetamo to, da se bo to, kar je napovedano, tudi
               uresničilo. To pa pomeni predvsem znižanje stroškov, ki jih povzroča pretirano
               administriranje in pretirano knjigovodenje.</p>
               <p>Vlada oziroma predlagatelj sodi, da bo večja jasnost k temu prispevala, da bo večja
               skladnost posamičnih zakonskih določb kaj prispevala, da bo k temu prispeval tudi
               dvig vstopnega praga za obdavčitev s približno 5 na približno 6 milijonov tolarjev,
               da se bo s tem posledično znižalo število tistih zavezancev, nekaj tisoč jih je, ki
               so zaradi tega do sedaj bili obremenjeni, in predlaga povišanje davčnega praga za
               določitev davčnega obdobja za približno dva in pol krat. Morebiti ali pa skoraj
               zagotovo bo veliko prispevalo tudi opuščanje zahteve po vodenju posamičnih knjig, kar
               nekaj je takšnih knjig, ki se morajo voditi, pa se jih kasneje ne bo. Vse to, tako
               vsaj upamo, bo v resnici prispevalo k razbremenitvi in k manj davčnega
               administriranja.</p>
               <p>Vlada pa obenem pravi, da ni posledic za državni proračun, s čimer bi se sam osebno
               težko strinjal. Če morebiti ni kakšnih posebnih posledic na likvidnostni ravni, pa
               gotovo neke posledice morajo biti, če govorimo o tem, da se bo spremenilo nekaj v
               sistemu, da se bo spremenilo nekaj v obveznostih. In da ne bi tudi tukaj prerokovali,
               počakajmo na rezultate, ki se bodo, upam, da, kmalu jasno tudi pokazali.</p>
               <p>V zvezi s sumi, da vlada pri tem ne daje pravih podatkov, kajti, dopušča si tisto 15%
               možnost za spreminjanje stopnje DDV-ja, lahko še enkrat ponovimo, da ne želimo biti
               preroki v tem smislu. Ne želimo napovedovati nekih posebnih proračunskih, finančnih
               posledic iz tega, ker so to lahko ta hip samo ugibanja. Ta možnost obstaja že sedaj.
               In to pooblastilo, o katerem govorimo, ni vladno pooblastilo. To je pooblastilo, da
               se predlaga zakon o izvajanju proračuna Republike Slovenije, ki ga sprejemamo tukaj,
               v državnem zboru, poslanke in poslanci in ne vlada. Vlada bo pač lahko predlagatelj
               in takrat bo pravi čas za to, da se bomo temu, če bomo presodili, da predlog ni
               pravi, tudi uprli.</p>
               <p>Nas pa v poslanski skupini kljub temu, naj to za sklep povem, veseli, da imamo dve
               davčni stopnji, da imamo splošno in znižano davčno stopnjo in tudi to je eden izmed
               razlogov, da bomo podprli predlog, da se nadaljuje obravnava tega predloga zakona o
               davku na dodano vrednost.</p>
            </sp>
            <sp xml:id="SDZ4-Izredna-21-2006-10-04.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine SDS, gospod Rudi Veršnik.</p>
            </sp>
            <sp xml:id="SDZ4-Izredna-21-2006-10-04.sp40">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Obdavčitev prometa od blaga in storitev
               se izvaja z zakonom o davku na dodano vrednost, ki smo ga uvedli 1. julija 1999. Po
               tem datumu je bil zakon večkrat spremenjen, prvič že leta 2001, nato pa vsako leto in
               nazadnje decembra 2005. Po svoji vsebini lahko zakon v primeru spreminjanja stopenj
               vpliva na vse državljane, potrošnike dobrin široke potrošnje. Tokrat pri spreminjanju
               zakona o davku na dodano vrednost ne govorimo o spreminjanju davčnih stopenj, ampak o
               posodabljanju zakona z namenom, da postane operativen in prijaznejši do davčnih
               zavezancev. Ne nazadnje je treba povedati, da gredo spremembe zakona tudi v smeri
               poenostavitve in učinkovitosti dela same davčne uprave in uskladitve s pravnim redom
               Evropske unije.</p>
               <p>Spoštovani! Dovolite, da vam v podkrepitev mojih gornjih navedb izpostavim nekaj
               najpomembnejših sprememb. Uvaja se elektronska izmenjava podatkov med davčno upravo
               in zavezanci, spreminja se opredelitev za tako imenovane male davčne zavezance, ki se
               ne obdavčujejo za DDV in jim ni potrebno izpolnjevati obveznosti z naslova DDV.
               Ocenjuje se, da bo po uveljavitvi novega zakona takšnih več kot 5.500. Dviga se tudi
               prag obdavčljivega prometa z 20.800 na 25.000 evrov in odpravlja vodenje posebnih
               davčnih knjig za davek na dodano vrednost. Vračanje preveč plačanega DDV je bilo do
               sedaj omejeno z višino zneska. Sedaj se znesek ukinja in se bo preveč plačani znesek
               v celoti vrnil zavezancu najkasneje v 60-in dneh po predložitvi obračuna. Na novo se
               uvajajo tako imenovana davčna skladišča, kjer je shranjeno neobdavčeno blago.
               Obveznost za plačilo DDV nastane šele ob iznosu blaga iz skladišča. Naj ne nazadnje
               tudi omenim, da je zakon veliko bolj pregleden in prilagojen prihajajoči uvedbi
               evra.</p>
               <p>V poslanski skupini Slovenske demokratske stranke pozdravljamo spremembe, ki jih
               prinaša predlog zakona o davku na dodano vrednost, zato ima vlada vso podporo
               poslanske skupine Slovenskih demokratov pri nadaljnji obravnavi predlaganega zakona.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine LDS, ima besedo gospod mag. Cvikl. Prosim. </p>
            </sp>
            <sp xml:id="SDZ4-Izredna-21-2006-10-04.sp42">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci, predstavniki vlade. To ni
               zakon o DDV, to je zakon o dvigu DDV. To ni zakon, ki bi po navedbah predsednika
               vlade, na neki tiskovni konferenci včeraj zvečer je govoril o tem, da ima Slovenija
               najnižjo ali pa sedaj najnižjo davčno stopnjo, ampak to je zakon, ki bo skupaj z
               ZIPRO-m in s predlogom proračuna, ki je posredovan v državni zbor v letu 2008
               uveljavil zgodovinsko najvišje stopnje DDV, 21 in 9. To so dejstva, to je vlada
               posredovala v državni zbor, lahko si pogledate gradivo na spletni strani državnega
               zbora. In potem, ko je vlada Republike Slovenije v letu 2006, 2007 dejansko uvedla
               najvišjo efektivno obdavčitev gospodarstva, bo z letom 2008 na podlagi tega zakona,
               na podlagi sprejetega proračuna uveljavila najvišjo obdavčitev vseh nas. Negativni
               učinki, kot je bilo vladi povedano v študiji, ki jo je sama naročila, bodo veliki:
               nižja konkurenčnost predvsem tistih storitev, se pravi ob meji, še posebej turizma,
               še posebej trgovine. Zaradi navedenega bo prišlo do višje inflacije in posledično
               nižje gospodarske rasti. Govoriti, da seveda ta zakon še ne dviguje DDV je preprosto
               zavajanje. Če bi to vlada resnično mislila, potem ne bi uporabila ali v zakon
               zapisala drugega odstavka 145. člena oziroma bi vlada v državni zbor prinesla
               proračun, ki bi v letu 2008 imel za nekih 50 do 70 milijard nižje prihodke. Vendar
               podatki, ki so v državnem zboru, dajejo samo dve možnosti - ali vlada umakne proračun
               za leto 2008 ali pa preprosto pove, da zavaja slovensko in mednarodno javnost, ko v
               proračunu predvideva za 90 milijard več prihodkov iz naslova DDV, v letu 2008 kot v
               letu 2007. 11,9 ali 12% je stopnja prirasta prihodkov iz naslova DDV v letu 2008
               glede na leto 2007 oziroma še vedno pravi, saj mogoče nam pa ne bo potrebno dvigniti
               DDV. DDV bo dvignjen oziroma DDV je na podlagi izračunov ministrstva za finance,
               potrjenega na vladi, že vkalkuliran v izračune javnofinančnih prihodkov. Minister za
               finance dobro ve, da mu zakon o javnih financah narekuje, da v državni zbor seveda
               prinese ustrezne zakone ob sprejemu proračuna in to je tudi naredil. To je ta famozna
               druga določba 145. člena.</p>
               <p>Zato v poslanskem klubu Liberalne demokracije ne bomo podprli zakona o DDV-ju, ker to
               ni zakon o DDV-ju, temveč zakon o dvigu davka na dodano vrednost in zakon, ki bo
               zgodovinsko na najvišjo stopnjo obdavčitve dvignil obdavčitev vseh nas preko
               plačevanja davka na dodano vrednost in posledično tudi trošarin.</p>
               <p>Zakaj je to pomembno? To je pomembno zato, ker pred tremi meseci je bila izdana
               brošura z ukrepom tri, uvedba enotne stopnje DDV-ja, tukaj je verjetno napaka, šlo bi
               bolj za uvedbo ene stopnje DDV-ja, k sreči to vlada ni uvedla, mi to podpiramo, da
               imamo dve stopnji DDV-ja, vendar nasprotujemo temu, da vlada z zakonom, z ZIPRO-m, s
               predlogom proračuna za leto 2008, dviguje ti dve stopnji prvo na 21% in drugo na 9%.
               In pričakujemo na žalost, ker drugače ne bo mogoče zapreti proračuna ali proračunov
               naslednjih let pri takšni javnofinančni politiki, da bo vlada skoraj prišla tudi z
               dvigom obdavčitve potrošnje, kot so trošarine na tobak, tobačne izdelke, alkohol, ter
               zelo zanimivo - ekološki davki. Vse to so ukrepi, ki jih je v okviru gospodarske
               reforme sprejela vlada gospoda Janeza Janše.</p>
               <p>Če sklenem. Včeraj zvečer je nekdo govoril, da je po dveh letih, kar so bile volitve,
               slovensko gospodarstvo najmanj obdavčeno - podatki so napačni. Slovensko gospodarstvo
               je v letu 2006 zgodovinsko najbolj obdavčeno in slovenski potrošniki bodo s tem
               zakonom, zakonom o DDV-ju, z letom 2008 zgodovinsko najbolj obdavčeno. In to so
               podatki in to je problem zakona, ki ga ne podpiramo, ker je to zakon o dvigu DDV-ja.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi splošna razprava poslank in poslancev. Izvolite, gospod
               minister.</p>
            </sp>
            <sp xml:id="SDZ4-Izredna-21-2006-10-04.sp44">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Pri teh predstavitvah stališč poslanskih skupin se
               je odprla razprava o enem zakonu, ki ni trenutno na dnevnem redu, in to je zakon o
               izvrševanju proračuna in pa o proračunu samem. Rad bi le poudaril še enkrat, kar sem
               že povedal, ko sem imel to priložnost, da sem to spremembo zakona predstavil, da je
               edina stvar, ki je dejansko na papirju danes, da se stopnje DDV-ja ne spreminjajo v
               tem zakonu, stopnje DDV-ja se ne spreminjajo v tem zakonu. Dejstvo pa je, da se je
               vlada tudi odločila in v tem členu obdržala to, kar je bilo že od leta 1998 vedno
               prisotno. Ko je vlada uvedla davek na dodano vrednost, je popolnoma razumljivo, ker
               je bil to nov zakon, ni bilo jasno, kaj in kako se bo lahko zgodilo, imeli so pred
               seboj najboljše ocene, kar jih je pač bilo, in so se odločili in v zakon zapisali
               možnost; ne da vlada samovoljni dvigne DDV, ampak da to lahko napravi preko zakona o
               izvrševanju proračuna, in sicer za 15%. Takrat je bila najvišja stopnja 19%, upam, da
               nas spomin še ni zapustil, da je bila 19% in 8%, dve stopnji smo imeli kar nekaj let.
               Prišlo pa je do spremembe, vlada Republike Slovenije in to vlada, ki je nastopila v
               novembru leta 2000 je enega od svojih prvih zakonov, ki jih je predlagala, bila
               sprememba zakona o izvrševanju proračuna za leto 2001. Tam se je uvedla povišica
               stopenj od 19 na 20, pa od 8 na 8,5, in sicer s predlogom 17. decembra leta 2000,
               veljavnost tega je bila pa vzpostavljena od 1.1.2001. Od takrat in do sedaj smo imeli
               in imamo 20% stopnjo in pa 8,5-odsotno stopnjo.</p>
               <p>Torej, v našem sistemu obstaja ta možnost, ki jo je zakon v dodani vrednosti že od
               prvega začetka uvedel, in to je ta možnost, da se lahko spremeni pod določenimi
               pogoji, in sicer ne za hrbtom državnega zbora, ker to bi bilo pa resnično
               nesprejemljivo. V demokratičnem sistemu kjerkoli po svetu se davki odločajo na
               predlog vlade ali pa na predlog kateregakoli v državnem zboru, v parlamentih in tako
               mora tudi ostati. In še vedno se zavzemamo za to, da bomo to obdržali in zato je tudi
               ta člen še vedno napisan v tem. Tukaj smo slišali vsaj dve poslanski skupini, ki sta
               govorili, kaj naj bi bilo v proračunu za leto 2007 in 2008. Naj bi glede te
               obrazložitve, čeprav trenutno ne razpravljamo o proračunu za leto 2007 in 2008, imamo
               pa le eno stvar in to je pa veljavni proračun za leto 2007, ki je bil v tem državnem
               zboru tudi sprejet. Res je in to smo odprto napovedali, da je obstajala možnost, da
               bo vlada, v kolikor bi bilo to potrebno, v letu 2007 uvedla spremembe davka na dodano
               vrednost. Povedali smo, na tem mestu sem stal, ko sem vam razlagal, da je zelo
               mogoče, da do tega ne bo prišlo, a vendar, da ta možnost obstaja, v kolikor bi pa
               obstala, bi pa morali priti v državni zbor s predlogom spremembe zakona o izvrševanju
               proračuna za leto 2007.</p>
               <p>Mislim, da ni odveč, da ponovim, da takšnega predloga nismo prinesli in da tudi ne
               predlagamo, da bi se v letu 2007 stopnje spremenile. Zakaj? Ker so očitno gibanja,
               kar se tiče gospodarske rasti in pa izvrševanja davčne zakonodaje, takšne kakršno pač
               imamo, in je bila sprejeta v letu 2004, da na podlagi te zakonodaje in izvrševanja
               teh zakonov ni bilo potrebno - in kot smo tudi napovedali, zelo mogoče ne bo
               potrebno. In danes v tem predlogu, ki ga bomo še obravnavali in bomo gotovo slišali
               še zelo goreče govore ali govorance o tem problemu, bomo predlagali nekaj podobnega.
               Torej, ja, dejstvo je, predvideno je, da če bo potrebno, bo vlada prišla v državni
               zbor in predlagala spremembo zakona o izvrševanju proračuna za leto 2008, vendar ne
               za vašim hrbtom, samo če bo to potrebno. Slišal sem pozive, naj ministrstvo za
               finance ali pa vlada da zagotovilo, da tega ne bo. Tega zagotovila ne morem dati,
               neodgovorno bi bilo. Sicer sem s strani opozicije slišal, da je ta predstavitev ali
               to stališče, ki smo ga predstavili do sedaj v državnem zboru, da je to pošteno, ampak
               da pač ni zagotovilo. Ne, zagotovila ne morem dati. Imamo pa dobre razloge, zakaj
               resnično mislimo, da do tega, do te povišice ne bo prišlo - to pa zato, ker smo, ko
               smo planirali proračun za leti 2007 in 2008, spremembo, se pravi, rebalans za 2007 in
               predlog proračuna za leto 2008, dejansko uporabljali konservativna izhodišča, ki nam
               ustvarjajo določen prostor. In resnično menimo, da morda do tega ne bo prišlo. Če pa
               bo do tega prišlo, bomo pa skušali na vsak način tudi to - seveda bomo to napravili v
               skladu z zakonom in tudi v skladu z demokratično usmeritvijo Republike Slovenije, ki
               pa ni last ne pozicije ne opozicije, ampak je zapisana v ustavi Republike
               Slovenije.</p>
               <p>Zdaj pa še nekaj glede obremenjenosti gospodarstva. Zakon o davku na dobiček pravnih
               oseb je bil bistveno spremenjen v letu 2004. Državni zbor je med mesecem majem in
               junijem 2004 sprejel vse te zakone. In to, kar se zdaj dejansko dogaja, je zakon, ki
               je bil tu sprejet, predlagala ga je prejšnja vlada, in davki, ki se nabirajo
               trenutno, so na podlagi tega zakona, ker ta je veljavni zakon. Če je kaj naredila ta
               vlada na predlog ministra za finance, je pa, da smo podaljšali obdobje 20% olajšave
               za investicije, ki naj bi se že v letu 2006 znižala na 10%, popolnoma bi pa izginila
               v letu 2007. To je bilo v zakonodaji, ki je bila sprejeta v letu 2004. Ne bom odpiral
               razprave, ki smo jo že včeraj imeli o tem vprašanju, kaj z olajšavami, da ali ne, ker
               mislim, da je bilo že veliko povedanega. Enostavno to, da vsak učbenik o financah
               kjerkoli na svetu piše in govori o dejstvu, da so olajšave po svoji naravi
               neučinkovite, da dejansko ne prinesejo tega. Prinesejo krasno priložnost za lepe
               govore, to verjamem, saj sem jih sam poslušal včeraj in slovenska javnost je imela
               možnost to poslušati po neposrednem televizijskem prenosu - lepe govore, kako se bo
               vse to zgodilo in kakšen napad na gospodarsko rast, če tega ne bo. Dejstvo pa je, da
               izkušnje stroke in konkretni podatki, ne samo za zunanji svet, tudi za Republiko
               Slovenijo kažejo, in za to obstajajo javni dokumenti, dokazujejo, da te olajšave
               nimajo takšnega vpliva, kot zveni, ko poslušamo govore o teh zadevah.</p>
               <p>Normalno je, v vsaki razpravi o davkih se pač to pojavi. Jaz se temu ne čudim. To je
               še odprta razprava. Narejena je bila prva razprava. Procedura za sprejem zakona se še
               vedno izvaja.</p>
               <p>Rad bi vztrajal pri tem, če danes kdo občuti, da je slovensko gospodarstvo močno
               obdavčeno, naj pa pripiše to pravemu viru, to ni zakonodaja, ki jo predlaga ta vlada,
               ki je prevzela pred dvema letoma odgovornost, ampak to je posledica veljavne
               zakonodaje, ki je bila sprejeta v preteklosti. Če kaj, bomo mi to razbremenili, ker
               hočemo razbremeniti in tudi v to smer gremo, da bomo v skladu z možnostmi naših
               javnih financ stopnje, kar se tiče obdavčitve na dobiček pravnih oseb, postopno
               zniževali. Vztraja pa tudi pri tem, kar sem tudi že javno povedal, ko smo ta zakon
               predstavili javnosti, da v kolikor bomo mogoče, da bomo lahko te stopnje zniževali
               hitreje, bomo to prav gotovo tudi storili. Težko je napovedati, dejstvo je, da
               obstaja veliko analiz, da v kolikor se stopnje znižajo, da so potem tudi prilivi
               večji, da se to na nek način pozna, da se tudi pojavi. Če bo takšen pojav in če bo
               mogoče to hitreje zniževati, bomo prav gotovo tudi to zniževali.</p>
               <p>Naj zaključim. Zakon o izvrševanju proračuna, ki ga bo obravnaval ta državni zbor v
               prihodnjih tednih, ne zvišuje DDV, tudi ne za 2007 in ne za 2008. Jasno je, da imamo
               v predlogu to možnost in v kolikor se bo ta možnost izkazala kot potrebna, bomo tudi
               to naredili, ampak ne zahrbtno, samovoljno, ampak samo na podlagi odločitve tega
               državnega zbora. Če se bo državni zbor takrat odločil za kakšno drugačno usmeritev,
               bomo pa drugačno usmeritev tudi izvedli. Končno, javne finance niso last vlade, javne
               finance so tudi odgovornost nas vseh, ki smo od volivcev dobili to možnost, da vsak
               na svoje področju dela po svoji moči za skupno dobro. Hvala.</p>
            </sp>
            <sp xml:id="SDZ4-Izredna-21-2006-10-04.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim?</p>
            </sp>
            <sp xml:id="SDZ4-Izredna-21-2006-10-04.sp46">

               <speaker>MAG. MILAN M. CVIKL:</speaker>

               <p>Predsedujoči, jaz bi vas lepo prosil, če ministra za finance opozorite, da je
               potrebno v tem državnem zboru navajati dejstva. Dejstvo je, gospod minister, da je
               vlada zapisala v dokument, ki je v državnem zboru in za katerega je sklicana izredna
               seja državnega zbora, citiram: "Z dvigom znižane DDV stopnje z 8,5% na 9% in
               standardne stopnje z 20% na 21% se bo... "- ne, se bi, ne, če bo, se bo kompenziralo
               znižanje prihodkov." Zato lepo prosim, gospod predsedujoči, gospod minister tukaj
               navaja stvari, ki preprosto niso odraz tega, kar je vlada poslala v državni zbor.
               Vlada je poslala v državni zbor za 90 milijard več prihodkov iz DDV-ja v letu 2008 in
               je to seveda opredelila v dokumentu, ki se mu reče, citiram, "obrazložitev splošnega
               dela proračuna Republike Slovenije...</p>
            </sp>
            <sp xml:id="SDZ4-Izredna-21-2006-10-04.sp47">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, gre za proceduralno vprašanje in vas moram prekiniti, prosim.</p>
            </sp>
            <sp xml:id="SDZ4-Izredna-21-2006-10-04.sp48">

               <speaker>MAG. MILAN M. CVIKL:</speaker>

               <p>Jaz samo prosim, da ministra opozorite, da govori o dejstvih, ki so v državnem zboru
               in so povezani z DDV-jem, ne pa, da tukaj zavaja slovensko javnost, da bo
               vlada...</p>
            </sp>
            <sp xml:id="SDZ4-Izredna-21-2006-10-04.sp49">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl.</p>
            </sp>
            <sp xml:id="SDZ4-Izredna-21-2006-10-04.sp50">

               <speaker>MAG. MILAN M. CVIKL:</speaker>

               <p>..če bi tukaj pisalo: "bi", potem se strinjam...</p>
            </sp>
            <sp xml:id="SDZ4-Izredna-21-2006-10-04.sp51">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, ne izkoriščati vaše besede, ki sem vam jo dal kot proceduralno
               vprašanje. Hvala lepa. Prvi, ki je razpravljal v splošni razpravi, je bil minister
               Bajuk. Prijavljen je gospod Sašo Peče. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp52">

               <speaker>SAŠO PEČE:</speaker>

               <p>Hvala. Spoštovani prisotni. Kolega Cvikl je imel prav: minister v državnem zboru ne
               bi smel zavajati. Gospod Bajuk, vi ste zavajali ta državni zbor in zavajali ste
               slovensko javnost. S tega naslova, torej v imenu poslanca ocenjujem, da je kolega
               Cvikl ravnal pravilno in da bi bila seveda dolžnost predsedujočega, da ministra, ki
               tako očitno zavaja, kot je to delal gospod Bajuk, opozorite na to.</p>
               <p>Vlada sama je za leto 2008 iz naslova povečanja DDV-ja, torej, davka na dodano
               vrednost, katerega obravnavamo danes in sedaj tukaj, predvideva povečanje, govoril
               bom o procentih, glede na to, da je kolega Cvikl v zneskih, in sicer, če bodo v letu
               2007 prihodki iz naslova davka na dodano vrednost 36,5%, bodo v letu 2008 se povečali
               na 39,2%. Od kod to povečanje prihodkov iz naslova davka na dodano vrednost, če ne iz
               odločitve, ki je danes in tu v okviru zakona o davku na dodano vrednost? Dejstvo je,
               da ste v proračunu za leto 2008 predvideli omenjene zadeve in da ste v sklopu
               posebnih davkov, kakor je bilo prej povedano, obrazložitve splošnega dela predloga
               proračuna Republike Slovenije, citiram: "V predlogu proračuna za leto 2008 je
               načrtovanih 3 milijarde 172 milijonov evrov prihodki iz naslova davka na dodano
               vrednost, kar je nominalno za 11,9% več kot leto prej..." - več kot leta 2007.
               Nadaljujem: "Z dvigom znižanja DDV stopnje z 8,5% na 9% in standardne stopnje z 20%
               na 21% se bo kompenziralo..." Trdilna oblika, se bo kompenziralo. Ta akt je podpisal
               gospod minister, zato danes ne govoriti, da ste v okviru izračuna za leto 2008 si
               puščali samo manevrski prostor, da če se bo kaj zgodilo, boste pa s tem prišli.
               Dejstvo je, da se za leto 2008 povečujejo prihodki proračuna iz tega naslova in na
               račun davkoplačevalcev in davkoplačevalk v naši državi.</p>
               <p>Seveda mogoče samo še kot zanimivost, da se pa v letu 2008 v primerjavi z letom 2007
               znižujejo prejeta sredstva iz proračuna Evropske unije. Sredstva iz Evropske unije se
               bodo zmanjšala, ker ne vem, naša država, vi kot finančni minister, v končni fazi ste
               za to odgovorni, ne boste pridobili, uspeli pridobiti dovolj sredstev, bodo pa ta
               manjek prikril povečanje DDV-ja.</p>
               <p>Gospod minister, še enkrat dovolite, da si bom pustil še minuto za potem. Blefirate v
               tem državnem zboru! Bral sem vaše besede iz akta, ki ste ga opredelili vi oziroma
               vlada Republike Slovenije, in žal se bo zgodilo, da v kolikor državni zbor ne bo
               sprejel amandmaja v drugi obravnavi ali v kolikor ne boste umaknili 145. člena
               omenjenega zakona, bo prišlo do povečanja obeh stopenj DDV-ja. Hvala.</p>
            </sp>
            <sp xml:id="SDZ4-Izredna-21-2006-10-04.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Bajuk, imate besedo.</p>
            </sp>
            <sp xml:id="SDZ4-Izredna-21-2006-10-04.sp54">

               <speaker>DR. ANDREJ BAJUK:</speaker>

               <p>Hvala lepa. Mislim, da tudi če se glas vzdiguje, potem argument ne postane bolj
               verodostojen. To je neka ponovitev razprave, ki smo jo imeli lani, ko smo sprejemali
               proračun za leti 2006 in 2007 in tudi zakon o izvrševanju proračuna. Vprašanje je
               bolj pravne narave; ali je to, kar smo navedli, da odpiramo, da je možnost in odprto
               povemo, da bo, da se je vzdignilo, če ne bo kakšne razprave ali pa kakšne razlike, da
               to ni zavajanje. To je poštena predstavitev, kaj se lahko zgodi. Istočasno pa je tudi
               jasno, da na podlagi sedaj veljavne zakonodaje vlada Republike Slovenije ne predlaga
               v Zipru, zakonu o izvrševanju proračuna za leto 2008, da bi to spremenili. Zakaj? Ker
               tega ni potrebno sedaj napraviti, ker bomo na vsak način imeli tudi rebalans ali
               pregled proračuna za 2008 čez leto dni, če bo to potrebno, bomo to izvedli in to
               napovemo in javno povemo. Istočasno pa tudi povemo, tako kot smo lani napravili, da
               smo rekli, v 2007 se morda to lahko zgodi, a vendar pričakujemo, da ne, je jasno, da
               do tega ne bo prišlo. Zakaj smo to predlagali? Ker smo predlagali, da začnemo z
               odpravo davka na izplačane plače, in sicer 20%, nismo, res nismo imeli nikakršnih
               zagotovil, ker ko se dela proračun, se dela na podlagi prognoze, dela se na podlagi
               najboljših ocen ,kaj se lahko zgodi. Prepričani smo bili, da bo možno to izpeljati,
               ne da bi davek povišali, a vendar smo pa le morali povedati temu državnemu zboru in
               slovenski javnosti, kaj bi se lahko zgodilo, če se ne bodo pogoji izboljšali ali kot
               dejansko tudi so se. Jaz ne vidim tukaj nikakršnega zavajanja, odprta je zelo poštena
               predstavitev, kje smo in zakaj se lahko lotimo določenih ukrepov sedaj. Rešitve
               obstajajo in če bo treba do teh rešitev priti, bomo v skladu z zakonom prišli pred ta
               državni zbor in predlagali spremembo zakona o izvrševanju proračuna. Kot smo lani,
               bomo to tudi napravili v prihodnjem letu in morda se bo pa tako izkazalo, kot se je
               izkazalo sedaj, da sprememb v davku na dodano vrednost za leto 2007 ni potrebno
               uvesti in zato je novi zakon o izvrševanju proračuna za leto 2007 te stopnje zadržal
               na enakem nivoju. Zato tudi ne predlagamo spremembe v tem zakonu o davku na dodano
               vrednost, ki je danes pred vami. Zato vztrajamo, da davek na dodano vrednost ostaja
               na tem nivoju, kot je bil do sedaj, od 17. decembra leta 2000, ko ga je vlada v
               prejšnji sestavi predlagala državnemu zboru in ga je takratni državni zbor tudi
               dvignil z 19 na 20 in z 8 na 8,5. Hvala.</p>
            </sp>
            <sp xml:id="SDZ4-Izredna-21-2006-10-04.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, prosim, gospod Rudi Veršnik. Proceduralno?</p>
            </sp>
            <sp xml:id="SDZ4-Izredna-21-2006-10-04.sp56">

               <speaker>RUDI VERŠNIK:</speaker>

               <p>Hvala. Ja, proceduralno. Gospod predsedujoči, rad bi opomnil, da smo pri točki
               predlog zakona o davku na dodano vrednost in v tem gradivu predloga zakona ni govora
               o kakršnihkoli spremembah davčnih stopenj. Prosim, da prekinete vsako razpravo, ki
               vodi v to smer, ker ne želim sodelovati v nekem predvolilnem zosu, tendencioznem
               navajanju in demagoški politizaciji teh sprememb. In prosim, da vodite razpravo v tem
               smislu. Pri tem zakonu se ne pogovarjamo o nobenih spremembah odstotkov, za to bomo
               imeli čas pri obravnavi proračuna in ZIPRA. Zato prosim, da to razpravo prekinete.
               Hvala.</p>
            </sp>
            <sp xml:id="SDZ4-Izredna-21-2006-10-04.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče. Proceduralno? Prosim, izvolite.</p>
            </sp>
            <sp xml:id="SDZ4-Izredna-21-2006-10-04.sp58">

               <speaker>SAŠO PEČE:</speaker>

               <p>Hvala, spoštovani predsedujoči. Kolega Veršnik, treba si bo prebrati zakon, preden
               govorite stvari, ki jih govorite. 145. člen omenjenega zakona govori o povišanju, o
               spremembi DDV. Toliko vam. Rad pa bi spregovoril in naslovil vprašanje na vlado
               Republike Slovenije. Spoštovani predstavniki vlade - žal mi je, da ministra ni več z
               nami -, na podlagi česa ste pa potem delali proračun za leto 2008, če ne na podlagi
               povečane stopnje DDV, glede na to, da so prihodki iz tega naslova povečani za več
               odstotkov. Hvala.</p>
            </sp>
            <sp xml:id="SDZ4-Izredna-21-2006-10-04.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Cvikl, prosim. Proceduralno?</p>
            </sp>
            <sp xml:id="SDZ4-Izredna-21-2006-10-04.sp60">

               <speaker>MAG. MILAN M. CVIKL:</speaker>

               <p>Poglejte, gospod predsedujoči, to, kar se tu pogovarjamo, in to, kar je gospod
               Veršnik omenil, sploh ni več jasno, kdo kaj govori. Gospod Veršnik pravi, da tega ni
               v zakonu. V zakonu je jasno pooblastilo. Gospod minister pa pravi, da to ni pravno
               vprašanje. Res je, to ni pravno vprašanje, to je vprašanje verodostojnosti. Ocena
               proračuna za leto 2008 predvideva 11,9% rast DDV. Za leto 2006 je pa bila ta rast 6
               odstotnih točk. Razlika je točno 5 odstotnih točk, kar je dvig z 20 na 21 odstotnih
               točk. In za to vprašanje gre. Prosim, gospod predsedujoči, da gospoda ministra
               opozorite, da smo tu v državnem zboru, kjer diskutiramo o verodostojnosti ministrov
               in verodostojnosti ocen. Vlada je rekla, se bo povečal, zato je predvidena 11,9
               odstotna rast. Če tega ni, gospod predsedujoči, potem imamo namesto 60-milijardno
               130- ali 150-milijardno luknjo v proračunu za leto 2008.</p>
            </sp>
            <sp xml:id="SDZ4-Izredna-21-2006-10-04.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. Naslednji je na vrsti za razpravo gospod Kristijan Janc.
            </p>
            </sp>
            <sp xml:id="SDZ4-Izredna-21-2006-10-04.sp62">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani predstavniki vlade, kolegice in kolegi! Burna
               razprava, tudi hude besede in obtožbe ministru mislim, da so šle malce preko roba.
               Ampak vendarle vsak za svoje besede in dejanja odgovarja, tako tudi poslanci.</p>
               <p>Glede 145. člena, o katerem je toliko govora, ampak če bi to bilo že de facto, potem
               bi bilo, po moje, modro in pametno, da bi bilo to že v predlogu zakona. Ampak tega v
               predlogu zakona, ki ga obravnavamo danes, ni, gospodje. To mislim, da drži. Kaj bo,
               če bo in ko bo... Kaj bo, ja, bo pa takrat ko bo! Danes tega še ni. In danes še velja
               DDV dvajset in osem in pol, kot ga jaz poznam. Ali je drugačen? Velja še ta. Ko pa bo
               drugače in ko bo drugače, sem jaz prepričan, da se vlada zelo dobro zaveda, kaj
               pomeni dvig DDV-ja. Ve zelo dobro in mislim, da se bo zagotovo, če se bo to zgodilo,
               prej uredila oziroma izkoristila vse možnosti znotraj proračuna prihodkov in
               odhodkov, da do tega ne pride. Če pa bo, ji je pa verjetno tako pooblastilo dano, da
               se vendarle to zgodi. Do takrat bo še nekaj Save preteklo, nekaj se bo zagotovo še
               zgodilo in to danes tudi ni glavna in aktualna tema, ker tega pred seboj nimamo.</p>
               <p>Ta predlog zakona, o katerem danes govorimo, davek na dodano vrednost je bil že
               večkrat popravljen po letu 1999. Ima veliko takšnih in drugačnih sprememb. In ne
               nazadnje danes gre še za neke spremembe poenostavitve davčnih zavezancev. Večja
               preglednost naj bi bila. Osnovna, temeljna načela tega zakona pa po mojem prepričanju
               ostanejo nespremenjena, kar pa je zelo pomembno, ostaneta tudi dve davčni stopnji. O
               tem je bilo veliko govora, veliko napisanega in povedanega. Jaz sem zadovoljen, da je
               v vladi prišlo do te odločitve, da ne vztraja pri enotni davčni stopnji, tako kot je
               to nekoč nekje v Evropi sicer mogoče uspešen model. Vse kar je v Evropi, tudi ni
               uspešno v Sloveniji. Jaz pozdravljam to odločitev, da je po mojem v tem trenutku
               dvojna davčna stopnja pozitiven korak in odločitev vlade, da je to sprejemljivo za
               Slovenijo in da bi bila verjetno enotna davčna stopnja nevzdržna za mnoge stvari,
               zagotovo za področje kmetijstva, turizma, predelovalne industrije, pa da ne govorim
               tudi nevzdržna za šibkejši sloj prebivalstva Slovenije, ker bi bil dodatno udarjen po
               žepu, kajti v Sloveniji je veliko državljanov, ki delajo za plačo, ki je pod sto
               "jurji" neto plače. Veliko je takšnih, verjemite. In enotna davčna stopnja bi
               predvsem to populacijo državljanov močno udarila. Kakorkoli kdo zagovarja drugače,
               jaz sem prepričan, da je to verjetno tudi vlada videla, zato tudi ni šla v spremembo
               davčne stopnje. Ne nazadnje je tudi statistka takšna ,kakršna je, povprečne plače so
               takšne, kot so, ponekod so še bistveno podpovprečne plače. Ta trenutek je to tudi
               vlada ugotovila, kaj bi bilo, če bi bilo. Ni Slovenija samo Ljubljana, Koper in
               Gorenjska, ampak je tudi kakšno Posavje, Prekmurje, Bela krajina, kjer so plače
               bistveno pod slovenskim povprečjem, na žalost. Tudi tukaj se je zgodila velika
               reorganizacija slovenskih podjetij, predvsem delovnointenzivnih panog, tekstil
               konkretno, les, kovina, ker se je močno spremenilo na trgu globalizacije, zato bi
               bile te stvari v teh krajih še bolj udarjene z enotno davčno stopnjo. Zato sem vesel
               in podpiram to odločitev vlade. Ta predlog zakona jasno pove, da ostaneta dve davčni
               stopnji, prva in druga. Upam in sem prepričan, da se tudi te ne bodo v bodoče
               spreminjale v dobrobit državljana, predvsem pa tistih, ki živijo na robu socialne
               ogroženosti. Teh pa je v Sloveniji še kar preveč. Upam, da se to tudi kljub tem
               pomislekom ne bo zgodilo ob prihajajočem se sprejemanju proračuna, ki bo prišel v
               državni zbor. Torej vsake poenostavitve, boljšega zakona od prejšnjega, je vsak
               državljan lahko samo vesel, predvsem davčni zavezanci, pa tudi mi poslanci, politiki,
               da se bo to zgodilo. Določene stvari se poenostavljajo, manj birokracije, kar si jih
               želi vsak gospodarstvenik, vsak podjetnik in vsak davčni zavezanec in s tem ta zadeva
               gre v pravo smer.</p>
               <p>Naslednje, kar se mi zdi pomembno, prednost zavezancev naj bi se izboljšala. Pomembno
               sporočilo vsem gospodarstvenikom. Jaz bi tukaj samo dodal iz 60 dni na 30 dni,
               spoštovane gospe in gospodje v vladi. To bi bil še korak več za naše gospodarstvo in
               s tem od besed k dejanjem. Ali je to možno ali ni, o tem bomo razpravljali v
               naslednji obravnavi. Jaz bi predlagal to skrajšanje, kajti to bi bila še dodatna
               konkretna pomoč likvidnosti slovenskih podjetij, ki jih tako ali tako "baše" še vedno
               prevelika finančna nedisciplina. S tem se še vedno preveč otepajo, še posebej manjši
               podjetniki, s.p., d.o.o. in tako naprej. In tukaj bi morda bila še ena smela poteza
               vlade, da bi bili še bližje večji likvidnosti slovenskih podjetij, kajti s tem ne
               moremo in še nekaj časa verjetno ne bomo rešili finančne nediscipline, ki je v
               Sloveniji še vedno rak rana slovenskega gospodarstva.</p>
               <p>Jaz s tega zornega kota ta zakon in to prvo obravnavo podpiram, to splošno razpravo,
               in mislim, da gre v pravo smer. S temi popravki, ki sem jih pa naštel, pa bi bila
               samo še bolj polepšana zgodba slovenskemu gospodarstvu. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp64">

               <speaker>BOŠTJAN ZAGORAC:</speaker>

               <p>Hvala lepa za besedo, predsedujoči. Spoštovani prisotni! Moram reči, da se s svojim
               predhodnikom strinjam v tisti točki, ko je govoril o prevelikem številu socialno
               ogroženih v Republiki Sloveniji. Vendar zakon, kot je pred nami, kot nam ga vlada
               danes predlaga, bo te socialne ogrožene še bolj udaril po žepu, s tem ko jim
               dvigujemo davke. Ne poznam enega davčnega zavezanca v tej državi, ki bi bil vesel
               povišanja davka. Moram reči, da sem z zanimanjem poslušal razprave predhodnikov iz
               koalicijskih vrst, ki so trdili, da v zakonu ni besede o povišanju DDV-ja. 145. člen,
               drugi odstavek, daje izrecna pooblastila vladi Republike Slovenije, da lahko poveča
               ali zmanjša DDV do 15%. In zdaj smo tam, kjer smo včeraj začeli. Nekje morate
               spraviti "notri", po domače povedano, tisto razliko, ki bo nastala zaradi sprejema
               zakona o dohodnini. Če ste pripravljeni umakniti 145. člen iz zakona, bo zakon mogoče
               celo sprejemljiv. Če ste res toliko prepričani, da povišanja DDV-ja v letu 2008 ne
               bo, čeprav predlog proračuna jasno kaže, da se bo DDV povečal, in škoda, da ni
               ministra, resno bi ga pozval, ali upa, ko trdi, da povečanja DDV-ja v letu 2008 ne
               bo, zastaviti svoje ministrstvo, svoje znanje in izstopiti iz vseh funkcij, ki jih
               opravlja, če se bo DDV v letu 2008 povečal. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič. Prosim.</p>
            </sp>
            <sp xml:id="SDZ4-Izredna-21-2006-10-04.sp66">

               <speaker>MARTIN MIKOLIČ:</speaker>

               <p>Hvala za besedo. Nekaterim dviguje tlak 145. člen, pa vas bi vprašal, jasno je bilo s
               strani ministra prej povedano, da popolnoma enako besedilo, pa tudi vemo, da je bilo
               v prejšnjem zakonu, bilo je od leta 1999. Pa ne vem, ali ste bivše ministre za
               finance oziroma ministra vsako leto vprašali za garancijo, da tega določila ne bo
               upošteval oziroma uporabil, če bo potrebno. Ne vem, to vas sprašujem. Me ne moti, da
               smo pri tem zakonu oziroma pri tej razpravi zašli v druge tokove, pravzaprav v
               proračun, ne pa konkretno, da bi se pogovarjali o tem zakonu. Jaz sem tudi prepričan,
               da tudi sedanji minister dr. Bajuk ta 145. člen oziroma vlada, tako kot piše, da ji
               ga ne bo potrebno uporabiti.</p>
               <p>Bi pa glede samega zakona imel eno vprašanje oziroma nekatera določila zakona, ki bi
               se naj nanašala na davek na dodano vrednost, ki so tesno povezana z delovanjem
               lokalnih skupnosti oziroma izvajanjem investicij v lokalnih skupnostih. Veste, da v
               primeru, konkretno če govorim o neki investiciji, ureditev vodooskrbe izvaja javno
               gospodarska služba, ki jo je ustanovila občina, si pravzaprav te službe poračunavajo
               DDV, kar pa lokalnim skupnostim ne da te možnosti. Jaz sicer moram odkrito povedati,
               da detajlov glede tega poračunavanja najbolj ne poznam, vem pa, da je že veliko
               sugestij s strani lokalnih skupnosti bilo ravno s tega vidika, ker pravzaprav to
               pomeni, da v tistih primerih, če določeno investicijo izvaja lokalna skupnost, jo
               mora pa izvajati takrat, če je investicija sofinancirana s strani določenega
               resornega ministrstva, pomeni večjo finančno breme, kot če to izvaja nekdo drug, ali
               je to javno gospodarska služba ali pa neke druge gospodarske družbe, kar so nekatere
               občine v preteklosti s pridom uporabljale in nismo bili v enakovrednem položaju.</p>
               <p>Druga zadeva je, ki jo tudi vsi poznamo, da v zadnjih letih, pa tudi sam osebno
               smatram, da je to prav, pri vseh investicijah, ki so financirane s strani določenih
               resorskih ministrstev, DDV ni zajet zraven. Bi nekako apeliral na to, sicer najbrž se
               ne tiče to ministrstva za finance, da v primerih, ko pa dobiš sofinancerski delež s
               strani nekega resornega ministrstva, manjšega v vrednosti DDV, to pa pomeni, da
               pravzaprav, izgleda malo smešno, ker v končni fazi ves tisti denar pač potem lokalna
               skupnost vrne nazaj državi. Samo če bi bila možnost, predvsem tisti prvi del, ko sem
               nakazal vprašanje, da bi dobil odgovor. Hvala.</p>
            </sp>
            <sp xml:id="SDZ4-Izredna-21-2006-10-04.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim. Ja, izvolite.</p>
            </sp>
            <sp xml:id="SDZ4-Izredna-21-2006-10-04.sp68">

               <speaker>SAŠO PEČE:</speaker>

               <p>Hvala, gospod podpredsednik. Nočem zavlačevati seje, verjamem pa, da je ena
               najpomembnejših tem, ki jih obravnavamo v tej državi, fiskalna oziroma davčna
               politika, zato bi dal proceduralni predlog.</p>
               <p>Prosim vse razpravljavce, predvsem pa vas, da usmerjate razpravljavce, da govorijo,
               kadar govorimo o davčni politiki, resno in pa vsaj na podlagi tega, da so prebrali
               akt, o katerem govorimo. Kolega Mikolič, dokaz za to, da bo prišlo do povečanja
               DDV-ja, je proračun za leto 2008. Vlada Republike Slovenije je pripravila. Nikoli
               prej 145. člen omenjenega zakona, zakona o davku na dodano vrednost, ni bil že
               izveden v proračunu.</p>
            </sp>
            <sp xml:id="SDZ4-Izredna-21-2006-10-04.sp69">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod Peče, mislim, da je bilo...</p>
            </sp>
            <sp xml:id="SDZ4-Izredna-21-2006-10-04.sp70">

               <speaker>SAŠO PEČE:</speaker>

               <p>To je proceduralni predlog. Hvala.</p>
            </sp>
            <sp xml:id="SDZ4-Izredna-21-2006-10-04.sp71">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replike ni na proceduralno vprašanje. Gospa Majda Širca, izvolite. Besedo
               imate.</p>
            </sp>
            <sp xml:id="SDZ4-Izredna-21-2006-10-04.sp72">

               <speaker>MAJDA ŠIRCA:</speaker>

               <p>Imam vprašanje za gospoda ministra. Če me posluša zunaj teh prostorov, prosim za
               odgovor. 6.189 podpisnikov je v tem trenutku za tako imenovano peticijo proti davku
               na knjigo. 6.189, med pobudniki in prvimi podpisniki seveda ni predstavnikov Nove
               revije oziroma tistih, ki so do nedavnega oziroma dve leti še od tega govorili
               glasno, da so tudi oni za ničelno stopnjo na knjigo. Spodaj podpisani državljani
               Slovenije menimo, pravijo, 6.189 podpisnikov, da je davek na slovensko knjigo glede
               na njen pomen za slovensko identiteto ponižujoče dejstvo, zato od vlade Republike
               Slovenije in parlamenta najodločneje zahtevamo, da v celoti opusti ta predlog za
               zvišanje davka na knjigo, ter da ničelno stopnjo davka na knjigo z vračilom stopnega
               davka določi za enega od prednostnih ciljev. To je najmanj, kar država dolguje svojim
               prednikom, ko so ji predvsem s knjigo skozi stoletja omogočali današnjo sedanjost in
               obenem najmanj, kar dolguje sedanjim in prihodnjim generacijam. Ničelna stopnja DDV
               je edina kulturna stopnja davka za slovensko knjigo in najmanjši skupni imenovalec
               slovenske omike in civilizacije ter majhno upanje in obet za našo prihodnost. Tako
               pravijo. Vemo. V preteklosti je bilo mnogo odgovorov na to, zakaj tako imenovana
               nulta stopnja na knjigo ni koristna, če odbitka ni in kolikor je lahko še za same
               knjigotržce oziroma založnike težavnostna. Ampak tukaj je bila možnost, da bi tisti,
               ki ste se nekoč zavzemali za to, to sedaj realizirali. Gospod Bajuk, vlada Republike
               Slovenije, zakaj ne?</p>
            </sp>
            <sp xml:id="SDZ4-Izredna-21-2006-10-04.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudi Veršnik.</p>
            </sp>
            <sp xml:id="SDZ4-Izredna-21-2006-10-04.sp74">

               <speaker>RUDI VERŠNIK:</speaker>

               <p>Hvala lepa. Sicer zelo zgodaj glede na seznam, ampak kljub temu. Poglejte, jaz želim
               še enkrat jasno in glasno povedati pred vso slovensko javnostjo, da se danes ne
               pogovarjamo o dvigu davka na dodano vrednost. Mi se danes pogovarjamo o predlogu
               zakona o davku na dodano vrednost, in sicer daleč od tega, da spreminjamo kakršnekoli
               procente. Procente DDV-ja ste spreminjali 1.1.2001. Prepričan sem in vem, da ni bilo
               toliko razprave, kot je danes o tem, kljub temu da so ti procenti šli iz 8% na 8,5%
               in iz 19% na 20% in ni bilo toliko razprave, ni bilo toliko populizacije, kot je to
               danes. Jaz nočem sodelovati v volilni kampanji, ampak hočem sodelovati korektno na
               spremembi predloga zakona o DDV-ju, kjer govorimo o vsem drugem, o procentih ni
               besede in jih ne spreminjamo. In vse, kar je bilo povedano v zvezi s tem, so za moje
               pojme navadne floskule in stresanje iz rokava. In slišali smo ministra in če ne bomo
               verjeli ministru, potem pa ne vem komu bomo verjeli, sigurno pa ne tistim, ki so ta
               državni zbor že tolikokrat zavajali z raznimi prognozami, z raznimi napovedmi, ki se
               nikoli niso uresničile. In jaz sem razočaran tudi nad govorom, bom rekel, resnih
               razpravljavcev, ki so govorili vse drugo, samo o tistem ne, kar je danes predmet te
               razprave. Zakon predvideva spremembe v pozitivno smer, daje preglednost zakonu in to
               so stvari, o katerih danes razpravljamo. Ne pa o nekem spreminjanju procentov. Bo
               priložnost, jaz vem, da bo priložnost, ko se bomo pogovarjali o proračunu, takrat pa
               jaz nimam nič proti, če se o stvareh pogovarja v takšnem smislu. Jaz mislim, da je
               škoda vašega in mojega časa, da razpravljamo o teh zadevah, ki so popolnoma
               nesmiselne in nerelevantne. Povejte predloge in želje....</p>
            </sp>
            <sp xml:id="SDZ4-Izredna-21-2006-10-04.sp75">

               <speaker>PODPREDSEDNIK MAG. VASJA KLAVORA:</speaker>

               <p>Ali lahko prosim izključite mobilni telefon.</p>
            </sp>
            <sp xml:id="SDZ4-Izredna-21-2006-10-04.sp76">

               <speaker>RUDI VERŠNIK:</speaker>

               <p>Se opravičujem. Želim, da se te zadeve peljejo v pravo smer. Še enkrat povem, da ne
               zavajati javnosti, DDV se danes s tem predlogom zakona ne spreminja za 1 centimeter,
               nič. Če pa to mislite, da se bo, mogoče, da bo, tudi sam minister je jasno in glasno
               povedal, v kakšnem smislu kdaj in kako naj bi se ta zakon ,ta procent spremenil, če
               se bo. Ni fer in nepošteno je to. Hvala.</p>
            </sp>
            <sp xml:id="SDZ4-Izredna-21-2006-10-04.sp77">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zagorac, proceduralno vprašanje imate. Prosim.</p>
            </sp>
            <sp xml:id="SDZ4-Izredna-21-2006-10-04.sp78">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Jaz bi za mirnejši tok te seje vljudno naprosil, Če
               imate to možnost ali to kompetenco, da pozovete ministra za finance, da pride v
               dvorano in odgovori na ta vprašanja, da ne bo tukaj zavajanja. Ali se bo DDV po
               predlogu proračuna, ki smo ga dobili, predvidoma dvignil ali ne? Če ga predvideva,
               prosim prekinite take politične razprave, kot je bila sedaj ta od kolega Veršnika.
               Veste, kaj je predvolilna kampanja? Danes ne spreminja davka na dodano vrednost,
               spremeniti ga pa po 22. oktobru, to, kar določa proračun. Hvala.</p>
            </sp>
            <sp xml:id="SDZ4-Izredna-21-2006-10-04.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, prosim. Proceduralno.</p>
            </sp>
            <sp xml:id="SDZ4-Izredna-21-2006-10-04.sp80">

               <speaker>MAG. MILAN M. CVIKL:</speaker>

               <p>Proceduralno. Jaz bi vas lepo prosil, da seveda tako kot opozarjate nekatere druge,
               tudi gospoda Veršnika opozorite. Gospod Veršnik je seveda pozabil samo eno stvar, mi
               ne trdimo nič drugega, kot samo podpiramo...</p>
            </sp>
            <sp xml:id="SDZ4-Izredna-21-2006-10-04.sp81">

               <speaker>PODPREDSEDNIK MAG. VASJA KLAVORA:</speaker>

               <p>To je replika, to ni proceduralno vprašanje. Prosim vas, proceduralno.</p>
            </sp>
            <sp xml:id="SDZ4-Izredna-21-2006-10-04.sp82">

               <speaker>MAG. MILAN M. CVIKL:</speaker>

               <p>Bom predstavil proceduralni predlog...</p>
            </sp>
            <sp xml:id="SDZ4-Izredna-21-2006-10-04.sp83">

               <speaker>PODPREDSEDNIK MAG. VASJA KLAVORA:</speaker>

               <p>Izkoriščate vsi po vrsti proceduralno vprašanje.</p>
            </sp>
            <sp xml:id="SDZ4-Izredna-21-2006-10-04.sp84">

               <speaker>MAG. MILAN M. CVIKL:</speaker>

               <p>Ne. Gospod predsedujoči, poglejte. V dokumentu vlade Republike Slovenije piše, da se
               bo DDV dvignil iz 20% na 21%. Podatki to dokazujejo. 11.9 je stopnja, zato bi
               prosil..</p>
            </sp>
            <sp xml:id="SDZ4-Izredna-21-2006-10-04.sp85">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, moram vas prekiniti, to je razprava...</p>
            </sp>
            <sp xml:id="SDZ4-Izredna-21-2006-10-04.sp86">

               <speaker>MAG. MILAN M. CVIKL:</speaker>

               <p>Jaz bi lepo, če lahko dobimo, in to je proceduralni predlog, pred ponedeljkovo
               izredno sejo državnega zbora mnenje zakonodajno-pravne službe državnega zbora
               Republike Slovenije, ali je proračun Republike Slovenije za leto 2008 vložen v skladu
               z zakonom o javnih financah. Naj obrazloži moj proceduralni predlog. Zakon o javnih
               financah pravi, da je potrebno predložiti ob proračunu tudi ustrezno zakonodajo.
               Predlog proračuna predvideva dvig DDV-ja, zato je deficit nižji in zakonodajna-pravna
               služba nam mora povedati, ali je vlada izpolnila tisto, kar določa zakon o javnih
               financah, da se pred 1. oktobrom vloži in predlog proračuna in ustrezna zakonodaja,
               ker proračun predvideva dvig DDV iz 20% na 21%, iz 8.5% na 9%. Nekaj ni v redu. Ali
               zakon ni v redu, zakon o izvrševanju proračuna, ali pa proračun ni v redu? Ampak mi
               imamo v ponedeljek izredno sejo državnega zbora, danes smo dobili sklic, na kateri
               naj bi predsednik vlade in minister za finance verodostojno predstavila proračun.
               Verodostojna dokumentacija govori o dvigu DDV. Zakona, ki bi to potrjeval pa ni. Vi
               celo pravite, da ga nikoli ne bo. Potem imamo velik konflikt. Zato bi, predsedujoči,
               prosil proceduralno, da pred ponedeljkovo sejo to vse poslanske skupine dobijo, da
               bomo vedeli, ali sploh obstajajo poslovniški pogoji za to, da bo državni zbor lahko
               nadaljeval po izredni seji na paket davčnih zakonov izredno sejo na proračun 2007 in
               2008. Ker drugače je verodostojnost vlade Republike Slovenije, ki v predvolilnem času
               govori, da ne bo dviga DDV, pod velikim vprašanjem. ....<stage xml:id="SDZ4-Izredna-21-2006-10-04.stage9">/Opozorilni znak za konec
               razprave./</stage> Gre za čisto navadno blefiranje in delovanje v nasprotju...</p>
            </sp>
            <sp xml:id="SDZ4-Izredna-21-2006-10-04.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl.</p>
            </sp>
            <sp xml:id="SDZ4-Izredna-21-2006-10-04.sp88">

               <speaker>MAG. MILAN M. CVIKL:</speaker>

               <p>... z zakonom. Hvala.</p>
            </sp>
            <sp xml:id="SDZ4-Izredna-21-2006-10-04.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. Predstavniki vlade so slišali to, kar ste povedali. Na
               podlagi zapisnika oziroma magnetograma bo to tudi slišal predsednik državnega zbora
               in o tem se bo odločalo. Jaz vam sedaj ne morem podati nobenega odgovora. Izvolite,
               gospod Rezman. Imate proceduralno?</p>
            </sp>
            <sp xml:id="SDZ4-Izredna-21-2006-10-04.sp90">

               <speaker>VILI REZMAN:</speaker>

               <p>Proceduralno, ja. Jaz ponavljam prošnjo, ki je bila izrečena, da pač vodite to sejo
               tako, da bomo govorili o ZIPRU takrat, ko bo na dnevnem redu, da bomo govorili o
               proračunu takrat, ko bo na dnevnem redu, in da danes govorimo o zakonu o davku na
               dodano vrednost in o 145. členu, o pooblastilu vladi, ki ima samo dve točki. V prvi
               točki, o kateri sploh nič ne govorimo, se govori o pooblastilu. V drugi točki, o
               kateri se pa največ govori, pa ni ene besede, ne o vladi in ne o pooblastilu. Zato
               ocenjujem te nastope kot čisto verbalno eskapažo in rezko zavajanje javnosti, ker naj
               preberejo tisti, ki napadajo 145. člen, kaj tam piše in kaj piše v 2. točki.</p>
            </sp>
            <sp xml:id="SDZ4-Izredna-21-2006-10-04.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, proceduralno.</p>
            </sp>
            <sp xml:id="SDZ4-Izredna-21-2006-10-04.sp92">

               <speaker>KRISTIJAN JANC:</speaker>

               <p>Zelo na kratko. Vsa ta vprašanja, ki so bila tukaj podana, je minister v svoji
               razpravi dosti natančno pojasnil. Tisti, ki niste bili v dvorani, poglejte
               magnetogram, preberite si, kar tam piše. Mislim, da je bilo jasno povedano okoli
               DDV-ja, ali bo, če bo in tako naprej. To je čisto zavajanje, nabiranje nekih točki.
               Hvala.</p>
            </sp>
            <sp xml:id="SDZ4-Izredna-21-2006-10-04.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sedaj pa je dosti. Oprostite, ne pretiravajte, lepo vas prosim.
               ....<stage xml:id="SDZ4-Izredna-21-2006-10-04.stage10">/Oglašanje iz klopi./</stage> ... to je prenos te seje tudi v javnost. Izvolite, prosim.
            </p>
            </sp>
            <sp xml:id="SDZ4-Izredna-21-2006-10-04.sp94">

               <speaker>MAG. MILAN M. CVIKL:</speaker>

               <p>Poglejte, predsedujoči. Jaz sem dal proceduralni predlog, da se to vprašanje razčisti
               do izredne seje državnega zbora. Vi ste navedli, da je predsednik državnega zbora
               slišal to razpravo prek magnetograma. Jaz dejansko upam, da bo slišal in da bo
               seveda, v narekovaju,...</p>
            </sp>
            <sp xml:id="SDZ4-Izredna-21-2006-10-04.sp95">

               <speaker>PODPREDSEDNIK MAG. VASJA KLAVORA:</speaker>

               <p>Zakaj ponavljate to še enkrat, gospod Cvikl?</p>
            </sp>
            <sp xml:id="SDZ4-Izredna-21-2006-10-04.sp96">

               <speaker>MAG. MILAN M. CVIKL:</speaker>

               <p>Ali lahko končam? Ker bom podal proceduralni predlog, ki se tiče vas, ki vodite to
               sejo. Prosim vas, gospod predsedujoči, da v skladu s petim odstavkom 66. člena, ki
               pravi: "Če predsedujoči državnega zbora oceni, da je treba na sami seji razrešiti
               določeno pravno vprašanje ..." In pravno vprašanje je naslednje: Ali je ustrezno, da
               pri zakonu o DDV imamo pooblastilo za dvig DDV, da imamo v proračunu, ki je v
               državnem proračunu že vkalkuliran, dvig DDV, v zakonu o izvrševanju proračuna, kot je
               minister sam povedal, ki je pa tudi v državnem zboru, pa tega pravnega določila ni?
               Zato pravim,da gre za pravni vakum, ki seveda zelo pomembno vpliva na razpravo o
               davčnem paketu. Dohodnina deli nekomu 55 do 70 milijard, DDV naj bi to pobral od vseh
               nas, pooblastila ni, proračun s temi številkami je pa predložen državnemu zboru. In
               to proračun, ki mora biti verodostojen. Zato vas prosim, da v skladu s petim
               odstavkom 66. člena pozovete zakonodajno-pravno službo, da poda ustno mnenje. Lahko,
               da nam bo zakonodajno-pravna služba povedala, da za to potrebuje več časa. Jaz ne bom
               imel nobenega problema, če bo državni zbor podprl, da se takšno mnenje oblikuje do
               začetka izredne seje državnega zbora. Drugače pa mislim, da razprave o prvem delu ali
               pa o prvem branju zakona o DDV ne moremo zaključiti, ker imamo preprosto dve različni
               stvari - imamo zavajanje vlade, da ne bo treba dvigati DDV, čeprav je ta že
               vkalkuliran. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl, dosti je bilo. Zdaj pa tako, povedal bom svoje mnenje, kaj
               nameravam storiti. Menim, da je to vsebinska zadeva druge obravnave tega zakona, zato
               mislim, da ni nobene nuje, da zdaj hitimo in zdaj kličemo na pogovor
               zakonodajno-pravno službo. Se strinjam z vami, kar ste povedali, sprejemam in bom
               prenesel to tudi naprej. Vse to je napisano tudi v zapisniku. Vendar, še enkrat, ni
               nobene nuje, da bi zdaj s tem hiteli. Zato bom to naredil tako, kot sem rekel. S tem
               pa zaključujem razpravo oziroma pred tem še vprašam predstavnike vlade, ali želijo
               besedo. Ja, gospod državni sekretar mag. Šircelj, izvolite.</p>
            </sp>
            <sp xml:id="SDZ4-Izredna-21-2006-10-04.sp98">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in poslanci! Zahvaljujem se
               vam za vaša mnenja in stališča glede davka na dodano vrednost. Tu lahko rečem, da bo
               vlada oziroma ministrstvo za finance proučilo vaše predloge, ki ste jih podali, in
               tudi vaša mnenja. Že sedaj pa bi se rad opredelil oziroma odgovoril na nekatera
               vprašanja, ki so bila izpostavljena.</p>
               <p>Prvo vprašanje se nanaša na pravico do odbitka vstopnega davka. In sicer, v tem
               primeru ta pravica do odbitka ni vezana na račun. Tu imamo 6. direktivo, ki določa
               račun kot temeljni instrument, na podlagi katerega lahko davčni zavezanec dobi ta
               vstopni davek. Verjamemo tudi, da obstajajo določeni primeri, ki jih je dalo tudi
               evropsko sodišče, vendar to vsekakor ni temeljno pravilo. Navsezadnje pravica do
               odbitka vstopnega davka je dejansko, če želite, premoženjska pravica in mora biti z
               nečim dokazljiva. Dokazljiv je edino tisti instrument ali institut, ki je pa račun.
               Takšno je dejansko stališče in tudi v 6. direktivi dejansko govori o računu oziroma
               dokumentu, ki je lahko račun.</p>
               <p>Sedanji prag za promet do vstopa, glede obračunavanja davka na dodano vrednost po
               plačani realizaciji, je 208.000 evrov. In dvig praga na 250.000 evrov s tega zornega
               kota nima smisla, ker vsak dvig dejansko postavi določene davčne zavezance, ko so na
               meji. Katerikoli prag bi tu postavili, bi nekateri davčni zavezanci bili na meji, da
               ga presegajo oziroma ga ne presegajo. Navsezadnje je v skladu z zakonom o davku na
               dodano vrednost in v skladu s poslovanjem davčnih zavezancev možno, da davčni
               zavezanci enostavno tudi načrtujejo poslovanje oziroma prihodke oziroma ugotovijo,
               kdaj preidejo do določen meje, da se jim status dejansko tukaj spremeni.</p>
               <p>Glede skupinskega obdavčevanja. Eno izmed temeljnih vodil v okviru davka na dodano
               vrednost je bilo, da se poenostavi postopek. Pri skupinski obdavčitvi gre za
               precejšnjo zapletenost teh postopkov predvsem s tega vzornega kota, ker je treba,
               prvič, ugotoviti, kateri davčni zavezanci lahko vstopijo v ta krog, da bodo lahko
               naredili skupinski obračun tako glede namena kot seveda tudi glede teh
               organizacijskih oblik oziroma kakšno dejavnost tukaj dejansko opravljajo. Na drugi
               strani je celotna zadeva narejena tako, da je treba enostavno postaviti tudi metodo,
               kar še posebej zapleta ta sistem. Navsezadnje je treba tudi, direktiva tukaj daje
               možnost, Slovenija je tukaj vezana na 6 direktivo, da država to določi, vendar mora
               seveda v tem primeru vprašati določeno komisijo v Evropski uniji glede tega in ta
               mora to potrditi.</p>
               <p>Glede enostavnosti davka na dodano vrednost in glede upoštevanja načela enostavnosti
               tudi pri tej davčni reformi za enkrat bom rekel, da ne podpiramo tovrstnih
               rešitev.</p>
               <p>Poleg tega bi seveda rad dal tudi odgovor na mnenje na ničelno stopnjo na knjigo. Pri
               ničelni stopnji na knjigo je Slovenija vezana na 6. direktivo. 6. direktiva je dala,
               govorim v pretekliku, možnost nekaterim državam, da imajo ničelno stopnjo, na primer
               Velika Britanija ima ničelno stopnjo na knjigo, s pravico do odbitka vstopnega davka.
               Članicam, ki so pristopile k Evropski uniji 1. maja leta 2004, to ni bilo omogočeno.
               Navsezadnje mora takšno rešitev sprejeti evropska komisija in tudi postaviti državo
               kot posebnost oziroma da ta posebnost velja v tej državi.</p>
               <p>Kakorkoli že, je pa z davkom na dodano vrednost, tudi če imamo ničelno stopnjo, vsa
               literatura, domača in tuja, v istem položaju. Kar pomeni, da ne moremo recimo
               slovensko literaturo drugače obdavčevati kot tujo literaturo v katerekoli položaju
               davka na dodano vrednost. Se pravi, ne more biti samo ničelna stopnja za slovensko
               literaturo za tujo pa ne, ker enostavno to določa šesta direktiva. S tega zornega
               kota enostavno ni možno v okviru sedanjega zakona to narediti. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Ker čas
               določen za razpravo, še ni potekel, sprašujem, ali želi na podlagi prvega odstavka
               71. člena poslovnika še kdo razpravljati? Prosim za prijavo, kot je domenjeno, s
               pritiskom na katerokoli tipko. Predstavnike vlade prosim, da se prijavijo z dvigom
               rok. Prijava teče. Prijavili so se štirje razpravljavci in vlada. Vsak razpravljavec
               ima na voljo 5 minut. Gospod Boštjan Zagorac, izvolite prosim. </p>
            </sp>
            <sp xml:id="SDZ4-Izredna-21-2006-10-04.sp100">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Predstavniku vlade ne morem reči hvala, kajti niste
               odgovorili na nobeno od vprašanj, ki sem jih zastavil prej v razpravi. Opazoval sem
               in videl, da ste se prijavili tudi v tem bom rekel, dodatnem krogu k razpravi.
               Ponovil bom nekatera vprašanja, mogoče zato, da boste tudi vi, potem ko boste imeli
               besedo, odgovorili na ta vprašanja.</p>
               <p>Prvo vprašanje. 145. člen, ki naj bi bil nedotakljiv, tako vsaj pravijo nekateri iz
               vladne koalicije, ki ta zakon tako trdno zagovarjajo, in ne bo ničesar spremenil. Ali
               ta člen daje možnost vladi, da spremeni stopnjo DDV-ja? Drugo vprašanje. Ali namerava
               vlada Republike Slovenije do leta 2008 dvigniti stopnjo davka na dodano vrednost v
               Republiki Sloveniji?</p>
               <p>Tretje vprašanje. Glede na to, da smo predlog proračuna že dobili na klop, številke v
               proračunu, verjamem, da boste isti v ponedeljek sedeli tukaj, kot sedite danes, in mi
               boste ta odgovor lahko dali, vsaj minister bo, njega pa ni, tako da on bo sigurno v
               ponedeljek tu sedel, lahko ga pa pokličete, da pride, da mi on na to odgovori, če vas
               ne bo: Ali predlog proračuna za leto 2008 predvideva po številkah, kot smo jih
               poslanci dobili in jih znamo brati, dvig DDV-ja ali ne?</p>
               <p>To so tri vprašanja. Zelo lahka za vas, za strokovnjake. Številke ste dali nam, mi si
               jih razlagamo tako, kot si jih razlagamo. Vas bi prosil za čisto konkretne odgovore,
               da razjasnimo enkrat te stvari, kdo tukaj zavaja, kdo tu ne zavaja, kdo se igra
               predvolilno kampanjo in kdo se ne igra predvolilne kampanje. Po mojem prepričanju iz
               opozicijskih vrst opozarjamo na to, da številke kažejo, da se bo davek na dodano
               vrednost povečal. Povečal verjetno v času po lokalnih volitvah. Sami presodite, kdo
               sedaj zavaja in kdo se gre predvolilno kampanjo. Tisti, ki ne upa tega, kar bi moral,
               narediti sedaj pred volitvami in bo to naredil po volitvah, ali tisti, ki opozarjamo
               na to, da se bo nekaj zgodilo, ker nam ni vseeno in ta zakon to omogoča, da se to
               zgodi. Predlog proračuna, ki smo ga dobili na klop, pa jasno nakazuje, da se bo to
               zgodilo.</p>
               <p>Spoštovani kolegi, veste, tudi vi, gospod predsedujoči, ste omenili, da ta seja gre v
               javnost. Vsaka seja daje svoje magnetograme. V ponedeljek bo prva možnost, spoštovani
               kolegi iz koalicije, da bomo te vaše magnetograme mogoče prebrali ali pa bi vam jih
               samo pokazali, da se boste spomnili, kaj ste govorili danes. Že včeraj ste govorili
               nekaj, pa danes končno nekaj drugega zopet razlagate. Ampak že v ponedeljek, zelo
               hitro bodo ti magnetogrami na mizi, in ne vem, kaj boste takrat rekli. Saj smo
               govorili, da se ne bo povečalo, ampak se je, ker je opozicija kriva, da se mora. Lepo
               prosim, zdaj mi pa vi povejte, kdo se tukaj gre politično propagando in pa
               predvolilne zadeve na tej seji?! Če pa nimate tistega, kar bi naj vsak moški imel, pa
               bi povedali, da se bo to resnično zgodilo, da je to neizbežno in to tudi zagovarjali,
               potem pa prosim, ne zavajati. Hvala.</p>
            </sp>
            <sp xml:id="SDZ4-Izredna-21-2006-10-04.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče. Prosim.</p>
            </sp>
            <sp xml:id="SDZ4-Izredna-21-2006-10-04.sp102">

               <speaker>SAŠO PEČE:</speaker>

               <p>Spoštovani prisotni! Vlada Republike Slovenije v svoji uvodni obrazložitvi, kakor
               tudi večji del poslanskih skupin, ki prihajajo iz vladnih vrst je kot temeljne cilje
               opredelila tri instrumente, in sicer preglednost, jasnost in berljivost. Gospodje, to
               ne smejo biti cilji, ki jih mora zasledovati zakon. Zakon mora zasledovati neko
               vsebino. Če bi hoteli zasledovati cilj berljivosti, jaz ne verjamem, da je katerikoli
               državljan v tej državi, ker zvečer ne more zaspati, in gre brat zakon, kar tako.
               Potem bo bral leposlovje ali karkoli drugega. To ne more biti cilj zakona o davku na
               dodano vrednost. Ampak točno to ste v uvodni obrazložitvi zapisali. In točno to v
               vladnih vrstah dopuščate, da je edini predmet razprave. Vsi vladni poslanci ste v tem
               trenutku napadli mene, Nacionalno stranko, kolega Zagorca, kolega Cvikla, ker smo
               govorili o vsebini tega zakona. Ker po vaši oceni se o zakonu o davku na dodano
               vrednost lahko govori izključno o berljivosti zakona. Gospodje, jaz vam nič ne
               zavidam, če vi berete zakone za lahko noč, ampak ocenjujem, da je potem nekaj narobe
               z vami - kar tako iz leposlovja, zaradi berljivosti.</p>
               <p>Rad pa bi izpostavil tisto zadevo, o vsebini omenjenega zakona. Vsebina zakona je
               hočeš-nočeš povezana z ostalimi javnofinančnimi akti. Zbir vseh davkov je proračun
               Republike Slovenije. In mi vsi skupaj, vseh 90, na spletnih straneh, in pa seveda
               vlada, imamo predlog proračuna za leto 2008. V predlogu proračuna za leto 2008,
               gospodje in gospe so predvideni tudi pod kontom 704, domači davki na blago in
               storitve in v okviru tega konta postavka 7040 davek na dodano vrednost, ki se dviguje
               s koeficientom 111,9 iz 0,6 na 0,8, torej leto 2008. Konkretno pa iz proračuna 2007
               do 2008 za nekaj več kot 5%, kar predstavlja dvig DDV-ja in nizke stopnje in
               standardne stopnje. Gospodje in gospe, omenjeni zakon, ki pa je danes pred nami in
               katerega vsebino 145. člena si zatiskate, pa to omogoča. In tudi meni se zdi izjemno
               nekorektno, ne samo do državnega zbora, ampak izjemno nekorektno, da je minister za
               finance, ki je osnovni, idejni oče projekta dviga davkov v Republiki Sloveniji,
               zapustil sejo državnega zbora, ker mu enostavno ni za razpredati o dvigu davka.
               Gospodje in gospe, govorimo o davkih, ki smo jim podvrženi čisto vsi v naši državi.
               Ne govorimo o davku na opozicijo, tokrat ne govorimo o davku, ne vem, luksuzna
               vozila, ampak vlada se je odločila, da bo novemu davčnemu bremenu v letu 2008,
               govorim v trdilni obliki, "podvrgla" slehernega državljana in državljanko. Zakaj pa
               upam govoriti v trdilni obliki? Ker je vlada sama zapisala v okviru dokumenta
               Obrazložitev splošnega dela proračuna Republike Slovenije za leto 2008, kaj bo
               storila. In storila bo nekaj v povezavi z DDV-jem, ne bo ga zmanjšala, povečala ga
               bo. Vlada Republike Slovenije je na peti strani v okviru posrednih davkov zapisala,
               da bodo proračunski prihodki povečani v obliki davčnih prihodkov, le-ti pa povečani v
               obliki davka na dodano vrednost za prej ničkolikokrat navedeni znesek. Ob vsem tem,
               gospodje, v letu 2008 načrtujete zmanjšanje sredstev iz Evropske unije, iz razpisov
               in podobno, ker se naša država, finančni minister, ne vem, katerikoli drug minister
               ni sposoben prijaviti na razpise Evropske unije. Ampak ne govoriti, da to danes ni
               predmet razprave. Gospodje in gospe, če je kaj predmet razprave in če je kaj dolžnost
               poslancev in če bi bila kaj dolžnost predstavnikov vlade, je to, da bi ljudem
               povedala, kaj je njihov načrt, posebej, ko v pisani besedi to upate storiti, v
               izgovorjeni besedi pa tega ne upate narediti, ker veste, da do teh dokumentov
               enostavno državljanke in državljani ne pridejo.</p>
               <p>Ampak to, da se bo povečal DDV, ste v okviru vlade Republike Slovenije napisali črno
               na belem v okviru proračuna Republike Slovenije. V Nacionalni stranki bomo tovrstnemu
               početju nasprotovali in pa še moja ocena, sram vas bodi.</p>
            </sp>
            <sp xml:id="SDZ4-Izredna-21-2006-10-04.sp103">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudi Veršnik.</p>
            </sp>
            <sp xml:id="SDZ4-Izredna-21-2006-10-04.sp104">

               <speaker>RUDI VERŠNIK:</speaker>

               <p>Hvala za besedo. Po tako veličastnem uvodu, ki smo ga pravkar slišali, moram odločno
               še enkrat reči sledeče. Današnja razprava oziroma dnevna točka je predlog zakona o
               davku na dodano vrednost, prva obravnava. Tokrat pri spreminjanju tega zakona o davku
               na dodano vrednost ne govorimo o spreminjanju davčnih stopenj, ampak o posodabljanju
               zakona z namenom, da postane operativen, prijaznejši do davčnih zavezancev. In vse,
               kar je bilo povedanega zraven in dodano, bo lahko predmet razprave kdaj drugič.
               Mogoče že res v ponedeljek, vendar zdi se mi, da je vse ostalo navadna demagogija in
               predvolilna kampanja. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp105">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima še gospod mag. Cvikl. Prosim.</p>
            </sp>
            <sp xml:id="SDZ4-Izredna-21-2006-10-04.sp106">

               <speaker>MAG. MILAN M. CVIKL:</speaker>

               <p>Hvala lepa. Dajmo Slovenkam in Slovencem pojasniti, ali je to res demagogija. V svoji
               uvodni predstavitvi sem povedal, da to ni zakon o DDV, ampak je to zakon o dvigu DDV.
               V razpravi, ki se je odvila, smo pokazali, da imamo dvojnost delovanja vlade in vsaj
               dvojnost delovanja ministra za finance. Na eni strani je poslal v državni zbor
               proračun, ki predvideva, da se bo DDV dvignil. Poglejmo si podatke! Vsi se strinjamo,
               da bodo gospodarski pogoji v letu 2007 in 2008 nekoliko podobni, ne bo kaj bistvenih
               razlik. Vendar za leto 2007 je prirast iz naslova DDV, izračunan iz podatkov
               ministrstva za finance, 172 milijonov evrov ali 6,1% glede na leto 2006, za leto 2008
               pa je prirast prihodkov iz naslova DDV 378 milijonov evrov ali rast 11,9%.
               Poenostavljal sem številke v evre, ker bom takoj pokazal na razliko. Razlika med
               letom 2008 in 2007 je 206 milijonov evrov. Če uporabimo še fiksni tečaj evra za
               tolarje, je to točno 49 milijard tolarjev. In danes ne razpravljamo o DDV, danes
               razpravljamo o paketu davčnih zakonov. Smo pri 4. točki dnevnega reda. Če smo včeraj
               rekli, da vlada Republike Slovenije daje neki mali skupini davčnih zavezancev -
               najprej sama sebi, tistim z najvišjimi neto plačami - davčno darilo v višini 50
               milijard, nam današnja razprava skupaj z razpravo, ki se začenja v ponedeljek,
               dokazuje, da bodo to plačali davčni zavezanci. Vendar, gospod predsedujoči, Slovenke
               in Slovenci, poslanke in poslanci, razlika je v razdelitvi tega bremena. Če smo
               včeraj s potrditvijo, da je dohodninski zakon pravi zakon za naprej, se pravi, da je
               prav, da mala skupina dobi 35, 40 milijard in da 800 tisoč davčnih zavezancev dobi na
               mesec samo za dve kavi, 889 tolarjev, kot je splošna olajšava, pa še malo zraven,
               tisti s povprečno plačo pa približno slabih 6 do 7 tisoč tolarjev, potem danes s
               sprejemom tega zakona, če se ne ukine 145. člen, če vlada ne potegne proračuna iz
               procedure, ki predvideva za 49 milijard več DDV kot v vsakem običajnem letu, potem
               danes kažemo na to, kaj je ta davčna prevara. Mali skupini se je dalo 50 milijard,
               vsem se bo pa vzelo 50 milijard! In potem, ko je tu celo rečeno s strani ministra za
               finance, da to ni res, ko je on poslal v državni zbor dokument, ki pravi, da se bo
               DDV dvignil z 20 na 21% in z 8,5 na 9 odstotnih točk, je to seveda čisto zavajanje.
               Zato mislim, da je prav, da Slovenkam in Slovencem povemo, da je to razprava o
               davkih, to je razprava o prihodkovni strani proračuna. To je razprava o tem, kako
               gospod Janša in gospod Bajuk izvršujeta svoje zaveze. Rekla sta, da bosta
               razbremenila gospodarstvo, da bosta razbremenila davčne zavezance. Ni res!
               Razbremenila sta malo skupino davčnih zavezancev, vendar bomo njihovo razbremenitev,
               razbremenitev teh najmanj potrebnih, plačali vsi drugi davčni zavezanci z višjim DDV
               in seveda plačalo bo gospodarstvo. Gospodarstvo to že plačuje, v letu 2006, v letu
               2007. Ne mi zdaj govoriti, kdo je pripravil kakšen zakon! Gospodje, vi ste že dve
               leti na vladi. Če resno želite z razbremenitvijo gospodarstva, bi lahko zdaj ukinili
               davek na izplačane plače. Ko smo vam to pred enim letom predlagali, je tukaj bil
               zakon zavrnjen. Zato je današnja razprava pokazala v vsej svoji obširnosti in
               povezanosti z razpravo o davčnih prihodkih v proračunu na vsebino davčne prevare.
               Mali skupini ste dali veliko, plačala pa bo to velika skupina davčnih zavezancev
               preko dviga DDV in celotno slovensko gospodarstvo, in to je slaba politika.</p>
            </sp>
            <sp xml:id="SDZ4-Izredna-21-2006-10-04.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še predstavnik vlade. Gospod mag. Šircelj, izvolite prosim.
            </p>
            </sp>
            <sp xml:id="SDZ4-Izredna-21-2006-10-04.sp108">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Vsekakor moram
               odločno zanikati, da bi šlo pri davčni reformi za kakršnokoli davčno prevaro.
               Navsezadnje, če govorimo o zakonih, ki so bili včeraj že obravnavani, potem lahko
               govorimo o tistem, kar smo dejansko rekli. Vsem davčnim zavezancem, vsem fizičnim
               osebam se bo davčno breme zmanjšalo. Davčno breme se bo zmanjšalo glede na novo
               predloženo lestvico. In ta nova predložena lestvica je narejena predvsem zaradi tega,
               ker se je 15 let obdavčevalo predvsem delo, ker so se 15 let davčne obremenitve
               povečevale, in vključno z davkom na izplačane plače. Zaradi tega je prišla Slovenija
               ob upoštevanju konkurenčnosti, mednarodne konkurenčnosti, ob upoštevanju tega, da smo
               pristopili na območje Evropske unije, da na evropskem področju obstaja davčna
               konkurenca, do odločitve, da je treba davke začeti zniževati. In pravzaprav to kaže
               ta davčna reforma. Davki se znižujejo tako za fizične osebe kot za pravne osebe,
               zmanjšujejo se stroški dela in na drugi strani se zmanjšuje tudi javna poraba, kar
               tudi ta proračun dejansko kaže. Vsekakor tukaj ne moremo danes, ko obravnavamo davčno
               reformo, govoriti o tem, da se bodo prestavljali finančni tokovi ali davki iz enega
               žepa v drug žep, ampak da bo dejansko prišlo do razbremenitve, do poenostavitve. Na
               tej podlagi so tudi narejeni vsi ti davčni zakoni. S tega zornega kota tudi ne moremo
               govoriti o različnih številkah, ki so bile sedaj povedane. Povedane so bile številke
               od 50 milijard do 38 milijard, do 37 milijard, do 35 milijard. Lahko govorimo o
               številkah, ki so napisane, to je številka 38 milijard na področju obdavčitve fizičnih
               oseb in lahko govorimo tudi o številki, ki zadeva davek od dohodkov pravnih oseb, to
               je 20 milijard. In dejansko lahko govorimo tudi o tem, na podlagi česa se bo to,
               zmanjšanje teh davčnih prihodkov krilo. Proračun tudi določa zmanjšanje javne
               porabe.</p>
               <p>Če govorimo sedaj o najbolj aktualni temi in dejansko prehajamo že na neko drugo
               področje, govorimo o proračunu. Kaj pravzaprav je proračun? Proračun je finančni
               načrt prihodkov in odhodkov. Če je načrt, še ne pomeni, da se bo ta načrt tudi
               dejansko zgodil. Načrt pomeni, da govorimo o nekih planiranih zadevah. Šele poročilo
               o izvrševanju proračuna bo dejansko pomenilo, ali se je nekaj dejansko zgodilo. Kakor
               je bilo že poudarjeno, v letu 2007 se davek na dodano vrednost ne bo povečal. Dana je
               tudi možnost, da se bo morda, če bodo okoliščine take, povečal v letu 2008, vendarče
               bodo prej uporabljeni vsi drugi mehanizmi, da do tega ne bo prišlo. Samo dati možnost
               za to, da se bo nekaj povečalo še ne pomeni, da bi se karkoli povečalo. Iz tega
               zornega kota so takšne trditve, jaz mislim, tukaj neosnovane. In kaj pravi
               navsezadnje zakon o davku na dodano vrednost v 145. členu drugega odstavka? Daje pač
               neko pravno podlago in se veže na nek drug zakon, to je zakon o izvrševanju
               proračuna. In šele na podlagi tega zakona se lahko karkoli zgodi. Kar pomeni, da so
               pravni predpisi precej zapleteni, da bi se to zgodilo. Vsekakor pa to ni možno, ne da
               bi o tem odločal državni zbor. Zaradi tega so seveda kakršnikoli očitki vladi, da na
               eni strani želi zmanjšati dohodnino, zmanjšati davek od dohodkov pravnih oseb,
               zmanjšati stopnje, na drugi strani pa povečati stopnjo davka na dodano vrednost,
               popolnoma neosnovane in brez realnih podlag.</p>
               <p>Še enkrat poudarjam, proračun pomeni finančni načrt prihodkov in odhodkov, ki se
               lahko zgodi, lahko pa se ne zgodi. Tako lahko tudi rečemo: v letu 2006 je bil
               predviden javnofinančni primanjkljaj v višini 1,4%, vendar je ta javnofinančni
               primanjkljaj znašal dejansko 1,09%.</p>
            </sp>
            <sp xml:id="SDZ4-Izredna-21-2006-10-04.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo, hkrati se kolegu Klavori zahvaljujem za težko, a
               vendarle korektno vodenje seje. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj pol ure po prekinjeni 8. točki dnevnega reda, sedaj je že razvidno,
               da bo prej kot ob načrtovani 20. uri in 20 minut. S tem prekinjam to točko dnevnega
               reda.</p>
               <p>Prehajamo na <title xml:id="SDZ4-Izredna-21-2006-10-04.title3">5. TOČKO DNEVNEGA REDA,</title> to je na <title xml:id="SDZ4-Izredna-21-2006-10-04.title4">PRVO OBRAVNAVO PREDLOGA
                  ZAKONA O DAVKU NA PROMET NEPREMIČNIN, EPA 1069-IV.</title>
               </p>
               <p>Za razpravo imamo eno uro in 37 minut. Predlog zakona je v obravnavo zboru predložila
               vlada Republike Slovenije in v zvezi s tem zakonom je skupina 10 poslank in poslancev
               s prvopodpisanim Jožetom Tankom zahtevala, da državni zbor opravi splošno razpravo.
               Besedo dajem predstavniku vlade in očitno je to gospod državni sekretar, mag.
               Šircelj. Prosim.</p>
            </sp>
            <sp xml:id="SDZ4-Izredna-21-2006-10-04.sp110">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke, spoštovani poslanci!
               Predlog novega zakona o davku na promet nepremičnin na celovit način ureja obdavčitev
               prometa nepremičnin in nekaterih stvarnih pravic na nepremičninah, ki se nahajajo na
               območju Republike Slovenije. Predlog zakona bo nadomestil trenutno veljavni zakon o
               davku na promet nepremičnin ter medsebojno uskladil sistem obdavčitve nepremičnin z
               davkom na dodano vrednost. Kar pomeni, da so na eni strani lahko nepremičnine
               obdavčene za davkom na dodano vrednost, lahko so tudi oproščene v skladu s tem
               zakonom, in če niso obdavčene z davkom na dodano vrednost, so praviloma obdavčene z
               davkom na promet nepremičnin.</p>
               <p>Predmet obdavčitve je enak kot doslej, se pravi, vsak odplačni prenos lastninske
               pravice na nepremičnini, od katerega ni bil plačan davek na dodano vrednost. Prav
               tako je predmet obdavčitve zamenjava nepremičnine z drugo, finančni najem
               nepremičnine in različne oblike odplačnih prenosov lastninske pravice po
               stvarnopravnem zakoniku. Poleg tega je na novo kot predmet obdavčitve določena tudi
               ustanovitev, prenos ali najem stavbne pravice. V zvezi z obdavčitvijo finančnega
               najema nepremičnine, ki je v tem zakonu novost, predlog zakona izenačuje obravnavo po
               tem zakonu z obravnavo finančnega najema nepremičnine po zakonu o davku na dodano
               vrednost. To pomeni, da se finančni najem obdavči ob sklenitvi posla. Če pa ne pride
               do dokončne realizacije pogodbe, kar se pri finančnem najemu lahko zgodi bolj
               pogosto, se plačani davek vrne. V skladu s sedaj veljavnim zakonom se davek plača ob
               plačilu zadnjega obroka in stare pogodbe, to so že sklenjene pogodbe o finančnem
               najemu, se bodo v skladu s prehodno določbo tako davčno obravnavale enako kot doslej.
               Po teh pogodbah bo davek plačan ob koncu finančnega najema. Zavezanec za davek je
               prodajalec nepremičnine oziroma ustanovitelj ali prenositelj stavbne pravice. Položaj
               stranke v postopku odmere davka pa ima tudi kupec, če je s pogodbo prevzel obveznost
               plačila davka. <stage xml:id="SDZ4-Izredna-21-2006-10-04.stage11">/Nemir v dvorani./</stage></p>
            </sp>
            <sp xml:id="SDZ4-Izredna-21-2006-10-04.sp111">

               <speaker>PODPREDSEDNIK DR. MARKO PAVLIHA:</speaker>

               <p>Prosim, mir v dvorani! Lepo prosim poslance, da takšne pogovore opravijo zunaj. Hvala
               lepa. Državni sekretar, lahko nadaljujete.</p>
            </sp>
            <sp xml:id="SDZ4-Izredna-21-2006-10-04.sp112">

               <speaker>MAG. ANDREJ ŠIRCELJ:</speaker>

               <p>Hvala lepa. Davčna obveznost postane v trenutku, ko je sklenjena pogodba, na podlagi
               katere pride do prometa, tudi v primeru finančnega najema ali ustanovitve stavbne
               pravice. Davčna osnova je prodajna cena nepremičnine, in če je le-ta nižja od
               posplošene tržne vrednosti nepremičnine za več kot 20%, se kot davčna osnova upošteva
               posplošena tržna vrednost. Davčni zavezanec pa ima možnost zahtevati, da se namesto
               te upošteva individualno ocenjena tržna vrednost nepremičnine.</p>
               <p>Davčna stopnja ostaja nespremenjena in znaša 2%. Davčne oprostitve vključujejo prenos
               nepremičnin na diplomatsko-konzularna predstavništva ter mednarodne organizacije,
               prenos nepremičnin iz naslova razlastitev in drugih zakonskih ukrepov. Na novo je
               urejena oprostitev za prenos nepremičnin, ki imajo status kulturnega spomenika in
               izpolnjujejo druge predpisane pogoje v zakonu. Oproščen je tudi prenos kmetijskih
               zemljišč v okviru komasacij, prodaja nepremičnin v postopkih prisilne izterjave
               obveznih dajatev in podobno.</p>
               <p>Spoštovani! V skladu s povedanim ugotavljam, da predlagani zakon o davku na promet
               nepremičnin pomeni nadgradnjo obstoječega zakona ter odpravlja nekatere nejasnosti,
               ki so se pokazale v izvajanju sedanjega zakona. Ocenjujem, da je predlog zakona
               primerna podlaga za nadaljnjo obravnavo, in predlagam državnemu zboru, da predlog
               zakona podpre. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prvi ima besedo gospod
               poslanec Janc v imenu Slovenske ljudske stranke.</p>
            </sp>
            <sp xml:id="SDZ4-Izredna-21-2006-10-04.sp114">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani predstavniki vlade, kolegice in kolegi! Davki na
               področju nepremičnin so urejeni v dveh zakonih, in sicer v davku na dodano vrednost
               in zakon o davku na promet nepremičnin. Davek na dodano vrednost pride v poštev v
               primerih, ko se promet z nepremičninami opredeljuje kot promet blaga. V ostalih
               primerih pa je določen dvoodstotni davek na promet nepremičnin, za plačilo katerega
               je zavezan prodajalec. Trenutno veljavna zakonodaja za ureditev davka na promet z
               nepremičnino pa je v določenih delih nepopolna, kar povzroča neenakost med
               posameznimi prodajalci, še posebej, ko gre za različne oblike pravnih poslov pri
               prometu z nepremičninami. Temeljni cilj zakona je sistemsko urediti področja davka na
               promet nepremičnin ter dopolniti zakon skladno z obligacijsko in stvarnopravno
               zakonodajo. Predlog zakona tako vsebuje tudi vse potrebne postopkovne določbe, ki so
               sedaj določene v zakonu o davčnem postopku, kar prispeva k večji preglednosti.</p>
               <p>V poslanski skupini Slovenske ljudske stranke podpiramo sistemsko pregledno ureditev
               tega področja. Pomembno je, da bo nov zakon odpravil nejasnosti, ki se nanašajo
               zlasti na pravne posle, ki jih veljavni zakon ne zajema. Na ta način bomo tudi
               zagotovili enakost prodajalcev nepremičnin glede obdavčitve, ne glede na naravno ali
               vrsto sklenjenega pravnega posla. Posebej je treba poudariti, da zakon ne prinaša
               višje stopnje davka, pač pa ohranja sedanja dva odstotka. V bodoče se tudi nekatere
               nove oprostitve plačilnega davka na promet nepremičnin, še zlasti ko gre za
               komasacijo in razdelitev premoženja med zakoncema. Te rešitve so logične in potrebne.
               Predlog zakona pa poleg tega ureja tudi napovedi in odmere davka, jasno določa tudi
               posledico neplačila davka. Ta določba zagotavlja, da se bo zakon tudi učinkovito
               izvajal.</p>
               <p>V poslanski skupini Slovenske ljudske stranke menimo, da je zakon dobro pripravljen
               in da jasno ter celovito ureja področje davka na promet nepremičnin. Zakon je torej
               primeren za nadaljnjo obravnavo in ga bomo tudi poslanski Slovenske ljudske stranke
               podprli. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim k besedi kolega Saša Pečeta, da predstavi stališče
               Slovenske nacionalne stranke.</p>
            </sp>
            <sp xml:id="SDZ4-Izredna-21-2006-10-04.sp116">

               <speaker>SAŠO PEČE:</speaker>

               <p>Spoštovani prisotni! Predstavnika vlade smo slišali, ko je govoril o ciljih in namenu
               zakona, ampak zgolj za razmislek, ki vam ga ponujamo v poslanski skupini Slovenske
               nacionalne stranke - kaj pa če je namen tega zakona nekje drugje? Če je namen tega
               zakona prepustiti osnovno avtorstvo davka na nepremičnine drugemu subjektu, torej, ne
               da bo vlada tista, ki bo zahtevala uveljavitev novega zakona, ampak bodo to lokalne
               skupnosti. Dovolite a obrazložitev.</p>
               <p>Bral bom, ker bom citiral: V okviru konta 4130, to je tekoči transferji občinam, se
               sredstva v predlogu sprememb proračuna Republike Slovenije za leto 2007, načrtovana v
               taki in taki višini, znižujejo za 90,3%, glede na sprejeti proračun v obdobju 2007.
               Sredstva se načrtujejo, spremembe se načrtujejo pri naslednjih proračunskih
               uporabnikih - in potem so našteti. V nadaljevanju berem: Glavnina znižanja na kontu
               tekočih transferjev občin v predlogu sprememb proračuna za leto 2007, je glede na
               sprejeti proračun 2007 v okviru finančnega črta pri ministrstvu za finance zaradi
               spremenjenega sistema financiranja občin, s katerim se znižuje odvisnost večine občin
               od državnega proračuna. Torej pod do sedaj znanim tekstom, naj bi občine postale
               samostojne z novimi viri občinskih prihodkov, k čemur bodo seveda lokalne skupnosti
               težile, ker se višina finančne izravnave znižuje, povečuje pa se financiranje iz
               davčnih virov, ki pripadajo občinam. En izmed predvidenih davčnih virov s področja
               nepremičnin bo seveda tisti zakon, ki ga je vlada Republike Slovenije še pred časom
               napovedala, a istočasno zanikala njegovo višino. To je davek na nepremičnine. Vlada
               Republike Slovenije je v obdobju, če me spomin ne moti, je bil april letošnjega leta,
               povedala, da bo davek na nepremičnine nadomestil občinski odlok oziroma občinsko
               takso nadomestila za uporabo stavbnega zemljišča. Ob tem je vlada Republike Slovenije
               pozabila povedati, da vse lokalne skupnosti ne predpisujejo tega nadomestila, da je
               to striktno v domeni posamezne lokalne skupnosti, kako se bo za to odločila, ali se
               bo ali se ne bo. Če dovolite, da nadaljujem s prej izpeljano mislijo, po moji oceni
               je ob teh spremembah, ki so pač morale biti na tem področju, osnovni namen tega
               zakona, kakor tudi spremljajočega zakona o registraciji in zakona o vrednotenju
               nepremičnin, izključno to, da ne bo vlada gospoda Janeza Janše prišla z novim zakonom
               o nepremičninah. Ampak bo ta zakon prišel v parlamentarno proceduro na podlagi
               hotenj, teženj in pa potreb lokalnih skupnosti, ker smo sistem financiranja oziroma
               ker se predvideva, da bi se sistem financiranja lokalnih skupnosti spremenil do te
               mere, da se bo zmanjšala "odvisnost", seveda v narekovajih, za preko 90%. In ta
               finančna sredstva bodo lokalne skupnosti morale pridobiti; morala pridobiti skozi
               zakonske vire. Eden izmed zakonskih virov, tisti najpomembnejši, do katerega se vlada
               Republike Slovenije noče opredeliti zaradi tega, ker tisto bo izjemno boleč davek,
               davek na nepremičnine, ki bo obdavčil vsakega lastnika nepremičnine, ni važno kje, ni
               važno s kakšno kvadraturo, ni važna starost, obdavčil bo vse. Ampak pobudnik tega
               zakona - in to je politično zelo modro, človeško, zelo nekulturno ali pa bom rekel
               zelo hinavsko.</p>
               <p>Po moji oceni, po oceni Slovenske nacionalne stranke je predlog tega zakona, ki je
               danes pred nami, v dogovoru s predlogom proračuna Republike Slovenije za leto 2007 -
               deli, ki sem jih prej citiral, so namreč iz tistega akta, uperjeni izključno v to, da
               bo vlada RS lahko, ko bo prišlo v parlamentarno obravnavo zakon o davku na
               nepremičnine, dvignila roke in rekla: to so storile lokalne skupnosti, oni so krivci,
               oni težijo k temu, da se bodo nepremičnine davčno ovrednotile mnogo bolj, kot so
               bile.</p>
               <p>Iz tega naslova seveda v Nacionalni stranki predloga zakona ne bomo podprli, ne bomo
               mu nasprotovali, hotel pa sem vam izpostaviti zgolj v pomislek namen vlade Republike
               Slovenije. Hvala.</p>
            </sp>
            <sp xml:id="SDZ4-Izredna-21-2006-10-04.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo kolega poslanec Rezman, da predstavi stališče
               DeSUS-a.</p>
            </sp>
            <sp xml:id="SDZ4-Izredna-21-2006-10-04.sp118">

               <speaker>VILI REZMAN:</speaker>

               <p>Hvala lepa. Res, da govorimo o davčnem paketu, ki je pred nami, govorimo pa tudi o
               davkih, ki še niso pred nami, ki so napovedani, ki niso predmet razpravljanja, zato
               je najbrž dobro, da jasno ločimo, kaj pomeni davek na promet nepremičnin in kaj
               pomeni davek na premoženje. To sta dve bistveni razliki in če bomo to razumeli, potem
               bomo razumeli tudi različen način financiranja, polnjenja občinskih in državnih
               proračunov. Če tega ne razumemo, potem nam ni pomoči.</p>
               <p>Jaz bi rad povedal, da je davčna funkcija ne samo funkcija polnjenja občinskih in
               državnih proračunov, davčna funkcija je tudi funkcija prerazporejanja sredstev od
               tistih, ki imajo več, k tistim, ki imajo manj. Ima torej tudi funkcijo nekega
               socialnega korektiva in dasiravno so davki nepriljubljeni, bi brez ustrezne davčne
               politike bile socialne in druge razlike seveda še bistveno večje.</p>
               <p>Vlada ugotavlja na tem področju, ki ga sedaj obravnavamo, da ni ustrezno enakopravno
               obravnavano obdavčenje tistih, ki bi naj bili oziroma ki so davčni zavezanci.
               Ugotavlja torej nekaj slabosti, in sicer je ena izmed glavnih slabosti, ki jo
               izpostavlja, slabost, da nam ni uspelo zajeti vseh tistih davkov, ki bi jih davčni
               zavezanci morali plačevati, kar zadeva teh transakcij, o katerih sedaj govorimo, o
               transakcijah nepremičnin. Da bi se ta slabost odpravila, je predlaganih nekaj
               ukrepov, in sicer ukrepov, ki bi naj neobdavčene transakcije, ki niso obdavčeni po
               DDV-ju, zajeli z zakonom o davku na promet nepremičnin. Jaz upam in pri tem podpiram
               vlado, da ji bo to uspelo.</p>
               <p>Obenem vlada ugotavlja, da gre za širitev obdavčitve, da gre za večje število
               zavezancev, da gre za to, da si prizadevamo za večjo učinkovitost in hkrati seveda
               tudi za večjo ali za bolj enakopravno obravnavo vseh tistih, ki so ali bi naj bili
               davčni zavezanci. Vse to naj bi seveda rezultiralo tudi v obsegu plačanih davkov.
               Obseg plačanih davkov oziroma finančne posledice pa so po moji oceni vsaj nekoliko
               drugačne, kot jih predstavlja predlagatelj. Predlagatelj namreč meni, da ni nobenih
               finančnih posledic za državni proračun. Tisti, ki vemo, da so ta davek - pa še
               nekateri drugi davki, ki jih bomo danes še obravnavali, davki, ki spadajo pod 21.
               člen zakona o financiranju občin, davki, ki pomenijo, da več kot jih zberemo, manjši
               je, vsaj za tiste občine, ki imajo finančno izravnavo, priliv iz državnega proračuna.
               Torej občine nič ne pridobivajo, vsaj velikanska večina ne, s tem davkom, pridobiva
               država, zato ker je na tej osnovi manjša finančna izravnava. Mislim, da je prav, da
               to pošteno povemo, in da hkrati povemo, da zakon o financiranju občin, ki se
               pripravlja, to nepravičnost na nek način odpravlja. Tako bodo v štirih ali petih
               letih občine dejansko imele del teh virov kot svoje neodvisne vire od finančne
               izravnave. In ko bo povezano torej še to, potem bomo imeli pravo sliko o tem, ali ima
               ta davek konkretne posledice za državni ali občinski proračun.</p>
               <p>Sicer pa menimo, da je ta predlog ustrezno pripravljen, in ga podpiramo pri naporu,
               da ga v naslednjih obravnavah tudi sprejmemo.</p>
            </sp>
            <sp xml:id="SDZ4-Izredna-21-2006-10-04.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kolega poslanec Hvauc bo predstavil stališče SDS.</p>
            </sp>
            <sp xml:id="SDZ4-Izredna-21-2006-10-04.sp120">

               <speaker>SREČKO HVAUC:</speaker>

               <p>Hvala lepa za besedo. V Slovenski demokratski stranki ugotavljamo, da obstoječa
               praksa kaže na to, da nekatere transakcije, ki se tičejo prometa nepremičnin,
               ostajajo neobdavčene, kar vsekakor vodi v to, da imamo neenak položaj davčnih
               zavezancev. Vsaj posredno pa se to kaže tudi pri izpadu dohodkov v državnem
               proračunu. Menimo tudi, da je treba v tistem delu prometa nepremičnin, ki jih ne
               ureja DDV, to urediti s tem posebnim zakonom, in to vlada tudi predlaga.</p>
               <p>Posebej bi poudaril to, da v tem predlogu zakona ostaja stopnja davka na promet
               nepremičnin nespremenjena, to pomeni 2% od davčne osnove. Predmet davka pa ostaja
               vsak odplačni prenos lastninske pravice na nepremičnini, vključno z zamenjavo ene
               nepremičnine z drugo, ter le tiste transakcije, ki niso obdavčene v skladu z že
               omenjenim zakonom o davku na dodano vrednost. Predlaga se tudi širitev predmeta
               obdavčitve oziroma zajetje novih odplačnih pravnih poslov. Tako se bo ta davek odslej
               obračunaval tudi v primeru finančnega najema, ki po svoji vsebini in naravi
               predstavlja praktično promet z nepremičninami. Trenutek obdavčitve nepremičnine,
               kupljene na podlagi finančnega najema, je po novem vezan na trenutek sklenitve
               pogodbe o finančnem najemu. Po pogodba o finančnem najemu, ki pa so bile sklenjene
               pred 1. januarjem 2007, pa predlog zakona veže nastanek davčne obveznosti na
               zaključitev pogodbe oziroma na dejanski prenos lastninske pravice. Predlog zakona
               tudi širi obseg oprostitev plačila davka. Tako so plačila davka po novem oproščeni
               primeri prenosa zemljišč v okviru kamasacij, razdelitve premoženja, zaradi razdora
               zakonske zveze oziroma izvenzakonske skupnosti oziroma razdelitve premoženja zaradi
               likvidacije družbe, materialnih, statusnih preoblikovanj in stvarnega vložka v okviru
               ustanovitve ali dokapitalizacije v družbi. Menimo, da predlagatelj z jasnimi
               določbami o davčni obveznosti izboljšuje pravno varnost davčnih zavezancev. Ureja se
               preglednost ureditve s prenosom posebnim oziroma določb posebnega dela zakona o
               davčne postopku v okviru tega novega predlaganega zakona. Po mnenju poslanske skupine
               Slovenske demokratske stranke je predlog zakona dobro pripravljen in nimamo
               pomislekov, da ga ne bi podprli v nadaljnjem procesu sprejemanja. Hvala.</p>
            </sp>
            <sp xml:id="SDZ4-Izredna-21-2006-10-04.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Gantar bo predstavil stališče LDS.</p>
            </sp>
            <sp xml:id="SDZ4-Izredna-21-2006-10-04.sp122">

               <speaker>DR. PAVEL GANTAR:</speaker>

               <p>Spoštovani gospod podpredsednik, predstavniki in predstavnice vlade, spoštovana
               kolegica in kolegi.</p>
               <p>Program reform v segmentu reformiranja davčne zakonodaje med drugim sploh predvideva
               manjšo davčno obremenitev dela in večjo obremenitev premoženja. To spremembo naj bi
               dosegli predvsem z davkom na nepremičnine, ki ga pa med zakoni, ki smo jih danes in
               včeraj obravnavali tukaj v parlamentu, ni. Je pa to zakon o davku na promet
               nepremičnin, tako imenovani ukrep številka sedem med temi programi reform, in moram
               priznati, da ko sem prebral 9. člen, sem se v bistvu oddahnil. Zakon namreč ne
               predvideva povečanja davčne osnove in ostaja pri stari davčni osnovi dveh procentov.
               To je dobro. Večji davek bi podražil promet z nepremičninami, zato bi se ta promet
               tudi zmanjšal, s tem pa bi se seveda zmanjšala tudi vloga trga pri alokaciji
               nepremičnin med nove lastnike in dolgoročno bi to pomenilo manjšo racionalnost pri
               uporabi nepremičnin. Dobro je, da so se snovalci reform, najprej so to predvidevali,
               potem pa vendarle odpovedali povišanju davka na promet nepremičnin. Sicer bi res
               težko rekli, da gre pri tem predlogu zakona za nekakšen velik reformni ukrep, gre za
               gradualistično in kriementalistično prilagajanje že obstoječega zakona na področju
               obdavčenja prometa nepremičnin. Zakon zato naprej jasno ohranja izhodišče prejšnjega
               zakona, da se davek na promet nepremičnin plačuje samo za tiste transakcije, pri
               katerih ni obračunan davek na dodano vrednost. Torej v grobem rečeno, novogradnje in
               prva prodaja kupcu so v bistvu izključene.</p>
               <p>Sicer pa zakon poleg klasičnega prometa nepremičnine obdavčuje nekatere druge oblike
               odplačnega prenosa, kot se finančni najem oziroma lizing, in nekatera oblika prenosov
               lastninske pravice, ki jih je v bistvu kodificiral šele pozneje nastali - mislim, da
               tri leta pozneje nastali - stvarnopravni zakonik in zakon o obligacijskih razmerjih.
               Predvsem je zanimiva formulacija prenosa lastninske pravice, ki je nastala zaradi
               povečannja vrednosti nepremičnine zaradi gradnje čez meje. Mimogrede, vsaj dva ali
               tri novejše zgradbe v Ljubljani imajo takšne težave in bi bile, če bi bili zakoni že
               prej sprejeti, seveda, zavezanec vsemu temu. Davek se plača tudi od prenosa stavbne
               pravice po zakonu, ki ureja stvarnopravna razmerja, če ni plačan davek na dodano
               vrednost.</p>
               <p>Kaj lahko rečemo k tem spremembam? Predvsem usklajujejo dosedanje obdavčenje
               nepremičnin z nekaterimi novimi oblikami prenosa, ki jih je kodificiral, kot sem
               omenil, stvarnopravni zakonik.</p>
               <p>V LDS v načelu ne nasprotujemo obdavčitvi finančnega najema nepremičnine, tako
               imenovanega lizinga, ki se na koncu izteče v prenos nepremičnine. Odločno
               nasprotujemo temu, da davčna obveznost nastane ob sklenitvi pogodbe o finančnem
               najemu, ne pa ob izteku pogodbe, ko jemalec s plačilom zadnjega obroka tudi
               nepremičnino dejansko kupi in postane njegova last. Predlagana ureditev v tem zakonu
               je v bistvu v zvezi s to rešitvijo lizinga v nasprotju s siceršnjimi načeli tega
               zakona, ki povsem pravilno, jasno postavijo nastanek davčne obveznosti ob, bi rekel,
               izvršitvi nepremičninske transakcije, torej ob realni transakciji. Tudi
               zemljiškoknjižni vpis lizinga najemodajalca ni mogoč, preden ne plača zadnjega
               obroka. Obenem pa vsakemu jasno, da ni nujno, da se vsak finančni najem tudi izteče v
               prodajo nepremičnine, če bi tako rekel. Pogodbe se lahko razderejo, povračilo že
               zbranega davka pa pomeni dodatne birokratske stroške za davčno upravo in za
               občine.</p>
               <p>Pri obdavčenju stavbne pravice pa je vprašljivo oziroma je potrebno dodatno
               razčistiti to, da je obdavčena že sama ustanovitev stavbne pravice, saj strogo
               tehnično gledano, ustanovitev stavbne pravice hkrati pomeni že tudi prenos. Stavbna
               pravica pomeni preprosto imeti v lasti zgrajeno zgradbo nad ali pod tujo
               nepremičnino. Nikdar ne bo nobeden za sebe ustanovil stavbne pravice. Če sem jaz
               lastnik zemljišča, ne bom za sebe ustanovil stavbne pravice, ampak jo ustanovim na
               osnovi dogovora, pogodbe za nekoga drugega. In je ustanovitev v tem smislu prva
               ustanovitev že tudi prenos. Seveda pa je možno po stvarnopravnem zakoniku tudi sam
               prenos stavbne pravice, ko je ustanovljena in ko jo nekdo uporablja. Oseba A lahko
               prenese to stavbno pravico na drugega, seveda, če je to tudi dovoljeno v sami
               pogodbi. Sedaj je treba paziti, da ne bi pravzaprav slučajno dvakrat obdavčevali in
               ustanovitve stavbne pravice, ki je hkrati tudi prenos, in seveda samega prenosa,
               kadar gre za čisti prenos stavbne pravice potem, ko je že ustanovljena. Upam, da ste
               me razumeli. Upam, da so me razumeli tudi sestavljavci, in upam, da bodo to še dobro
               pogledali. Način napovedi plačila davčne obveznosti ocenjujemo za primernega. Prav
               tako je dobro, da so podrobneje v 10. členu opredeljene oprostitve tega plačila.</p>
               <p>Rad bi povedal še dve besedi v zvezi s strahovi, ki jih je imel kolega Peče. Strahovi
               kolega Pečeta, čeprav niso povezani s tem zakonom, imajo seveda racionalno jedro v
               tem, da v kolikor se bodo prihodki občin iz dohodnine zmanjševali, bo občine seveda
               težile k povečevanju lastnih prihodkov. V tem primeru ne bodo predložile novega davka
               nepremičnine, temveč bodo zviševale prispevek, torej nadomestilo za uporabo stavbnega
               zemljišča, kar je v bistvu enako, In to dejstvo seveda lahko povzroči velike probleme
               in zelo difirencirane pogoje v zvezi z obdavčevanjem premoženja, ker to dejansko ta
               zakon je v občinah; ampak o tem mogoče kdaj drugič.</p>
               <p>Zakon o davku na promet nepremičnin bomo v poslanskem klubu LDS lahko ocenili, da je
               primeren za nadaljnjo obravnavo, za drugo branje, vendar pričakujemo, da bo
               predlagatelj popravil način obdavčenja finančnega najema, ki se mora zgoditi ob
               realnem prenosu na drugega lastnika in ob plačilu zadnje obroka finančnega lizinga.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zadnji v imenuj poslanskih skupin ima besedo gospod Veber, in sicer v
               imenu Socialnih demokratov.</p>
            </sp>
            <sp xml:id="SDZ4-Izredna-21-2006-10-04.sp124">

               <speaker>JANKO VEBER:</speaker>

               <p>Hvala za besedo. Lep pozdrav vsem. Pri zakonu o davku na promet nepremičnin
               ugotavljamo, da imamo zelo veliko nejasnosti. Jasno je predvsem to, da gre za zakon
               oziroma davek, ki je prihodek občin, in očitno je tudi vlada približno tako in iz teh
               razlogov sestavila besedilo tega zakona, torej zelo nejasno.</p>
               <p>Nejasnosti so predvsem v tem, ker niso opredeljene finančne posledice sprejema tega
               zakona, ki se bodo odražale seveda pri lokalnih skupnostih oziroma pri občinah. Vlada
               je zelo jasno zapisala, da finančnih posledic v tem predlogu zakona ni možno
               natančneje predvideti, ocenjuje pa se, da je obseg takih transakcij majhen. Zelo
               pavšalna, nenatančna ocena.</p>
               <p>Nadalje je nejasno vrednotenje nepremičnin, to naj bi potekalo na osnovi sprejetega
               zakona o množičnem vrednotenju nepremičnin. Zakon je koalicija sprejela, njegovih
               posledic pa verjetno ne bomo videli še veliko časa oziroma realizacije še veliko
               časa. Sprašujemo se, na osnovi česa bomo do takrat vrednotili, saj je v zakonu
               zapisano, da bo davčna osnova za nepremičnine 80% posplošene tržne vrednosti,
               ugotovljene na podlagi predpisa po množičnem vrednotenju nepremičnin.</p>
               <p>Pri davčni zakonodaji smo Socialni demokrati še posebej pozorni na ljudi, na družine
               in seveda tudi na gospodarstvo. Ugotavljamo, da tudi ta zakon uveljavlja nekako
               načela, ki jih ne razumemo oziroma niso niti obrazložena v tem zakonu. Namreč, pri
               olajšavah, ki jih mimogrede ta zakon dodatno uvaja v primerjavi z drugimi zakoni, ki
               predstavljajo prihodek državnega proračuna, ne širijo olajšav, no v primeru zakona,
               ki je prihodek občine, olajšave širijo, vendar se nam zdi izjemno čuden pristop,
               zaradi tega, ker je oprostitev plačila davka predvidena pri prenosu nepremičnin pri
               razdelitvi premoženja med zakonci ali zunajzakonskimi partnerji ob prenehanju ali v
               času trajanja zakonske zveze oziroma zunajzakonske skupnosti ali registrirane
               istospolne partnerske zveze. Torej bi nekako razumeli, da vlada spodbuja ločevanje v
               Sloveniji, razbijanje družin, kar se mi zdi, da nekako ni ravno v duhu razvoja
               Slovenije.</p>
               <p>Nadalje ugotavljamo, da so olajšave pri prenosu nepremičnin pri razdelitvi
               premoženja, ko pride družba v postopek likvidacije, torej, ko se premoženje družbe
               deli v postopku likvidacije, je to olajšava oziroma oprostitev plačila davka. Iz tega
               bi tudi lahko razbrali, da vlada pospešuje likvidacijo podjetij, kajti ima predvideno
               oprostitev plačila davka za take primere. Ti cilji niso nikjer v zakonu opredeljeni
               oziroma obrazloženi, zato tudi pričakujemo, da bomo dobili dodatne obrazložitve tudi
               za te rešitve.</p>
               <p>Če pa se dotaknemo še sicer družine in reševanja stanovanjske problematike, lahko
               ugotovimo, da je včeraj vlada zelo jasno povedala, da ne bo več spodbujala reševanja
               stanovanjskih in bivanjskih problemov in bo tudi odpravila olajšave. Torej, to tudi
               javnosti ni bilo jasno predstavljeno, da bodo ukinjene olajšave pri spodbujanju
               reševanja stanovanjskih in bivanjskih problemov. In zaradi tega bo davčna zakonodaja
               imela posledice predvsem pri tistih, ki imajo kredite za stanovanja, in bo negativno
               vplivala tudi na tiste, ki stanovanja obnavljajo, ali na tiste, ki želijo preko
               varčevalnih shem pomagati svojim otrokom, da pridejo do strehe nad glavo. Izračuni
               kažejo, da bo zaradi ukinitvi 4% olajšave nekje prikrajšan posameznik od 5 do 10
               tisoč tolarjev mesečno. In če temu prištejemo še to, da davčna reforma jemlje vsem in
               daje predvsem tistim, ki so najbolje plačani, je to nekaj, česar Socialni demokrati
               ne moremo podpirati. Zato Socialni demokrati tudi pri tem zakonu vladi predlagamo, da
               poskuša v zakon o davku na promet nepremičnin vnesti vsebino, ki bo omogočala ob
               nakupu prvega stanovanja ali pri reševanju prvega stanovanjskega problema davčno
               olajšavo oziroma odpoved tega davka na promet z nepremičninami. To se nam zdi, da bi
               bila primerna rešitev, in pričakujemo od vlade, da bo to upoštevala. Hvala.</p>
            </sp>
            <sp xml:id="SDZ4-Izredna-21-2006-10-04.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi splošna razprava poslank in poslancev, ki bo očitno, glede na
               navzočnost oziroma nenavzočnost, bržkone zelo kratka. Besedo ima gospod Rezman. <stage xml:id="SDZ4-Izredna-21-2006-10-04.stage12">(Se
               odpoveduje.)</stage> Potem imamo velik skok po seznamu in vabim k besedi gospoda Hvauca.
               <stage xml:id="SDZ4-Izredna-21-2006-10-04.stage13">(Tudi ne.)</stage> Predstavnik vlade morda? Želite besedo? Prosim.</p>
            </sp>
            <sp xml:id="SDZ4-Izredna-21-2006-10-04.sp126">

               <speaker>MAG. ANDREJ ŠIRCELJ:</speaker>

               <p>Hvala lepa. Samo v odgovor, seveda. Zahvaljujem se vam za predloge, mnenja in
               stališča. Vlada oziroma finančno ministrstvo jih bo proučilo in na tej podlagi tudi
               zavzelo dokončno stališče. Tako da s tega zornega kota bi danes odgovoril samo na
               nekaj dilem oziroma vprašanj.</p>
               <p>Prvo vprašanje je finančni lizing oziroma finančni najem. S tem, ko smo predlagali
               rešitev, da se davek plača ob plačilu prvega obroka oziroma na začetku, smo izenačili
               obdavčitev z DDV-jem, z davkom na dodano vrednost, in na ta način smo v bistvu tudi
               dosegli to, da so enako kot pri davku na dodano vrednost izključeni iz davčne osnove
               stroški financiranja.</p>
               <p>Glede množičnega vrednotenja bi tukaj rekli, da je v prehodni določbi glede na to, da
               je zakon o množičnem vrednotenju že sprejet, določeno, da se do trenutka, ko množično
               vrednotenje ne bo opravljeno v Sloveniji, da do takrat se določa davčna osnova na
               podlagi tržne cene oziroma tako kot do sedaj.</p>
               <p>Glede vprašanja glede stavbne pravice, zakon o stavbni pravici tukaj govori o dveh
               prometih, in sicer, ko se stavbna pravica ustanovi in v korist nekoga. Tukaj gre v
               bistvu za dva prometa in v bistvu to dejanje vključuje ustanovitev in hkratni prenos
               stavbne pravice in v tem pogledu tukaj gre za enkratno obdavčitev. In v drugem
               primeru gre pa samo za prenos stavbne pravice, ko je ta dejansko že ustanovljena. Se
               pravi, zakon po mnenju vlade loči ti dve zadevi.</p>
               <p>Glede dodatnih oprostitev v zvezi s tem zakonom, mi bomo proučili te zadeve, seveda
               pa velja neko stališče, da s tako imenovanimi prometnimi davki, davek na promet
               nepremičnin pa vsekakor je prometni davek, je težje zagotavljati neke olajšave za
               določene namene, bomo pa preučili tudi ta stališča. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaradi formalnosti sprašujem, če bi želel še kdo razpravljati glede na
               to, da imamo obilo časa. Postopek poznate, zdaj ga ne bom več ponavljal in bom vseeno
               sprožil prijavo, če še kdo želi. Predstavnik vlade lahko to izkaže z dvigom rok.
               Hvala lepa. Redek prizor, nihče ne želi razpravljati. Zaključujem razpravo. O
               predlogu sklepa, da je predlog zakona primeren za nadaljnjo obravnavo, bomo v skladu
               s časovnim potekom seje zbora odločali danes v okviru glasovanj, torej pol ure po
               prekinjeni 8. točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ4-Izredna-21-2006-10-04.title5">6. TOČKO DNEVNEGA REDA - PRVA OBRAVNAVA PREDLOGA ZAKONA O DAVKU NA
                  DEDIŠČINE IN DARILA, EPA 1066-IV .</title> Skupni čas za razpravo 1 ura in 31 minut.
               Tudi ta predlog zakona je v obravnavo zboru predložila vlada Republike Slovenije in
               tudi v zvezi s tem zakonom je skupina desetih poslank in poslancev s prvopodpisanim
               Jožetom Tankom zahtevala, da državni zbor opravi splošno razpravo. Besedo dajem
               predstavniku vlade državnemu sekretarju, mag. Širclju. Prosim.</p>
            </sp>
            <sp xml:id="SDZ4-Izredna-21-2006-10-04.sp128">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Predlog zakona
               o davku na dediščine in darila je bil pripravljen v okviru posodobitve sistema
               premoženjskih davkov. Predstavlja nadgradnjo obstoječega sistema obdavčitve dediščin
               in daril, ki ga je do sedaj določal zaklon o davkih občanov. Tako materialne kot
               postopkovne določbe so posodobljene in prenesene v enoten pravni akt, ker nedvomno
               prispeva k preglednosti samega sistema. Cilj zakona je precizneje definirati predmet
               obdavčitve, širše opredeliti davčnega zavezanca, jasneje razmejiti obdavčitev od
               sistema dohodnine in davka od dohodkov pravnih oseb in pregledno urediti postopek
               odmere tega davka, tako v zvezi z natančnejšo določitvijo posameznih rokov kot tudi
               natančneje urediti postopek določanja davčne osnove.</p>
               <p>Vlada predlaga, da se ohrani pravilo, da je prihodek od davka v celoti prihodek
               občin. Predmet obdavčitve bodo nepremičnine, premičnine ter premoženjske in druge
               stvarne pravice, ki jih zavezanci prejmejo kot dediščino ali kot darilo. Kot darilo
               se obravnava tudi volilo, med premičnine pa se štejejo tudi vrednostni papirji in
               denar. Davčni zavezanci so obdarjenci oziroma dediči, fizične osebe in pravne osebe
               zasebnega prava, kot na primer fundacije, ustanove, društva in podobno. Davčna osnova
               za nepremičnine je predlagana v višini 80% posplošene tržne vrednosti, ugotovljene na
               podlagi predpisa o množičnem vrednotenju nepremičnin. Zavezanec pa ima možnost, da
               zahteva, da se namesto te vrednosti upošteva individualno ugotovljena vrednost
               nepremičnine kot davčna osnova za odmero davka. Za drugo premoženje je davčna osnova
               tržna vrednost premoženja v času nastanka davčne obveznosti, ob odbitku določenih
               dolgov, stroškov ali bremen na tem premoženju. Za premičnine se bo davčna osnova
               znižala za določen znesek, kar pomeni, da darila in dediščine do te vrednosti po
               predlogu zakona ta vrednost znaša 5 tisoč evrov, v nobenem primeru ne bodo
               obdavčene.</p>
               <p>Davčne stopnje so naravnane tako, da se razen za kategorijo obdarjencev in dedičev,
               ki z darovalcem oziroma zapustnikom niso v sorodstvenem razmerju, ne bodo spremenile.
               Za zadnjo skupino, skratka za tiste osebe, ki niso v sorodstvenem razmerju, pa se
               davčne stopnje nekoliko povečujejo. Ohranja se oprostitev plačila davka za prvi dedni
               red. Določa se oprostitev za premoženje, ki ga pravne osebe zasebnega prava pridobijo
               za namene opravljanja verske, humanitarne, zdravstvene, izobraževalne, raziskovalne
               in kulturne nepridobitne dejavnosti in za začasni ter dosmrtni užitek nepremičnin.
               Oprostitve veljajo tudi za nekatere vrste kmetijskega premoženja in pod določenimi
               pogoji tudi za kulturne spomenike.</p>
               <p>V zakonu se določa tudi postopek za odmero, pobiranje in vračilo davka, ki je bil
               doslej opredeljen v zakonu o davčnem postopku. V primeru dedovanja bo davčni organ
               odmeril davek z odločbo na podlagi sklepa o dedovanju, ki mu ga pošlje sodišče, v
               primeru prejema darila pa bo davek odmerjen na podlagi napovedi zavezanca. Predlog
               zakona o davku na dediščini in darila predstavlja posodobljen okvir za obdavčitev
               premoženja v primeru dedovanja ali podaritve le-tega.</p>
               <p>Spoštovani, ureditev je primerljiva z ureditvijo v drugih državah in zato predlagam,
               da državni zbor podpre predlog zakona kot primerno podlago za nadaljnjo obravnavo.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Kot prva ima besedo
               kolegica poslanka Žgajner Tavš v imenu SNS.</p>
            </sp>
            <sp xml:id="SDZ4-Izredna-21-2006-10-04.sp130">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, gospod podpredsednik. Spoštovane kolegice, cenjeni kolegi in
               seveda tudi predstavniki ministrstva oziroma vlade.</p>
               <p>Če smo včeraj, pa bom rekla, vsaj pri prvem zakonu, v noveli zakona o dohodnini,
               poslušali s strani vladnih predstavnikov, ministra in ne nazadnje tudi koalicijskih
               poslancev lepe besede o pozitivni naravnanosti davčne oziroma dohodninske reforme, ki
               naj bi razbremenila pravzaprav vse ljudi v naši državi, potem se danes dejansko
               srečujemo z zakoni, ki so posledica z omenjenim zakonom povzročenega manjka v
               državnem proračunu; z zakoni, ki ne nazadnje dodatno obdavčujejo ljudi.</p>
               <p>Veste, jaz bom rekla, da je potrebno brati tudi tisti drobni tisk, ki ga vlada v
               predstavitvah namerno pozablja, namerno, kar je ne nazadnje tudi logična posledica
               populistično naravnane vlade. Ker verjamem, da ga pravzaprav ni človeka v naši
               državi, ki še posebej nekaj dni pred volitvami pravzaprav rad sliši, da pa bo po
               davčni reformi finančno bolj obremenjen, da bo ne nazadnje moral državi plačati več.
               Danes smo govorili o zakonu, s katerim si vlada daje pooblastilo za povečanje DDV-ja,
               davka na dodano vrednost za do celo 15%.</p>
               <p>Kolegice in kolegi, danes v naši državi ljudje s trdim delom na mesec zaslužijo tudi
               zgolj 100 tisoč slovenskih tolarjev plače. Predsednik vlade Janez Drnovšek je pred
               nekaj dnevi v tem parlamentu dejal - Janez Janša, se opravičujem, hvala za popravek -
               skratka, premier Janez Janša je pred dnevi dejal: "Ja pa saj to so ljudje hoteli,
               hoteli so tržno usmerjeno gospodarstvo. To sedaj imamo." Imamo vsi skupaj. Imamo
               odmik od socialne države. V Čisti, pa bom rekla, brezbrižni kapitalizem. Ljudje smo
               sicer danes obdavčeni za dediščine in darila v okviru zakona o davkih občanov, ne
               nazadnje posamezna določila določa tudi zakon o davčnem postopku. Danes so obdavčene
               zgolj fizične osebe za nepremičnine in pravicah na nepremičninah ter premično
               premoženje, če skupna vrednost premičnega premoženja presega višino povprečne letne
               čiste plače zaposlenih v Republiki Sloveniji.</p>
               <p>Z novim zakonom se inštitut davčnega zavezanca razširja na pravne osebe zasebnega
               prava. To pa so: društva, fundacije, skladi, ustanove, zasebni zavodi in gospodarska
               interesna združenja. Davek na darila in dediščine se torej s tem zakonom širi na
               civilno sfero. Ohranja se oprostitev za prvi dedni red. Povečuje pa se progresivnost
               za dediščino in darila za osebe, ki z zapustnikom oziroma darovalcem niso v
               sorodstvenem razmerju. Skratka, stopnja davka se za ta četrti razred dviguje. Pa bom
               dala zgolj primer, za četrto skupino zavezancev, skratka vse druge osebe, ki niso v
               sorodstvenem razmerju z darovalcem, se s sedanjega razpona od 11 do 30% dvigne na
               razpon od 12 do 39%. Skratka, davek se dviguje.</p>
               <p>Vladna razlaga v samem zakonu: "Razlog za sprejem novega zakona o davku na dediščine
               in darila oziroma sprememba dosedanje zakonodaje je predvsem sistemske narave, saj so
               bile do sedaj obdavčene le fizične osebe, pravne osebe pa niso bile upoštevane." Tako
               bo nov zakon v obdavčitev poleg fizičnih oseb zajel tudi določene, zgolj določene
               osebe zasebnega prava, kot so društva, skladi, fundacije in tako dalje. Potemtakem bo
               moralo društvo, ki prejme v dar določena finančna sredstva, torej denar, plačati
               davek. Ali če bo takšno društvo v dar prejelo star računalnik za potrebe delovanja
               društva oziroma njegovih uporabnikov, bo pač moralo plačati davek. Tudi društva
               gasilcev, upokojencev, šahistov, distrofikov in tako dalje. Skratka, po novem zakonu
               bodo morali plačati davek. Vse lepo in prav, če izhajamo iz tega, da smo vsi
               državljanke in državljani v tej naši državi, vsi fizični in pravni subjekti
               enakopravni. Pa vendar, če berem zakon dalje: gre za še enkrat več - dvojna merila
               države in dejstvo, da pa smo vsi, pa bom rekla, navadni smrtniki zgolj drugorazredni
               državljani.</p>
               <p>V obrazložitvi piše: "Ohranja se oprostitev davka za prvi dedni red." Rekla bom,
               hvala bogu, gre ne nazadnje za zakonce oziroma najbližje potomce darovalca. Nadalje v
               zakonu piše: "Zakon vsebuje tudi oprostitev za premoženje, namenjeno verskim namenom
               prejemnika." Spoštovane kolegice in kolegi! Veste, to pa je grdo, grdo do vseh
               ostalih ljudi, državljank in državljanov te naše države, ki so dolžni plačevati
               davek.</p>
               <p>Danes torej sprejemamo še en zakon, po katerem bo najbogatejši subjekt na slovenskih
               tleh upravičen do plačila davka. Tisti subjekt, ki postaja ne le drugi gospodarski
               steber v naši državi, ampak vodilni steber in celo gonilno kolo pri pisanju
               zakonodaje, slovenske zakonodaje. Dejstvo je in tega se zavedajo tudi ljudje, da
               Janševa vlada postaja, pa bom rekla, farška vlada. Rimskokatoliška cerkev prek Nove
               Slovenije ob podpori SDS-a, SLS-a in ne nazadnje tudi DeSUS-a vse bolj in bolj
               prodira v državo. Minister Drobnič se celo pohvali s tem, da sinodalni dokument,
               torej dokument Rimskokatoliške cerkve, predstavlja pravno podlago za delo na
               ministrstvu. Jaz upam, da gospod Bajuk ne bo rekel kaj podobnega, da je na podlagi
               sinodalnega dokumenta pripravlja davčno reformo oziroma konkretno zakon o davku na
               darila in dediščine v Republiki Sloveniji. Katoliška organizacija oziroma Cerkev je
               edina organizacija v Sloveniji, ki ji je bilo vrnjeno fevdalno premoženje in največji
               kapitalist in največja privatna lastnica nepremičnin v naši državi. Dovolite zgolj
               dva, tri podatke, Rimskokatoliška cerkev ima danes več kot 100 milijard tolarjev
               premoženja. Samo z denacionalizacijo je RKC dobila 32,4 milijarde tolarjev, da
               ostalih številk niti ne omenjam. Danes pa v tem državnem zboru sprejemamo v prvi
               obravnavi sicer predlog zakona, ki Rimskokatoliško cerkev oziroma verske organizacije
               opravičuje plačila davka, plačila davka na darila in dediščine, medtem ko ta zakon
               obdavčuje ostalo civilno sfero, tudi društva.</p>
               <p>Pa bom dala za konec, da ne bom predolga, zgolj primer - primer, da vnuk, kateremu
               stari oče daruje hišo, da bo imel kje živeti z družino - ta vnuk mora plačati davek
               po tem zakonu. Pa pride duhovnik, ki blagoslovi to hišo. To pa je skrajni cinizem,
               spoštovane kolegice in kolegi. V Slovenski nacionalni stranki takšnega zakona ne bomo
               podprli.</p>
            </sp>
            <sp xml:id="SDZ4-Izredna-21-2006-10-04.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Kuclerjeva, imate proceduralno? Prosim.</p>
            </sp>
            <sp xml:id="SDZ4-Izredna-21-2006-10-04.sp132">

               <speaker>MOJCA KUCLER DOLINAR:</speaker>

               <p>Hvala lepa, gospod predsednik. Ne vem, kako je bilo sicer mišljeno, vendar razumeti
               je bilo kot sovražni govor in mislim, da to ne sodi v to dvorano, dvorano državnega
               zbora Republike Slovenije.</p>
            </sp>
            <sp xml:id="SDZ4-Izredna-21-2006-10-04.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za opozorilo. Jaz sem že včeraj na seji odreagiral in opozoril, da
               kakršnekoli nestrpnosti pač tukaj ne bomo tolerirali. V tem primeru predstavitve
               stališč in tako naprej, pač sem ocenil, da vseeno ni šlo preko roba. Se pa
               zahvaljujem za opozorilo in seveda prosim, da v svojih stališčih predstavljate
               stališča, ne pa izražate mnenja, ki so že na robu tolerantnosti oziroma strpnosti.
               Prosim, ampak govorimo postopkovno, to ni zdaj razprava. Jaz bom zelo...</p>
            </sp>
            <sp xml:id="SDZ4-Izredna-21-2006-10-04.sp134">

               <speaker>BARBARA ŽGAJNER TAVŠ:</speaker>

               <p>Hvala lepa. Bom poskušala oblikovati postopkovni predlog, čeprav ga je sila težko
               oblikovati, ampak dovolite najprej sebi v bran, bilo je stališče poslanske skupine
               Slovenske nacionalne stranke na podlagi zakona. Na podlagi tistih stvari v zakonu, ki
               so prikrite, ki so prikrite in se bodo izvajale in ki ne nazadnje nakazujejo na
               dvojno moralo te vlade in ki ne nazadnje nakazujejo na to, da nismo vsi državljanke
               in državljani v tej državi enakopravni. Zato seveda predlagam, pa če želite
               postopkovni predlog, da se seja nadaljuje v tempu, tako kot je predvideno tudi z
               dnevnim redom, skratka predstavitvijo stališč. Hvala.</p>
            </sp>
            <sp xml:id="SDZ4-Izredna-21-2006-10-04.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za zelo logičen proceduralni predlog, ki ga bom z velikim veseljem
               upošteval. K besedi vabim gospo Polonco Dobrajc, da predstavi stališče SDS. Se
               opravičujem! Na vrsti je mag. Klavora, da predstavi stališče DeSUS.</p>
            </sp>
            <sp xml:id="SDZ4-Izredna-21-2006-10-04.sp136">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovane poslanke in poslanci! V okvir vladnih
               gospodarskih in socialnih reform se uvršča tudi nova ureditev obdavčitve dediščin in
               daril. Nov predlog zakona bo nadomestil dosedanjega, ki je bil vključen med davke
               občanov in je kot takšen predstavljal vir oziroma prihodek občinskega proračuna
               oziroma lokalne skupnosti.</p>
               <p>V poslanski skupini menimo, da je treba nadgraditi in uskladiti celotno ureditev
               premoženjskih, obligacijskih in stvarnopravnih razmerij zaradi povečanja novonastalih
               oblik teh razmerij. Po našem vedenju mora biti sistem enostaven in transparenten,
               vendar brez večjih izjem. Novosti, ki jih uvaja predlog zakona, se po našem mnenju
               nanašajo predvsem na zavezance za ta davek, ki pa ne bodo več le fizične osebe, ampak
               tudi pravne osebe zasebnega prava, med katere uvrščamo društva, sklade, fundacije,
               ustanove, zasebne zavode in gospodarska interesna združenja. Obdavčuje se vrednost
               nepremičnine in premičnine. Med slednje so zajeti tudi vrednostni papirji in denar,
               pri katerih se davčna osnova zniža za 5.000 evrov. V okvir obdavčitve pa sodijo tudi
               premoženjske in druge stvarne pravice, ki jih zavezanec podeduje ali dobi v dar.
               Spreminja se tudi struktura davčnih razredov, in sicer z dosedanjih desetih na novih
               sedem. Višji bo davek pri vseh drugih osebah. Tako imamo prvi dedni red, potem drugi
               dedni red, tretji dedni red, pri katerih praktično ni sprememb, višji bo davek pri
               vseh drugih osebah, ki niso v sorodu, in sicer bo znašal od 12 do 39% vrednosti
               premoženja.</p>
               <p>V naši poslanski skupini bomo pozorni pri nadaljnji obravnavi tega zakona, zato
               pričakujemo ustrezna dopolnila in spremembe. Drugače pa smo poslanci našega DeSUS
               naklonjeni predlogu zakona in ugotavljamo, da je primeren za nadaljnjo obravnavo.
               Hvala.</p>
            </sp>
            <sp xml:id="SDZ4-Izredna-21-2006-10-04.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. No, zdaj pa res vabim gospo Polonco Dobrajc, da predstavi stališče SDS.
            </p>
            </sp>
            <sp xml:id="SDZ4-Izredna-21-2006-10-04.sp138">

               <speaker>POLONCA DOBRAJC:</speaker>

               <p>Spoštovani predsedujoči, spoštovane kolegice poslanke in kolegi poslanci ter
               predstavniki vlade! Poslanska skupina Slovenske demokratske stranke bo predlagani
               predlog zakona podprla, saj meni, da je dober. Gre za uresničitev že nekaterih
               obdavčitev, ki so se nahajale v zakonu o davku občanov, v samostojen predlog zakona o
               davku na dediščine in darila. Pri tem bi bilo potrebno poudariti, in poslanska
               skupina Slovenske demokratske stranke meni, da je to dobra rešitev, da davek ostaja
               še vedno davek, ki bo šel lokalnim skupnostim bodisi po sedežu nepremičnine ali pa po
               sedežu zavezanca za premičnine, ki bo moral davek plačati.</p>
               <p>Glede novosti v predlogu zakona, in sicer da se davčne zavezance širi tudi v krog
               oseb zasebnega prava, pa sledeče. To so društva, fundacije, skladi, ustanove, zasebni
               zavodi in gospodarska interesna združenja. Ni res, da bi novi predlogu zakona uvajal
               davčne stopnje za vse enako in kar enotno. V predlogu zakona so za osebe zasebnega
               prava predvidene tudi oprostitve, in sicer, za prvi dedni red, za premoženje,
               namenjeno verskim, humanitarnim, zdravstvenim, izobraževalnim, raziskovalnim in
               drugim organizacijam, namenjenim kulturnim namenom, ter za začasni dosmrtni užitek
               nepremičnin. Oprostitve pa veljajo tudi za nekatere vrste kmetijskega premoženja in
               pod določenimi pogoji za kulturne spomenike nacionalnega pomena. Novost je glede
               drugega, tretjega dednega reda, kjer se davčne stopnje uvajajo in nekako zvišujejo,
               vendar ne enotno glede na določen posamezen primer prilagojeno in v razponu. Pomembno
               pa je predvsem to, da se oprostitev za prvi delni red, to je za zakonce predvsem za
               otroke, oprostitev ohranja.</p>
               <p>Glede primerljivosti v tem delu z razvitimi evropskimi državami, predvsem s
               skandinavskimi državami, bi tukaj morali povedati, da je oprostitev še vedno nekaj
               posebnega, ker skandinavske države, ki so znane po visoki stopnji socialne države,
               imajo stopnjo na prvi dedni red uvedeno, o procentih pa raje sedaj ne bi, ker je
               mogoče preveč intriganten procent. Ne glede na vse menimo, da so predvidene
               obdavčitve na dediščine in darila v okviru predvidene davčne reforme dobre, zato jih
               bo poslanska skupina Slovenske demokratske stranke podprla. Hvala.</p>
            </sp>
            <sp xml:id="SDZ4-Izredna-21-2006-10-04.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod poslanec Potrč v imenu Socialnih demokratov.
            </p>
            </sp>
            <sp xml:id="SDZ4-Izredna-21-2006-10-04.sp140">

               <speaker>MIRAN POTRČ:</speaker>

               <p>Hvala lepa. Spoštovani. V poslanski skupini Socialnih demokratov ocenjujemo, da je
               predlog zakona o davku na dediščine in darila treba pojasniti prek mnogih vprašanj,
               ki se nam ob tem zakonu postavljajo. Vemo, da gre za zakon, ki nadomešča določbe, ki
               so doslej bile v zakonu o davkih občanov, vendar po našem mnenju nadomešča mnogo
               temeljiteje in na drug način, kot so bile rešitve danes, v obrazložitvah zakona pa to
               posebej jasno ni napisano. Zato bi prosil, če bodo lahko tudi predstavniki vlade
               kakšna pojasnila s tem v zvezi dali.</p>
               <p>Najprej naj rečem, da vlada pravi, da gre predvsem za nadomestilo in da v glavnem
               ohranja vse predlagane rešitve. Finančne posledice pa ocenjuje na nekoliko višji
               znesek zbranih davkov za cca 163 milijonov, pri čemer se stopnje povišujejo predvsem
               v četrti skupini oziroma tam, kjer so izven dednih redov. Priznam pa, da nisem
               preračunaval vsako dosedanjo osnovo na evre, vendar bi upal trditi, da so osnove tudi
               nekoliko višje in da na tej točki pride do nekaterih sprememb. Predvsem za vse druge
               osebe, ki so doslej imele stopnjo od 11 do 30%, se te stopnje povečujejo od 12 na
               39%.</p>
               <p>Drugo, kar je po mojem bistveno novega, je, da postajajo davčni zavezanci tudi osebe
               zasebnega prava in da bi bilo najbrž prav mnogo temeljiteje, kot je to doslej tudi v
               zvezi z oprostitvami, pojasniti, kaj vse so osebe zasebnega prava, da bi bilo jasno,
               kdo bo dejansko oproščen plačila davka, kdo je pa davčni zavezanec. Jaz tudi menim,
               da je v zvezi z določili 10. člena, ki na novo uvaja nekatere oprostitve za pravne
               osebe zasebnega prava, treba pojasniti, ali med te pravne osebe zasebnega prava
               štejejo tudi recimo sedaj obstoječe šole, zdravstvene organizacije, domovi za
               ostarele občane ali ne. Če štejejo, je to ena rešitev, če ne štejejo, pa res
               popolnoma drugačna. Namreč, tu se na novo uveljavlja vrsta oprostitev, lahko bi rekli
               tudi za to, da se bodo med te oprostitve vključile verske skupnosti. In če bi verska
               skupnost za upravljanje svoje dejavnosti bila oproščena plačila davka, recimo zavod
               za starejše občane pa ne, potem jaz mislim, da je ta zakon nesprejemljiv in takšnega
               ne bi smeli podpreti in sprejeti. Zato prosim res, da se pojasnila kaj to pomeni,
               dajo nesporno jasno, da ne bo o tem nobenega dvoma. In kar zadeva oprostitev, še to.
               Cel zakon oziroma vsa zakonodaja, ki jo oblikujemo, govori o tem, da je treba
               oprostitve ukiniti, ker se s tem poenostavlja sistem, tu jih na eni strani bistveno
               povečujemo pri tem, ko navajamo, kaj vse in katere osebe zasebnega prava bi bilo
               mogoče oprostite, pa smo zopet, jaz sem to že včeraj opozoril, nekonsistentni
               vis-a-vis davka na dohodnino in vis-a-vis davka na dohodek pravnih oseb, kjer so
               različne kategorije vključene; in tukaj niso vključene vse. Posebej, kar zadeva
               oprostitev, pa mi manjka, da je vlada ukinila iz sistemov oprostitve tistega, ki dobi
               stanovanje, s katerim še ne razpolaga, ne glede na to, v kakšnem dednem redu je.
               Skratka, en socialni kriterij, ki je bil doslej koristen in bi ga kazalo tudi v
               bodoče ohraniti. Prosil bi, da se dovolj pojasni tudi četrti odstavek 10. člena, ki
               govori o podedovanju kulturnega spomenika, ker je popolnoma nejasno, kako in s kakšno
               pogodbo se bo to urejalo. Hvala.</p>
            </sp>
            <sp xml:id="SDZ4-Izredna-21-2006-10-04.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji, gospod Bajc, v imenu SLS.</p>
            </sp>
            <sp xml:id="SDZ4-Izredna-21-2006-10-04.sp142">

               <speaker>JOSIP BAJC:</speaker>

               <p>Hvala lepa. Še enkrat lep pozdrav vsem skupaj. Zakon o davku na dediščino in darila
               je nov zakon, saj je to področje urejal zakon o davku občanov. Ta določa zavezance za
               plačilo davka, kdaj je davek potrebno plačati, izjemna odplačila davkov in seveda
               tudi davčne stopnje za posamezne vrste zavezancev. Postopek za odločitev v primeru
               dedovanja ali daril pa je določen v zakonu o davčnem postopku. Predlog zakona o davku
               na dediščine in darila zadevno področje ureja sistemsko in celovito in vsebuje tako
               materialno-pravne kot postopkovne določbe. Poleg obdavčitve fizičnih oseb upošteva
               tudi pravne osebe, ki v trenutno veljavni zakonodaji niso upoštevane. Zakon podobno
               kot prej obravnavani zakon o davku na promet nepremičnin odpravlja nekatere
               nejasnosti in pomanjkljivosti veljavne ureditve. Tako zajema vse oblike pravnih
               razmerij, ki imajo naravno dedovanje ali gredo po naravi za darilo, veljavni zakon pa
               jih kot takšne ne opredeljuje. Seveda pa zakon ne posega na tista področja oziroma
               tisto premoženje, ki je obdavčeno bodisi po zakonu o dohodnini bodisi zakonu o davku
               od dohodkov pravnih oseb. Predlog zakona ohranja sedaj veljavne davčne stopnje in s
               tega vidika ne prinaša kakšnih posebnih novosti. Spreminja oziroma povečujejo se le
               davčne stopnje za obdarjence in dediče, ki niso sorodniki darovalca oziroma
               zapustnika. Postopkovne določbe v predlogu zakona so pregledne in jasno določajo tudi
               posledice neplačila davka. S tem se zagotavlja, da bo izvajanje zakona učinkovito, s
               čemer se dosega tudi temeljni zakonski namen. Davek na dediče in darila ostaja davek,
               ki gre v proračun občin. Glede na višjo ureditev zavezancev, ki z darovalcem ali
               zapustnikom niso v sorodu, predlagatelj zakona ocenjuje povečanje prihodkov občinskih
               proračunov za dobrih 150 milijonov tolarjev. Ob upoštevanju števila občin v Sloveniji
               pa gre v povprečju za ...<stage xml:id="SDZ4-Izredna-21-2006-10-04.stage14">/Nerazumljivo./</stage>... povečanje prihodka občin. Po mnenju
               poslanske Slovenske ljudske stranke je predlagani zakon primeren za nadaljnjo
               obravnavo in ga bomo tudi podprli. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In opravičilo gospodu Jancu, ker sem ga poistovetil z gospodom Bajcem.
               Hvala lepa za dobrohotnost.</p>
               <p>Sledi pa splošna razprava poslank in poslancev, in kot vidim, ima besedo kolega
               Zagorac.</p>
            </sp>
            <sp xml:id="SDZ4-Izredna-21-2006-10-04.sp144">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni! Moram reči "hvala komurkoli", da
               ne bom uporabljal ustaljene fraze "komu hvala", da za torkom pride vedno sreda in da
               se nek manjko, ki se je še včeraj razglaševal, da ga ne bo, danes kaže skozi te druge
               zakone, nekateri smo opozarjali, predvsem iz strani opozicijskih strank. Vsi zakoni,
               ki jih obravnavano na tej izredni seji, naj bi bili plod dela nekega partnerstva, ki
               naj bi temeljil na konsenzu, ampak o konsenzu in partnerstvu, toliko znate sami
               razbrati, da gre za bolj jalove poskuse konsenza. Zakaj tega zakona ne bom podprl.
               Predvsem me bode v oči drugi odstavek 3. člena in drugi odstavek 9. člena, da pa ne
               bom prekoračil časa, bom vseeno počakal na delitev časa za malo širšo razpravo.
               Hvala.</p>
            </sp>
            <sp xml:id="SDZ4-Izredna-21-2006-10-04.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima še kolegica Žgajner Tavš. Nekaj sekund je še ostalo.</p>
            </sp>
            <sp xml:id="SDZ4-Izredna-21-2006-10-04.sp146">

               <speaker>BARBARA ŽGAJNER TAVŠ:</speaker>

               <p>Hvala lepa. No, jaz sicer nisem niti računala na teh nekaj sekund, ampak kljub vsemu
               dovolite sebi v bran, ker sem bila ob izvajanju stališča poslanske skupine
               okarakterizirana kot izvajalka sovražnega govora. Če so dejstva o finančnih
               sredstvih, finančnem premoženju rimskokatoliške cerkve sovražen govor, potem je res
               katastrofa, v kakšni državi živimo.</p>
            </sp>
            <sp xml:id="SDZ4-Izredna-21-2006-10-04.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še predstavnik vlade.</p>
            </sp>
            <sp xml:id="SDZ4-Izredna-21-2006-10-04.sp148">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in poslanci! Jaz bi rad
               pojasnil nekatere zadeve v zvezi s predlogi, stališči in mnenji, ki so bili ob tej
               razpravi dejansko tukaj tudi dani. In sicer, najprej bi rad citiral določbo, ki se
               nanaša na oprostitve. Tukaj je bilo večkrat rečeno, da so verske ustanove oproščene
               in tako naprej, in to določbo je treba zelo točno prebrati. Davka je oproščeno darilo
               ali dediščina, ki jo prejme pravna, oseba zasebnega prava ustanovljena na podlagi
               zakona za upravljanje: verske, človekoljubne, dobrodelne, zdravstvene,
               socialnovarstvene, izobraževalne, raziskovalne ali kulturne dejavnosti. To pomeni, da
               tukaj ni namen predlagatelja zakona, da bi izključno samo eno izmed teh organizacij
               tukaj navajal za oprostitev, gre za širok spekter organizacij, ki se ukvarjajo z
               različnimi dejavnostmi. In potem tukaj nadaljuje, daje še en pogoj, se pravi gre za
               oprostitev, če gre za darilo oziroma dediščino, ki je namenjena opravljanju takšne
               dejavnosti pravne osebe. Se pravi, če gre za upravljanje, darilo, ki je namenjeno
               verski dejavnosti, človekoljubni, dobrodelni, zdravstveni, socialnovarstveni,
               izobraževalni, raziskovalni ali kulturni dejavnosti. Se pravi, ne gre za katerokoli
               darilo, ampak izključno, če je to darilo, ta dediščina namenjena tovrstni dejavnosti.
               Iz tega zornega kota dejansko ta zakon tukaj določa pogoj, za katere dejavnosti. Če
               gre tukaj za neko drugo dejavnost, recimo da gre tukaj za neko pridobitno dejavnost,
               potem seveda tudi v tem pogledu ne gre za oprostitev.</p>
               <p>Glede oprostitev, ki se nanašajo na neke druge organizacije. Jaz sem uvodoma povedal,
               da vsako darilo v višini 5 tisoč evrov je oproščeno, kar seveda z drugimi besedami
               pomeni, če govorimo sedaj o računalnikih itd., če ni to eden zelo moderen in sodoben
               računalnik, potem vsekakor gre tukaj za oprostitev pod pogojem, da ima vrednost manj
               kot 5 tisoč evrov.</p>
               <p>Glede jasnosti oziroma nejasnosti, kdo je oseba zasebnega prava oziroma kdo je davčni
               zavezanec. Tukaj 3. člen določa, kdo so te osebe. Če gre za osebo iz drugega odstavka
               3. člena, to so društva, fundacije, skladi, ustanovil, zasebni zavodi in gospodarska
               združenja, potem se na njih nanašajo tudi oprostitve v 9. in seveda tudi v 10. členu.
               Če pa gre za osebo javnega prava, kar je bilo vprašanje, ne zasebnega, ampak javnega,
               potem ne zapade pod ta zakon, potem enostavno ni davčni zavezanec v okviru tega
               zakona. In če ni v okviru tega zakona, potem ne bo plačal od darila na primer davka
               po tem zakonu, kar pomeni, če sedaj govorimo o javnih šolah itd., javne šole niso
               obdavčene po tem zakonu, ker niso davčni zavezanci. Če z drugimi besedami to povem,
               enostavno so potem te osebe zunaj okvira, zunaj pravnega okvira tega zakona, se pravi
               javni zavodi oziroma tisti, ki niso točno navedeni v drugem odstavku 3. člena, tako
               da to je na ta način dejansko tukaj urejeno. In zaradi tega šole, zdravstvene
               organizacije, domovi za ostarele, ki so javni zavodi in ne zasebni, ne bodo zapadli
               pod določbe tega zakona in dejansko se tukaj ne bo nič zgodilo. Če pa so zasebni,
               bodo oproščeni v skladu z 9. oziroma 10. členom tega zakona. Tu je pač to
               pojasnilo.</p>
               <p>Mi bomo seveda te predloge, stališča in mnenja proučili, vlada oziroma ministrstvo za
               finance bo to naredilo in potem dalo tudi izhodišče. Hvala.</p>
            </sp>
            <sp xml:id="SDZ4-Izredna-21-2006-10-04.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vsi prijavljeni razpravljavci, ki so želeli imeti besedo, so jo tudi
               dobili. Časa je ostalo še kar nekaj. Sedaj rutino že poznate. Ne bom posebej omenjal,
               kako to poteka. Skratka, lahko se prijavite s pritiskom na tipko ali pa z dvigom rok,
               če gre za predstavnika vlade. Prijava poteka. Hvala lepa. Torej, vključno s
               predstavnikom vlade imamo 7 razpravljavcev. Vsakemu dajemo na razpolago 5 minut.
               Gospa Žgajner Tavš se odpoveduje. Gospod Zagorac, prosim.</p>
            </sp>
            <sp xml:id="SDZ4-Izredna-21-2006-10-04.sp150">

               <speaker>BOŠTJAN ZAGORAC:</speaker>

               <p>Hvala še enkrat za besedo, predsedujoči. Bom nadaljeval tam, kjer sem prej končal
               zaradi pomanjkanja časa. Res je, spoštovani predstavniki vlade, treba je natančno
               prebrati odstavek 9. člena, govori o davčnih oprostitvah. Ne bom ga citiral, ker ste
               ga vi dovolj natančno brali. Ampak na podlagi zakona za opravljanje verske dejavnosti
               - veste, po sedanji praksi, ki jo imamo v tej državi predvsem zadnji dve leti in
               predvsem na podlagi prakse, ki jo imam sam, ko prihajam iz Maribora, kjer vemo, da se
               je v zadnjih dveh letih cerkev obogatila z marsičem, kar bi ji naj pripadalo ali pa
               tudi ne - se pod versko smatra vse. Odkar so dobili nazaj vinograd, so vinogradniki,
               ko so dobili športno igrišče, so športniki, ko so dobili nazaj, pokrajinski arhiv, ki
               ga še terjajo, so postali zgodovinarji. Ni je dejavnosti, ki je cerkev ne opravlja.
               Me prav zanima, človekoljubne organizacije, ali so vinogradniki mogoče, ali so lahko
               mogoče športniki? V ta namen se daje cerkvi ta ekskluziva in res je, če to natančno
               bereš in pravilno razumeš, se cerkvi daje po tem zakonu ta ekskluziva. Vi ne
               obdavčujete po prvem kolenu ali pa v prvi vrsti dedičev. Opravičujete pa, če nekdo
               deduje oziroma če nekdo zapusti vse svoje premoženje cerkvi. Takrat pa cerkev ni
               potrebno plačati davka, ker gre to v smisel dejavnosti te pravne osebe. V smislu
               dejavnosti te pravne osebe in sami veste, da je to lahko tako. Pravim, povečujete
               davke za tiste, ki niso v sorodstvenem razmerju s tistim, ki daruje. Ampak pravim,
               zopet pri cerkvi delate to izjemo. Če jaz darujem cerkvi, ne bom opravičen, ker to
               darujem v sklop njene dejavnosti in tako bo tudi prikazano. Jaz verjamem, da je treba
               nekaj iz vaše strani narediti, glede na to, da ste na oblasti in ste to cel čas
               obljubljali tej instituciji. Ampak se bojim, da glede na to, kako to delamo
               sistematično iz zakona v zakon, nekaj oproščamo, nekaj dajemo, vedno znova nekaj
               ponujamo tej instituciji, da bomo mogoče pred koncem leta 2008 deležni spremembe
               ustave in bo poleg predstavnikov manjšine sedel v tem parlamentu še poslanec cerkve.
               Se opravičujem, gospod Kokalj, da mi tako lepo kimate, ampak vidim, da jih ima cerkev
               že dovolj.</p>
               <p>Kar se pa tiče tistega sovražnega govora, o katerem je bilo toliko povedanega v
               predstavitvi stališča poslanske skupine Slovenske nacionalne stranke, vam moram
               povedati, to ni sovražni govor. Spoštovane kolegice in kolegi, to so dejstva.
               Rimskokatoliška cerkev ima za več kot 100 milijard tolarjev premoženja. Ne bom
               našteval Zvon Ena Holding, Zvon Ena je potem prevzel Belinko, Cinkarno, Helios in še
               kam, ni je pore v tej Sloveniji v zadnjih dveh letih, kjer pa RKC nekaj ne bi imela
               oziroma kjer ne bi sodelovala. In še mogoče samo za zaključek, včeraj sem bil
               počaščen, ko mi je nekdo dejal, "ti si pa še tako mlad, da lahko nekaj postaneš in
               boš zaradi tega bogat". Kar se tiče bogastva, verjemite, da cerkvenega ne rabim,
               svojega vam ne dam in tako kot jaz ne spadam v cerkev, tudi marsikdo drugi ne spada
               kam drugam. Hvala.</p>
            </sp>
            <sp xml:id="SDZ4-Izredna-21-2006-10-04.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Samo toliko bi opozoril, da je sovražni govor tudi tisto, kar je
               subjektivno tako doživeto. In moja naloga je, da zaščitim integriteto poslank in
               poslancev na levi in desni. Zato bi prosil, da res razpravljamo bolj o tej temi, ker
               nimamo na dnevnem redu zakona o verski skupnosti ali čem podobnem. To sem bil dolžan
               povedati. Na vrsti je gospod poslanec Moge. Prosim.</p>
            </sp>
            <sp xml:id="SDZ4-Izredna-21-2006-10-04.sp152">

               <speaker>RUDOLF MOGE:</speaker>

               <p>Hvala lepa za besedo, predsedujoči. Spoštovane kolegice in kolegi! Ko smo pri
               predzadnjem zakonu iz tega paketa, je treba povedati, kje je bilo izhodišče. Kot vsi
               veste, je bilo v templju davčne reforme na oltar postavljeno to, da se bomo borili za
               razbremenitev gospodarstva. Ali smo s tem zakonom, ki ga danes obravnavamo, in
               zakoni, ki smo jih prej obravnavali, to res dosegli? Spoštovane kolegice in kolegi,
               mnenje "vox populi" in strokovnjakov je, da temu cilju ta vladna reforma davčne
               zakonodaje sploh ni sledila. Če bi sam sedel na tem mestu, kjer sedi gospod minister
               pa državni sekretar, potem bi seveda potegnil takšno potezo, da bi se kot hudič križu
               izognil dohodnini in bi ukinil davek na izplačane plače, razbremenil gospodarstvo in
               bi nekako živeli. <stage xml:id="SDZ4-Izredna-21-2006-10-04.stage15">/Oglašanje v dvorani./</stage> Ali zopet hočete kot včeraj polemizirati z
               mano, ali ste toliko v Novi Sloveniji tolerantni, da lahko človek pove, kaj misli?
               Lahko? No, hvala lepa. Zato ne morem razumeti ob vsej tej politizaciji primera, ko je
               premier gospod Janez Janša včeraj rekel, "če bi šli po poti uravnilovke, kar predlaga
               LDS", kar je čista izmišljotina, "bi se kmalu znašli tam, kjer je danes Kuba." LDS,
               ki je vodila vlade, v katerih je bila Slovenija na vrhu, ki je vodila vlado, da smo
               prišli v EU, da smo prišli v Nato, in ob vsej tej politiki, ki se zdaj nekako
               nadgrajuje in gre naprej, govoriti, da imamo politiko, da bi Slovenijo pripeljala na
               nivo Kube, je ravno taka zloraba, kot če bi jaz danes za tem mikrofonom rekel, da
               gospod Janez Janša pa njegova SDS vodita tako politiko glede socialnega
               razslojevanja, da Slovenijo peljejo v Argentino. <stage xml:id="SDZ4-Izredna-21-2006-10-04.stage16">/Oglašanje v dvorani./</stage></p>
            </sp>
            <sp xml:id="SDZ4-Izredna-21-2006-10-04.sp153">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo!</p>
            </sp>
            <sp xml:id="SDZ4-Izredna-21-2006-10-04.sp154">

               <speaker>RUDOLF MOGE:</speaker>

               <p>Ali hočete tudi vi z mano, gospod župan in poslanec...</p>
            </sp>
            <sp xml:id="SDZ4-Izredna-21-2006-10-04.sp155">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo, gospod Moge ima besedo.</p>
            </sp>
            <sp xml:id="SDZ4-Izredna-21-2006-10-04.sp156">

               <speaker>RUDOLF MOGE:</speaker>

               <p>Ja, to so ljudje. Jaz se samo odzivam na to ob tej zakonodaji, ki jo sprejemamo, da
               bi razbremenili gospodarstvo, kako se ljudje in najvišji organi - gospod Janez Janša
               ni kdorsibodi, je drugi človek po hierarhiji v tej državi, in da govori takšne
               nesmisle, pri čemer sem navedel kot primer, kakršne bi jaz lahko govoril, se mi zdi
               nedozorelo in nezdravo za to demokracijo, da bi probleme, ki nas kako tarejo,
               reševali na tak način.</p>
               <p>Mislim, da tudi ta zakon, ki ga danes obravnavamo, sicer ima neke efekte, da bomo
               sicer dali ljudem poleg korenčka tudi nekaj palice, da se nam bodo dobro plače
               povečale, kar je za vse v redu, da se bodo drugim nekoliko manj plače povečale, da
               bodo imeli te olajšave, drugi bodo imeli one olajšave, ampak to, kar pravi latinski
               izrek "quit quit agis, prudente agas et sespice Linem," karkoli delaš, delaj pametno
               in misli na konec. Jaz še vedno ob vsem tem, ko tukaj danes poslušam te razprave, ne
               mislim na to, da je ta paket sicer brez vrednosti. Ogromno dela je bilo v njega
               vloženega, ampak se ne zdi, da tistih glavnih ciljev, ki jih je zmagovita stranka in
               z njo vred koalicija ponujala Sloveniji, da teh ciljev pa zdaleč ne dosega, ampak da
               smo lepo tako pod preprogo pometli določene stvari in lepo z roko v roki "nikome
               ništa", mogoče vsakemu malo plačo povečati, šli naprej. In v tem oziru se mi zdi
               kakorkoli bomo tudi ta zakon, verjetno ga boste koalicija podprli, da bo šlo naprej,
               da v tem oziru takšna reforma ne pelje do tistih ciljev, ki ste nam jih obljubljali
               oziroma ki so bili na vsakodnevnem jedilniku vladajoče koalicije malo manj kot pred
               dvema letoma.</p>
            </sp>
            <sp xml:id="SDZ4-Izredna-21-2006-10-04.sp157">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Potrč.</p>
            </sp>
            <sp xml:id="SDZ4-Izredna-21-2006-10-04.sp158">

               <speaker>MIRAN POTRČ:</speaker>

               <p>Najprej hvala za nekaj pojasnil. Bi pa prosil, če je mogoče dati še naslednja, ki
               niso bila dana. Prvo. Ali se predlagatelju zdi, da je v 9. členu opredeljen namen res
               dovolj jasen ali ne? Namreč piše, da gre za darilo oziroma dediščino, ki je namenjena
               opravljanju take dejavnosti pravne osebe. Recimo, da gre za dobrodelno ali
               zdravstveno, socialnovarstveno dejavnost, kaj je darilo, ki je namenjeno za
               opravljanje te dejavnosti. Denar verjetno vedno. Kaj pa še? Nepremičnina morda tudi,
               ker se da prodati, pa v prenesenem smislu potem pomeni ta namen. Bojim se, da je ta
               določba zelo nejasna, in če se jo da pojasniti, bom zelo hvaležen. Jaz sem razumel in
               me veseli vaša trditev, da pravne osebe javnega prava iz zdravstvene, dobrodelne in
               podobne ne pridejo v poštev po tem zakonu. Upam, da prav razumem, da tudi po nobenem
               drugem, kar zadeva dediščine in darila. In da ni kakšne druge rešitve, po kateri bi
               pa te bile obdavčene.</p>
               <p>Tretje. Če govorimo o drugem odstavku 9. člena, me zanima, ali je zavestno izpuščeno
               ali pomotoma. Zakaj pa niso oproščene osebe zasebnega prava iz področja športa,
               ekologije pa morda še česa, kar je vključeno v druge predpise, ki te stvari
               oprostitve urejajo. Morda sem tudi jaz kakšno spregledal. Samo predlagam primerjavo
               med temi tremi določbami zakonov o dohodnini, od dohodka pravnih oseb in dediščin in
               daril, ki zajema tovrstno - tukaj oproščanje, tam pa možnost donacij oziroma namenske
               opredelitve dela dohodnine. Mislim, da me predlagatelji razumejo v celoti.</p>
               <p>Potem bi vprašal, kaj je razlog, da je iz tega zadnjega besedila zakona izpadel
               primer oprostitve, ki sem ga prej omenil, pa mi predlagatelji niso odgovorili.
               Namreč, če se podeduje stanovanje in je ta živel z njim s skupnem gospodinjstvu in ne
               poseduje stanovanja. To je bil namen, ki je bil določen v sedaj veljavnem zakonu o
               davkih občanov, in je bil v enem od osnutkov, ki jih je imela pripravljene vlada za
               zakon o davku na dediščine in darila. Mislim, da je razumljiv ali razumen in ne vem
               razlogov, zakaj je bil izključen.</p>
               <p>In petič. Glede preciznosti rešitev, bojim se, da sporazum, ki naj bi bil sklenjen za
               darovanje kulturnega spomenika, je tudi nejasno napisan, ker pravi, da je kulturni
               spomenik vsaj deloma dostopen za javnost, ali da je namenjen izvajanju kulturnih
               dejavnosti, pri čemer sklene dedič ali obdarjenec z ministrstvom, pristojnim za
               kulturo, sporazum z neomejenim trajanjem. Jaz bi prosil, da se tudi to pojasni, ker
               to bi lahko, pomenilo tudi, da se nekomu da premoženje pomembne vrednosti in ta
               obljubi, da bo enkrat na leto naredil dan odprtih vrat in bo dovolil, da se pride in
               morda celo proti plačilu ogleda notranjost tega kulturnega spomenika. Hvala.</p>
            </sp>
            <sp xml:id="SDZ4-Izredna-21-2006-10-04.sp159">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Peče.</p>
            </sp>
            <sp xml:id="SDZ4-Izredna-21-2006-10-04.sp160">

               <speaker>SAŠO PEČE:</speaker>

               <p>Spoštovani prisotni! Rad bi odgovor državnega sekretarja kot predstavnika vlade.
               Verjamem, da odgovor ne bo prezahteven in da gre zgolj za moje nerazumevanje.</p>
               <p>Prvič, drži, da bo oproščen davčne oprostitve nekdo, ki je dobil iz naslova dediščine
               starega očeta ali mame? Vaš zakon pravi, da bo moral plačati davek državi. Torej,
               govorim o odnosu oseba-stari oče, stara mama.</p>
               <p>Drugič, govorim o odnosu gasilskega društva. Bo gasilsko društvo na podlagi 9. člena
               davčne oprostitve podvrženo davčnemu bremenu?</p>
               <p>Tretjič, kjer bi rad vaš odgovor, če prav berem 9. člen in zdi se mi, da ga berem
               prav, je dediščina ali darilo, ki je namenjeno subjektu, ki opravlja versko
               dejavnost, oproščeno oziroma ima davčno oprostitev?</p>
               <p>Skratka, rad bi vas vprašal o razmerah, koliko je vreden državljan, državljanka do
               države in koliko je vredna določena verska skupnost do države. Ali sledi iz vašega
               predloga zakona, da dediščina, ki prihaja od starega očeta, stare matere, ni važno,
               na potomca, bo podvržena davku iz 9. člena;identična dediščina, ki je namenjena
               verski skupnosti, pa ne. Dovolite, da ob tem kratko pojasnim oziroma se dotaknem tudi
               stališča, ki ga je pred mano pojasnil kolega Rudolf Moge. Rečeno je bilo, da naj bi
               bile vladne reforme uperjene oziroma naj bi bile promovirane pod taktirko, da bodo
               pripomogle h gospodarskemu razvoju naše države. Ob tem se s kolegom Mogetom ne morem
               strinjati. Dejstvo je, da je ena izmed verskih skupnosti postala po informacijah, ki
               so splošnega javnega značaja, celo najmočnejši gospodarski subjekt, da ne govorimo o
               premoženju te verske skupnosti, ki naj bi presegalo 100 milijard slovenskih tolarjev.
               Dejstvo je, da se ta ista verska skupnost - in nočem, da bi me označili kot govornika
               s sovražnim govorom - imenuje Rimskokatoliška cerkev. In dejstvo je, kolega Pavliha,
               da ta zakon govori o verskih skupnostih, zato moj nasvet vam, ki vodite sejo, vedite,
               o katerem zakonu vodite razpravo. Iz tega naslova bi rad opozoril, da je
               rimskokatoliška cerkev eden izmed tistih gospodarskih subjektov, ki ne samo na
               primarnem in sekundarnem finančnem trgu, temveč tudi na trgu telekomunikacij, T2 ter
               na vseh ostalih trgih zelo močno kroji gospodarsko politiko naše države. Iz tega
               naslova se mi zdi zelo nekorektno, da vlada Republike Slovenije postavlja pravice iz
               naslova 9. člena, torej davčne oprostitve, za nek subjekt v družbi in na trgu - ne
               smemo pozabiti, da je tudi na trgu močno prisoten - v obliki olajšav, izogibanja
               davčnim obveznostim, medtem ko državljanke in državljane, ki nimajo takega
               premoženja, kar je seveda logično, obremenjujete na vsakem koraku. Iz tega naslova se
               na vsak način pridružujem stališču poslanske skupine Slovenske nacionalne stranke.
               Želimo si, da bi skozi davčno politiko Republike Slovenije dosegli neke sinergijske
               učinke. Ampak dejstvo je, da tako s tem zakonom kot zakonom, ki je bil v obravnavi
               maloprej, tega ne boste dosegli. Dejstvo je, da pristopate izključno k neke vrste
               negativni, selektivni davčni politiki, kjer en in isti gospodarski subjekt tako v
               obliki zakona o dohodnini, nenazadnje vseh petih zakonov iz naslova davčne reforme
               nagrajujete oziroma ga davčno razbremenjujete, medtem ko vse ostale davčno
               obremenjujete. In v okviru poslanske skupine Slovenske nacionalne stranke ocenjujemo,
               da to ni prav. Jaz verjamem, da ste si v okviru vlade Republike Slovenije pogledali
               tisti normativni del ustave Republike Slovenije, ne verjamem pa, da razumete, kaj
               pomeni ločenost države in cerkve. To na noben način ne pomeni, da mora država na vsak
               način, tako na monetarni kot na fiskalni politiki, podpirati eno izmed verskih
               skupnosti ali pa vse. Ločenost pomeni ločenost. In kot verjetno veste, je bil včeraj
               ob obravnavi zakona dohodnini dodeljen nov, po štetju 7. člen financiranja ene izmed
               verskih skupnosti; ta, ki ga zdaj obravnavamo, je šesti vir. Hvala.</p>
            </sp>
            <sp xml:id="SDZ4-Izredna-21-2006-10-04.sp161">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, tudi za nepotreben poslovniški napotek. Besedo dajem še gospodu Guliču.
               Prosim.</p>
            </sp>
            <sp xml:id="SDZ4-Izredna-21-2006-10-04.sp162">

               <speaker>ALEŠ GULIČ:</speaker>

               <p>Cenjene kolegice in kolegi, predstavniki ministrstva. Govorimo o enem pomembnih
               zakonov, ki se nekje dotika čisto vseh državljanov Republike Slovenije in seveda še
               nekaterih drugih subjektov. Jaz moram povedati predvsem to, da je bil napisan zelo
               "prefrigano", tako kot vsi zakoni, ki na nek način dajejo privilegij verskim
               skupnostim. Ta se začenja zelo lepo, z oceno stanja, z razlogi za sprejem zakona,
               kjer je napisano, da je obdavčevanje dediščin in daril v Republiki Sloveniji urejeno
               zdaj z zakonom o davkih občanov. Potem, da so nekatere zadeve po določene v zakonu o
               davčnem postopku in da ta novi predlog pravzaprav ne prinaša kaj posebno novega,
               ampak da pravzaprav utrjuje in uveljavlja vse tisto, kar je že bilo in tako dalje.
               Tudi v uvodnem delu - o tem, da bi bile verske skupnosti izločene iz tega davčnega
               bremena, ni nič napisano, ampak je zadeva tako lepo zapakirana, ohranja se oprostitev
               za prvi dedni red, za premoženje, namenjeno verskim, humanitarnim, zdravstvenim in
               kulturnim namenom, pa za dosmrtni užitek nepremičnin. Se pravi, kar veliko logoreje,
               veliko balasta, ki naj bi zameglil to zadevo, ki je potem zapisna v 9. členu. Bodimo
               si na jasnem, da nobena od teh, pravzaprav nihče od teh, ki naj bi bil oproščen
               darila ali dediščine, ni potrebno, da je oproščen, razen dedič ali dedinja prvega
               dednega reda. Vsi drugi bi lahko seveda plačali davek na dediščino ali darilo. Če ne
               drugače, poglejmo si, koliko je obrnjenega dedovanja, ko starši dedujejo za otroci in
               seveda ti bodo plačali, ker niso v prvem dednem redu, in še kakšne situacije bi lahko
               našli, ko so državljani v diskriminiranem položaju, nekatere druge skupnosti pa
               seveda v izrazito privilegiranem. Zaradi tega v Liberalni demokraciji in v poslanski
               skupini Liberalne demokracije tega zakona ne bomo podprli. Ne samo zaradi njegove
               vsebine, pač pa tudi zaradi tega perfidnega načina podtikanja kukavičjih jajc v sicer
               dobre predloge. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp163">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še predstavnik vlade, verjetno državni sekretar.</p>
            </sp>
            <sp xml:id="SDZ4-Izredna-21-2006-10-04.sp164">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in poslanci! Jaz bi tukaj
               seveda odgovoril na nekatere trditve in nekatera vprašanja. Kot prvo bi seveda rad
               povedal, da ni namen vlade, da s tem zakonom izpostavlja katerokoli institucijo.
               Dejansko govori o dejavnostih in te dejavnosti so ločene. Tudi verske dejavnosti so v
               skladu s predpisi ločene od ostalih dejavnosti, tako da iz tega zornega kota ne bi
               smelo biti nobenih vprašanj v tej povezavi, da se ne bi vedelo, kaj dejansko verska
               dejavnost tukaj je. To predpisujejo drugi predpisi na tej podlagi.</p>
               <p>Naslednje vprašanje, ki se izpostavlja, je, govorimo o dejavnostih in o institucijah
               v tem zakonu. Vprašanje, ki se nanaša na oprostitve, in v povezavi z donacijo, ki je
               opredeljena v zakonu o dohodnini, ter v povezavi z zakonom o davku od dohodkov
               pravnih oseb govorimo o donacijah. Tukaj gre za izenačitev samostojnih podjetnikov in
               pravnih oseb, vsekakor. To se pravi, če govorimo o donacijah, potem so donacije
               izenačene tiste, ki jih lahko dajejo samostojni podjetniki po zakonu o dohodnini, to
               je 66. člen, in po zakonu o davku od dohodkov pravnih oseb, medtem ko za fizične
               osebe ni bil namen, da se tukaj osebe, ki prejemajo te donacije, dejansko izenačijo.
               Tukaj je šlo predvsem zaradi tega, ker je tudi izhodišče ali pa namen na neki način
               podjetnikov, tukaj štejem pravne osebe in samostojne podjetnike; namen, za katero
               dejavnost, za kaj bi dali določeno donacijo, je običajno različen, zaradi tega so
               tudi različne inštitucije oziroma dejavnosti, katerim se lahko dajejo te
               donacije.</p>
               <p>Naslednje vprašanje se nanaša na kulturno dejavnost. Tukaj gre za opredelitev
               kulturne dejavnosti v skladu s predpisi na kulturnem področju in tukaj gre predvsem
               za vzpodbujanje tovrstne dejavnosti, predvsem pa ne obdavčitev, skratka da bi tudi
               kulturna dediščina v Sloveniji bolje zaživela. To je bil izključen namen te določbe,
               oprostitve v četrtem odstavku 10. člena.</p>
               <p>V povezavi s celoto bi rad povedal, da po podatkih davčne uprave je približno 80%
               vseh dedovanj v prvem dednem redu oziroma se nanaša na prvi dedni red, tako da tukaj
               dejansko govorimo o 20% vseh dedovanj, tako predvsem med fizičnimi osebami, če tukaj
               govorimo.</p>
               <p>Glede splošnega bi samo rad še povedal naslednje, ker je bilo to tudi opredeljeno.
               Teh 7 zakonov, je vsekakor različnih in se nanašajo na različne davčne zavezance. Ker
               so nekateri zakoni, nekatere obdavčitve že zelo stare, na primer zakon o davku na
               dediščine in darila je iz zakona, ki se je prvič sprejel v 80-ih letih, je dejansko
               postal že neoperativen, predvsem pa neživljenjski - in iz tega zornega kota, ker so
               se različni procesi v tem času dogodili, je treba te zakone tudi popraviti. Tukaj se
               pa nikakor ne morem strinjati, da gre v tem primeru za dodatne obdavčitve oziroma gre
               za obstoječe obdavčitve, s katerimi se popravljajo določena nesorazmerja, ki so sedaj
               obstajala zaradi različnih razlogov, ki so obstajali pred davnimi leti. Hvala
               lepa.</p>
            </sp>
            <sp xml:id="SDZ4-Izredna-21-2006-10-04.sp165">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj pol ure po prekinjeni 8. točki dnevnega reda. S tem prekinjam to
               točko dnevnega reda.</p>
               <p>In že smo zapluli k <title xml:id="SDZ4-Izredna-21-2006-10-04.title6">7. TOČKI DNEVNEGA REDA - PRVA OBRAVNAVA PREDLOGA ZAKONA O
                  DAVKU NA VODNA PLOVILA, EPA 1070-IV</title>. Za razpravo imamo eno uro in 26 minut.
               Predlog zakona je v obravnavo zboru predložila vlada Republike Slovenije in tudi v
               zvezi s tem zakonom je skupina desetih poslank in poslancev s prvopodpisanim kolegom
               Jožetom Tankom zahtevala, da državni zbor opravi splošno razpravo. Besedo dajem
               gospodu državnemu sekretarju, mag. Lavriču, za dodatno obrazložitev. Se opravičujem,
               danes nimam sreče z imeni, mag. Lavriču, pardon, Širclju, ponovno.</p>
            </sp>
            <sp xml:id="SDZ4-Izredna-21-2006-10-04.sp166">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in poslanci. Predlog zakona
               o davku na vodna plovila je del davčne reforme s področja obdavčitve premoženja,
               katere cilj je posodobitev sistema obdavčitve premoženja. Sedaj veljavna obdavčitev
               plovil ureja poglavje o davku od premoženja v okviru zakona o davkih občanov, ki je
               star že več kot 25 let. Obdavčitev je predpisana le za plovila fizičnih oseb in je
               omejena le na plovne objekte, ki so daljši od osmih metrov, pri tem pa niso
               upoštevani recimo motorji teh plovil. S predlogom zakona se obdavčitve plovil
               sistemsko ureja v samostojnem zakonu, s katerim so poleg materialnih urejene tudi
               postopkovne določbe. Krog obdavčitve se širi tako glede zavezancev kakor tudi glede
               plovil, saj je obdavčitev plovil predvidena že za plovila od petih metrov dolžine
               dalje. Predmet odločitve bodo plovila, ki so daljša od petih metrov in so vpisana v
               evidence plovil oziroma izpolnjujejo pogoje za vpis v omenjene evidence, razen plovil
               v gradnji. Poleg tega bodo predmet obdavčitve tudi vsa plovila rezidentov, ki
               izpolnjujejo tehnične pogoje za vpis v evidence, vendar so registrirana izven območja
               Slovenije. Davčni zavezanec je praviloma lastnik plovila. Krog zavezancev se s
               fizičnih oseb širi tudi na osebe, ki opravljajo registrirano dejavnost, če se plovila
               hkrati uporabljajo tako za zasebni namen kot tudi za namene opravljanja dejavnosti
               oziroma če gre za plovila, ki jih osebe, ki opravljajo registrirano dejavnost,
               nabavijo kot naložbo v kapitalu. Plovila, ki se uporabljajo za opravljanje
               registrirane dejavnosti, so torej izvzeta iz obdavčitve in niso obdavčena. Prihodki
               od davka od plovil bodo pripadali občinam, kjer ima davčni zavezanec stalno ali
               začasno prebivališče ali svoj sedež. Če pa je davčni zavezanec nerezident, prihodki
               pripadajo občini glede na sedež organa, ki je takšno plovilo vpisal v evidenco plovil
               po področnih predpisih. Davčna obveznost je predpisana kot letna dajatev. Če davčni
               zavezanec ni lastnik plovila v celotnem koledarskem letu, se davčna obveznost odmeri
               za sorazmerno krajše obdobje. Letna davčna obveznost se za posamezno plovilo izračuna
               kot seštevek splošnega dela obveznosti, ter delov obveznosti v odvisnosti od dolžine
               in pogona plovila, ki so po velikostnih razredih plovil določeni z zakonom. Davčna
               obveznost bo v delu, ki je odvisen od dolžine in pogona plovila, znižana v višini 5%
               obveznosti za vsako leto starosti plovila, vendar le do preostanka 35% zneska
               obveznosti. Davčna oprostitev velja za plovila državnih organov, policije, carinskih
               organov, Slovenske vojske, uprave za pomorstvo, za muzejska in tradicionalna plovila,
               za plovila društev za vodne športe, za plovila za izvajanje nalog zaščite in
               reševanja in podobne primere. Za izvajanje predlaganega zakona bo davčna služba
               vzpostavila in vodila davčno evidenco, potrebne podatke bo pridobivala pretežno iz
               evidenc plovil, po področnih predpisih, podatke o lastnikih bo služba dopolnila iz
               centralnega registra prebivalstva, po potrebi pa bo za izračun davčne obveznosti
               koristila pridobljene podatke neposredno s strani davčnega zavezanca. Način zajemanja
               podatkov je torej zastavljen tako, da dodatne administrativne obremenitve zavezancev
               dejansko ne bo, razen v primeru sporočanja podatkov za tista plovila, ki niso
               registrirana v Sloveniji. Davek bo davčni urad odmeril z odločbo enkrat letno. V
               primeru sprememb lastništva ali v primeru uničenja plovila v času, za katerega je bil
               davek že odmerjen, bo davčni zavezanec upravičen do vračila plačanega davka ali
               odpisa plačila odmerjenega, pa še neplačanega davka.</p>
               <p>Spoštovani, upoštevaje opisane značilnosti predloga zakona predlagam, da državni zbor
               predlog zakon podpre kot primernega za nadaljnjo obravnavo. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp167">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prvi ima besedo gospod
               Rezman v imenu DeSUS-a.</p>
            </sp>
            <sp xml:id="SDZ4-Izredna-21-2006-10-04.sp168">

               <speaker>VILI REZMAN:</speaker>

               <p>Hvala lepa. Še zadnjič v okviru tega sklopa davčne zakonodaje razpravljamo, in sicer
               to pot o davku na vodna plovila, za katerega pač poslanci naše poslanske skupine
               sodimo, da ne vpliva usodno na proračune, ne na občinske in ne na državne, pa tudi ob
               tem, na katerega pravzaprav sploh vpliva, bi bilo možno razpravljati, tako kot v
               nekaterih prej predlaganih zakonih. Zakon nima kakšne posebne druge ambicije kot to,
               da zaokroži davčni sistem in da omogoči, da se razširi davčna obremenitev za tista
               plovila, ki nekako, tako mi ocenjujemo, sodijo bolj v sfero luksuza. Obdavčuje
               progresivno in ocenjujemo, da je to tudi prav. Nekatera plovila so izvzeta, bilo je
               že naštevano in tega ne kaže ponavljati. Kaže pa morebiti reči to, ker je bilo o
               poudarjeno ponovno, davki ne pripadajo občinam, ampak se preko občin zbirajo in se
               tako rekoč napotujejo v državni proračun in se kasneje ustrezno zmanjšujejo finančne
               izravnave. Tisto, kar bi veljalo tukaj posebej omeniti, je morebiti neka zanimivost,
               da je možno primerjati dve pooblastili v vladi. Namreč, pri zakonu o davku na dodano
               vrednost je bilo veliko govora o pooblastilu vladi, ki ga vlada nima. Torej nima
               pooblastila, da bi za 15% lahko dvignila DDV. Tukaj pa imamo v 14. členu pooblastilo
               vladi, vendar gre za neko drugo pooblastilo, gre namreč za pooblastilo, da lahko za
               50% zviša ali zniža, in obakrat je bilo govora tudi o znižanju, čeprav smo se samo na
               zvišanje opirali. Govori pa predlagatelj, da se to stori takrat, kadar bi lahko to
               vplivalo na ekonomsko politiko. Pri zbranih manj kot 10 milijonih tolarjev v enem
               letu je to verjetno res minoren znesek in na noben način ne vpliva na ekonomsko
               politiko. In zaradi spremembe ekonomske politike torej tega pooblastila vlada
               verjetno ne bo rabila izkoristiti. Morebiti bodo v bodoče, tako kažejo ti zneski,
               višji, ampak tudi takrat to ne bo tako pomemben znesek, da bi lahko na ekonomsko
               politiko bodisi v občinah bodisi v državi kaj posebej vplivalo. Sicer pa mislimo, da
               je zakon dovolj dober, da ga smemo podpreti.</p>
            </sp>
            <sp xml:id="SDZ4-Izredna-21-2006-10-04.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Polonca Dobrajc v imenu poslanske skupine SDS. Prosim.
            </p>
            </sp>
            <sp xml:id="SDZ4-Izredna-21-2006-10-04.sp170">

               <speaker>POLONCA DOBRAJC:</speaker>

               <p>Hvala za besedo, spoštovani predsedujoči. Kolegice poslanke, kolegi poslanci in
               predstavniki vlade! Poslanska skupina Slovenske demokratske stranke bo predlog zakona
               o davku na vodna plovila podprla. Meni, da so predlagane rešitve v zakonu korektne in
               sprejemljive. Glede sprememb, in sicer da se davčna obveznost sestoji iz treh delov,
               in sicer prvi del obveznosti je kot splošni del predpisan v absolutnem znesku v
               višini od 10 do 50 evrov, glede na različne dolžine plovila. Drugi del obveznosti se
               izračuna kot zmnožek podatka o dolžini plovila v metrih in zneskom obveznosti za vsak
               meter. Ter tretji del, ki se izračuna kot zmnožek podatka o moči pogona plovila v
               kilometrih z zneskom obveznosti za vsak kilovat pogona plovila. Glede na določene tri
               dele se bo glede na življenjsko dobo plovila davčna obveznost v delu, ki je odvisen
               od dolžine in moči plovila, zniževala. Rešitev, da bo za plovila, ki se uporabljajo
               za opravljanje dejavnosti, torej za plovila, ki niso naložba v kapital zavezanca in
               se ne uporabljajo za zasebne namene lastnika plovila ter njegovih bližnjih, pa bo v
               predlogu zakona davčna obveznost odmerjena samo za splošni del obveznosti. Rešitve,
               ki so tako predlagane, so po mnenju poslanske skupine Slovenske demokratske stranke
               korektne, prispevale bodo k pravičnejši obdavčitvi plovil, zato jih bo poslanska
               skupina podprla. Hvala.</p>
            </sp>
            <sp xml:id="SDZ4-Izredna-21-2006-10-04.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Marko Pavliha v imenu poslanske skupine LDS.</p>
            </sp>
            <sp xml:id="SDZ4-Izredna-21-2006-10-04.sp172">

               <speaker>DR. MARKO PAVLIHA:</speaker>

               <p>Hvala lepa. Cenjeni državni sekretar, predstavnici vlade, predstavnik vlade, kolegice
               poslanke in kolegi poslanci, lep pozdrav tudi z govornice! Za razliko od večine
               zakonskih predlogov, o katerih razpravljamo v zadnjih dveh dneh, pričujoči predlog ne
               pluje v kalnih in asocialnih vodah, zato mu v poslanskem klubu Liberalne demokracije
               Slovenije ne bomo nasprotovali.</p>
               <p>Dobra davčna politika pobere denar tam, kjer je. Tam, kjer je premoženje, tam, kjer
               se sedi na tolstih denarnicah in seveda v bogatih jahtah. In v tem vidiku je seveda
               ta predpis dober, kajti to je obdavčenje razkošja, ki ga je tudi v naši državi kar
               nekaj. Poglejte, če nekdo ima jadrnico, ki je dolga 12 metrov, in če mora na podlagi
               novega predpisa plačati približno 200 evrov letnega davka, zaradi tega gotovo ne bo
               obubožal. In tudi tisti, ki ima čoln, jahto 12 metrov dolgo in na primer dva motorja
               v moči po 500 kilovatov oziroma, kot smo včasih rekli, po 500 konjskih moči, si lahko
               privošči približno 2.000 evrov letnega davka, saj je to znesek, ki ga bo porabil v
               nekaj dneh, ko se bo s to svojo jahto prevažal bodisi po našem bodisi drugem
               morju.</p>
               <p>Dobre rešitve, kot je bilo že rečeno, so v tem, da omogočajo transparentnejše
               urejanje tega področja in tudi dovolj enostavno, imamo tri kategorije davčnih
               zavezancev oziroma plovil. V prvo spadajo tisti, ki plovila uporabljajo za
               razvedrilo, in tisti plačujejo v celoti davek, ki je sestavljen iz splošnega dela,
               potem davka, ki se odmeri na dolžino, in davka, ki se odmeri na moč motorja. V drugo
               kategorijo spadajo vsi tisti, ki uporabljajo plovila za pridobitno dejavnost oziroma
               registrirano dejavnost. Tu moram reči, da je ta predlog, ki je pred nami, boljši kot
               eden, ki se je pojavljal v prejšnjem osnutku, na primer bi tudi na primer ribiči
               plačevali splošni del davka, posebnega po dolžini, po moči pa ne. No, sedanja rešitev
               je pa bolj ugodna za njih. Namreč ribiči na primer ne bodo plačevali davka, bodo pa
               plačevali davek vsi tisti, ki poleg registrirane dejavnosti ta plovila uporabljajo za
               zasebne namene, za rekreacijo ali karkoli drugega.</p>
               <p>Potem je tu še tretja kategorija, ki je logična in tudi dobra, namreč vsa plovila, ki
               služijo javnemu interesu - policija, pomorska uprava, varstvo morja, carina in še bi
               lahko naštevali - so davka oproščena. Toliko o pozitivnih vidikih.</p>
               <p>Imamo nekaj pomislekov in seveda tudi nekaj vprašanj, verjetno ni potrebno posebej
               poudarjati, da je osnutek predloga, v katerikoli fazi se je že nahajal, na obali,
               zlasti na obali sprožil veliko polemike, dvignil veliko prahu, oziroma če lahko malce
               figurativno povem, morske pene. Namreč zakaj?</p>
               <p>Prvič, obstaja bojazen, da bo predpis lahko malce zadušil ali precej zadušil razvoj
               navtičnega turizma v Sloveniji, pa me zanima, ali ima vlada kakšno oceno o tem?</p>
               <p>Drugič. Dobro bi bilo vedeti, kakšna je sorodna davčna politika v naših sosednjih
               pomorskih državah, zlasti v Italiji in na Hrvaškem. V predlogu imamo navedene tri
               primerjalno - pravne ureditve - Luksemburg, Španijo in, če se ne motim, še Finsko,
               ampak za nas je bolj pomembno, kaj je v Italiji, kaj je na Hrvaškem. Namreč,
               predstavniki navtičnega turizma se bojijo, da bodo lastniki na podlagi nove davčne
               zakonodaje množično bežali v druge registre; torej z drugimi besedami, da bodo iz
               našega registra izbrisali plovila in jih vpisali v državah, ki imajo boljše davčne
               režime, na to ni odgovorjeno.</p>
               <p>Ravno tako me zanima, ali bo imel novi zakon kakršnokoli posledico na prodajo plovil
               v naši državi. Če smo že pri tem, povem naslednje. Evropska unija je v juniju
               letošnjega leta pripravila zeleno knjigo o razvoju pomorske politike in v tej knjigi
               namenja tudi posebno podpoglavje razvoju turizma na obalnih območjih. Še posebej pa
               bo to področje obdelano v tako imenovani Agendi 21, torej konkretno o trajnostnem
               razvoju na področju morskega oziroma obmorskega turizma. Zanima me, ali vlada
               razmišlja, in to je hkrati tudi moja sugestija o tem, da bi to področje posebej
               uredila bodisi v nacionalnem programu o razvoju pomorstva, ki se že pripravlja na
               ministrstvu za promet, bodisi na kakšen drugačen način, morda v sklopu celovitega
               urejanja turizma v naši državi? Ne smemo pozabiti, da smo se v tem državnem zboru
               leta 1991, celo pred osamosvojitvijo, konkretno 7. marca zavezali za pomorsko
               usmeritev naše dežele s posebno resolucijo o pomorski usmeritvi Republike Slovenije.
               V tej resoluciji je napisano, da bo Republika Slovenija med drugim podpirala tudi
               razvoj navtičnega turizma.</p>
               <p>Vse to seveda je treba upoštevati. Ne rečem, da je treba to problematiko v naslednjih
               dveh obravnavah urediti v tem pričujočem predlogu zakona. Ne, to spada drugam, to
               spada morda v pomorski zakonik, spada morda v zakon o plovbi po celinskih vodah in še
               kam drugam, nedvomno pa je vredno premisleka.</p>
               <p>In še zadnje. Menim, da je pretok informacij med posameznimi registri, zlasti v
               Evropski uniji, premajhen in je lahko ubežati davku na ta način, da svoje plovilo
               registriraš kje drugje. Tu bi lahko Slovenija odigrala svojo vlogo - ne pozabimo, da
               smo mediteranska dežela - in v okviru Evropske unije, če že ne gre drugače,
               prispevala k harmonizaciji davčne zakonodaje tudi na tem področju.</p>
               <p>Kot rečeno, v poslanski skupini Liberalne demokracije Slovenije temu predlogu ne bomo
               nasprotovali. Sam osebno ga bom pa celo podprl, če mi boste znali odgovoriti na moje
               vprašanje oziroma mi zagotoviti, da se bodo tudi ti pomisleki upoštevali. Hvala
               lepa.</p>
            </sp>
            <sp xml:id="SDZ4-Izredna-21-2006-10-04.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc, v imenu poslanske skupine SLS.</p>
            </sp>
            <sp xml:id="SDZ4-Izredna-21-2006-10-04.sp174">

               <speaker>KRISTIJAN JANC:</speaker>

               <p>Hvala. Še enkrat pozdrav vsem! Predlog zakona o davku na vodna plovila je predlog
               novega zakona, saj sedaj ureja to področje zakon o davkih občanov. Ta določa
               obdavčitev plovnih objektov dolžine najmanj 8 metrov, ki so v zasebni lasti.
               Predlagani zakon po eni strani širi predmet obdavčitve, poleg tega pa določa davčno
               obveznost, upoštevajoč tudi moč pogona plovila. V skladu z veljavno ureditvijo tudi
               predlagani zakon določa zniževanje davčne obveznosti glede na starost plovila, davek
               pa pripada posameznemu občinskemu proračunu. Davčni zavezanec je praviloma lastnik,
               lahko pa tudi uporabnik plovila. Ta rešitev je po našem mnenju zelo smiselna.
               Obveznost plačila davka pa se s predlaganim zakonom širi tudi na plovila v lasti
               slovenskih rezidentov, ki so registrirani v tujini. Upoštevanje moči pogona plovila
               kot enega od kriterijev za določitev višine davčne obveznosti je po našem mnenju tudi
               zelo ustrezno. Verjetno se vsi zavedamo, da je poleg dolžine plovila moč pogona
               njegova bistvena lastnost, ki vpliva tako na ceno kot tudi na kvaliteto plovila.
               Seveda pa so plačila davka oproščena plovila državnih organov, organov občin in drugi
               podobni primeri. Predlagani zakon zaradi širitve predmeta obdavčitve ter višine
               obremenitve posameznega plovila prinaša nekoliko povišanja prihodkov občin, vendar
               tudi tu nekih večjih učinkov ni pričakovati.</p>
               <p>Poslanci Slovenske ljudske stranke bomo kot vse doslej tudi ta predlagani zakon
               podprli. Hvala.</p>
            </sp>
            <sp xml:id="SDZ4-Izredna-21-2006-10-04.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče SNS bo predstavil gospod Zagorac. Prosim.</p>
            </sp>
            <sp xml:id="SDZ4-Izredna-21-2006-10-04.sp176">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči! Upam, da ne bo kdo smatral kot del
               sovražnega govora dejstvo, da v Slovenski nacionalni stranki predlogu zakona ne bomo
               nasprotovali.</p>
               <p>Zakon obdavčuje vse, se pravi, vse, ki so lastniki plovil, daljših od 5 metrov, ne
               glede na to, ali so institucije ali so fizične osebe ali so člani takšne ali drugačne
               verske skupnosti. V primerjavi z veljavnim sistemom obdavčitve plovil bo prišlo do
               manjšega povišanja prihodkov občin iz naslova davka na plovila. Za izvajanje zakona
               ne bo potrebnih dodatnih finančnih proračunskih sredstev. Prihodki od davka od plovil
               po tem zakonu, katerih lastniki so rezidenti Republike Slovenije, pripadajo občini,
               glede na stalno ali začasno prebivališče. Prihodki od davkov v primeru lastnikov
               plovil, govorim o nerezidentih, pripadajo občini glede na sedež organa, pristojnega
               za vodenje evidence plovil. Kar se tiče tistih, ki so oproščeni davčne obveznosti,
               moram reči, da je vse, kar se tiče poslanske skupine Slovenske nacionalne stranke,
               zajeto, zajeti so vsi tisti, ki zaslužijo, da so oproščeni tega davka. Nikjer vmes ne
               najdem institucije, o kateri je bilo prej toliko govora, ne glede na to, ali ima
               plovila ali jih nima.</p>
               <p>Kar se tiče bojazni o tem, da bi se plovila začela množično, oziroma preregistracija
               plovil oziroma odprodaja plovil zaradi uvedbe novega davka. Bojazen po svoje je
               popolnoma upravičena. Popolnoma upravičena je iz vidika, če gledamo, da navtični
               turizem v Republiki Sloveniji predstavlja kar dobršen del ali pa dobršen odstotek
               izkupička od turizma, ki ga vsako leto po zaključeni poletni sezoni predstavljamo v
               Republiki Sloveniji. Zanima me, in tudi pričakujem odgovore, kakšen je tisti "back
               up" plan vlade Republike Slovenije, če bi dejansko prišlo do preregistracije oziroma
               večje odprodaje plovil zaradi uvedbe davka na plovila. Nek "back up" sigurno razumem,
               da vlada ima, kajti navtični turizem je vsekakor pomemben in vemo, da tisti, ki imajo
               ladje oziroma plovila, daljša od petih metrov, so vsekakor ljudje, ki imajo nekaj pod
               palcem, so ljudje, ki zapravljajo, tako na slovenski obali kot tudi drugod. Kar se
               tiče same preregistracije, ne smemo pozabiti dejstva, da eno plovilo preregistrirati
               ali registrirati, bodisi na Hrvaškem, kar me toliko ne skrbi, glede na to, da tako
               vehementno zagovarjamo vstop Republike Hrvaške v Evropsko unijo, da bo le ta vsaj v
               relativno kratkem času dejansko postala članica Evropske unije, in tisti, ki imajo
               registrirana svoja plovila na Hrvaškem, bodo ravno tako podvrženi davku. Bolj me
               skrbi preregistracija plovil, ki se dogaja na tako imenovanih "off shorih", bodisi na
               Bahamih, bodisi v Združenih državah Amerike. Vemo, da vsak, ki se kolikor toliko malo
               spozna na plovila in želi zaobiti nek zakon, registrira svoje plovilo v državi
               ...<stage xml:id="SDZ4-Izredna-21-2006-10-04.stage17">/nerazumljivo/</stage>... na primer v Združenih državah, ki je Duty Free cona, in v roku
               enega tedna, to lahko stori preko elektronske pošte, v roku enega tedna dobi tako
               zastavo kot tudi registrsko številko po določbah tega zakona je potem takem tudi
               oproščen tega davka, ne glede, kje to plovilo stoji.</p>
               <p>Zato me resnično zanima in zelo vesel bom odgovora predstavnikov vlade Republike
               Slovenije: Kakšen je ta "back up" plan v primeru zelo velikega odliva slovenskih
               plovil ali pa lastnikov slovenskih plovil, da bodo svoja plovila registrirali drugje
               oziroma kakšen je "back up" plan v primeru ohranitve navtičnega turizma v Republiki
               Sloveniji, ker uvajamo nek nov davek na plovila? Hvala.</p>
            </sp>
            <sp xml:id="SDZ4-Izredna-21-2006-10-04.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi splošna razprava poslank in poslancev, kolikor jo pač bo. Po moji
               evidenci je tule pravzaprav samo mag. Cvikl, če želi razpravljati.</p>
            </sp>
            <sp xml:id="SDZ4-Izredna-21-2006-10-04.sp178">

               <speaker>MAG. MILAN M. CVIKL:</speaker>

               <p>Jaz imam zelo enostavno vprašanje. Če sem dobro razumel zakon, sedaj nekdo, ki ima
               približno 10 metrov dolgo jahto, plačuje približno 270 evrov, sedaj pa bo pod
               predpostavko, da ima dvakrat po 300 kilovatne motorje, ima 10 metrov dolgo jahto, bo
               plačal 622 evrov. Zakaj takšno povečanje?</p>
               <p>Drugo vprašanje. Občutek imam, da bodo naenkrat vse jahte, ali da bo zelo veliko
               ljudi z jahtami želelo bodisi to registrirati kje drugje, ali pa bodo želeli postati
               častni konzuli, ker potem so po določbah tega zakona izvzeti, ali pa bodo ustanovili
               društvo za, kako se že temu reče, preiskovanje morskega dna. Imam občutek, da je ta
               zakon relativno nedolžen, predvsem neke vrste odgovor vlade, da bo nekaj vendarle
               vzela tistim, ki imajo več in je daleč od rešitev v nekaterih drugih državah, kjer
               nepremičnino veliko bolj oziroma takšno vrsto nepremičnine veliko bolj obdavčijo.</p>
               <p>Jaz bi prosil za racionalno razlago, zakaj bomo z navedenim zakonom uresničili to, da
               bodo dohodki občin namesto 9 milijonov, če moja kalkulacija pravilno kaže, približno
               18 milijonov. Zelo veliko dela za tako majhen prirastek. Hvala.</p>
            </sp>
            <sp xml:id="SDZ4-Izredna-21-2006-10-04.sp179">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vabim državnega sekretarja, mag. Širclja.</p>
            </sp>
            <sp xml:id="SDZ4-Izredna-21-2006-10-04.sp180">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Nekaj vprašanj
               je precej povezanih, zato mi dovolite, da dam skupen odgovor.</p>
               <p>Najprej gre za vpliv na navtični turizem. Tukaj gre vsekakor za povezanost vpliva na
               navtični turizem z obdavčitvijo oziroma z višino te obdavčitve. Tukaj moram reči, da
               smo proučili hrvaški zakon in višino obdavčitve za plovila na Hrvaškem in tukaj lahko
               zagotovim, da je naša oziroma predlagana obdavčitev, v narekovaju, konkurenčna, kar
               pomeni, da ne bo presegla bistveno oziroma da v določenih primerih sploh ne bo
               presegla, glede na to, da pa imajo Hrvatje drugačen način obdavčitve, da morda v
               določenih primerih pride do minimalnih razlik. Našim državam sosedam je ta zakon
               prilagojen, višina obdavčitve je prilagojena, zaradi tega tudi predvidevamo, da ne bo
               prišlo do kakršnegakoli odhoda plovil iz pristanišč oziroma iz marin, ki so v
               Sloveniji. Zaradi te zakonodaje, ki ni nova zakonodaja, ki vsebinsko ni nova
               zakonodaja, dejansko so plovila bila že obdavčena po sedanjem oziroma so obdavčena po
               sedanjem zakonu, zato ne bo prišlo do kakršnihkoli gibanj na tem področju, niti nekih
               dodatnih gibanj na področju prodaje teh plovil. Navsezadnje menimo, da od relativno
               konkurenčne, lahko nekdo tudi reče nizke, obdavčitve, to je stvar osebne presoje,
               skratka, ta naj ne bi bila razlog, da bi prišlo do dodatnih prodaj.</p>
               <p>Drugo je seveda lahko tudi glede preregistracije, če tukaj govorimo o
               preregistraciji. Mislim, da tudi predloženi davčni zakon ne bi smel biti razlog
               oziroma ni realnih razlogov, da bi bil razlog za preregistracijo, ne glede na to, da
               zakon določa tudi, da če je plovilo registrirano v drugi državi, da se plača davek v
               Sloveniji. S tega zornega kota je ta zakon takšne narave, ki dejansko obdavčuje,
               lahko rečemo na nek način tudi tisto luksuzno premoženje v določenih primerih, da ne
               obdavčuje dejavnosti in da ne posega na turistično ponudbo oziroma da bi se zaradi
               tega zmanjšala turistična ponudba. Vlada bo tudi proučila, če bi to dejavnost
               vključila oziroma uvrstila v nacionalni program razvoja pomorstva. V zvezi s tem
               vlada oziroma ministrstvo za finance, glede na to, da je takšne vrste zakonodaja, da
               je konkurenčna zakonodaja, tudi ni pripravilo nekega "back up" načrta. Jaz tukaj
               razumem, da gre tukaj za rezervni načrt, da je to plan B, upam, da dovolj dobro
               razumem, ker enostavno ne bo prišlo do bistvenih gibanj na področju prodaj, nabav,
               najemov ali preregistracij plovil.</p>
               <p>Zato menimo, da je seveda zakon takšne narave, da ne bo imel nekih tovrstnih,
               negativnih posledic. Sledi pa pač tudi drugim državam v smeri, da kot kriterij
               obdavčitve ne jemlje samo dolžino plovila, ampak dejansko tudi moč motorja. Hvala
               lepa.</p>
            </sp>
            <sp xml:id="SDZ4-Izredna-21-2006-10-04.sp181">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker je ostalo še nekaj časa, sprašujem, če želi še kdo razpravljati?
               Potem bomo vseeno sprožili prijavo. Prosim, da se prijavite. Predstavnik vlade z
               dvigom rok, če bi želel. Hvala lepa. Mag. Cvikl, prosim. 5 minut.</p>
            </sp>
            <sp xml:id="SDZ4-Izredna-21-2006-10-04.sp182">

               <speaker>MAG. MILAN M. CVIKL:</speaker>

               <p>Hvala lepa. Bom deloval v skladu s ... členom. Ne bom pa porabil vseh 53 minut.
               Poglejte, samo en odgovor želim. V nekem paketu, v prvem zakonu, zakonu o dohodnini,
               ste se pač odločili, da boste mali skupini davčnih zavezancev podarili letno, tam
               milijon, dva milijona, lahko pokažemo kalkulacije, tukaj ste se pa odločili, da če je
               ta tudi lastnik plovila, mu boste namesto, če sem prav izračunal, niste pa teh
               podatkov zanikali, predpostavljam recimo, da ima 10-metrsko jahto, namesto 270
               pavšala mu boste zdaj v odvisnosti od tega, če ima dvakrat po 300 kilovatnih
               motorjev, zaračunali 620 evrov, skratka 350 evrov več. Se pravi, na eni strani jim
               daste veliko davčno darilo, na drugi strani jim, ko ste ta zakon utemeljevali, tako
               sem jaz tudi razumel, da je to davčni paket in da s tem zakon o davku na vodna
               plovila pravzaprav na nek način se bo Slovenija vendarle odločila za to, da bo vodna
               plovila obdavčila na ta način, da bodo tisti, ki so, v narekovaju, pri dohodnini
               sedaj manj obdavčeni, bodo morali na to nepremičnino nekaj več plačati, čeprav je to
               premična nepremičnina.</p>
               <p>In moje vprašanje je zelo enostavno: Zakaj tam davčno darilo nekaj tisoč evrov, tukaj
               pa 350 evrov, če sem pravilno izračunal, večja obdavčitev plovil? In potem bi še
               vprašalo kako boste, ko ste tako malo povečali, urejali tudi to vprašanje, da ne bodo
               ljudje iskali te izjeme, kot so starejša plovila, jadranja, društvo vodnih športov,
               častni konzuli, kajti to lahko prav gotovo naredijo. Ko sem ravno tu, bi omenil
               častne konzule. Imamo nekega častnega konzula, ene od držav v jugovzhodni Aziji, v
               Avstraliji, ki je predsednik dveh nadzornih svetov, s tem, kar ste naredili v davčni
               zakonodaji, in z odločitvami na skupščinah teh nadzornih svetov se mu bo zelo povečal
               neto plača ali nagrade, tukaj boste pa zdaj obdavčili za 350 evrov, če sploh bo ostal
               registriran v Sloveniji oziroma v njegovem primeru, če bo uveljavljal to, da je
               častni konzul bo lahko celo v celoti oproščen plačevanja obdavčitve. Švedska,
               Španija, Luksemburg. Švedska je zanimiva, ona se odloča drugače, ona pravi, če je
               jahta vredna pol milijona evrov, potem ko odbijem neko osnovno olajšavo oziroma
               vrednost, se na teh pol milijona evrov plača 1,5% točke davčne osnove, seveda na
               500.000 evrov je to, če se ne motim, 7.500 evrov. Zakaj vlada Republike Slovenije
               sploh utruja slovensko javnost, državni zbor s tako majhno spremembo pri davku na
               vodna plovila, ki bo, kot ste sami povedali, mogoče povečala prihodke občin za 9
               milijonov tolarjev? Mislim, da je stroškov s tem zakonom več kot 9 milijonov
               tolarjev. Hvala.</p>
            </sp>
            <sp xml:id="SDZ4-Izredna-21-2006-10-04.sp183">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker se predstavnik vlade ni javil k besedi, mu ne smem dati besede in
               boste morali počakati na odgovor do naslednje obravnave, če bo pač do nje prišlo. O
               predlogu sklepa, da je predlog zakona primeren za nadaljnjo obravnavo, bomo v skladu
               s časovnim potekom seje odločali danes v okviru glasovanj, pol ure po prekinjeni 8.
               točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ4-Izredna-21-2006-10-04.title7">8. TOČKO DNEVNEGA REDA - TRETJA OBRAVNAVA PREDLOGA ZAKONA O
                  DOLOČITVI MINIMALNE PLAČE - EPA 1010-IV .</title> Skupni čas za razpravo je 58 minut.
               Predlog zakona je za tretjo obravnavo pripravila vlada Republike Slovenije. Besedo
               dajem predstavnici gospe Marjeti Cotman, državni sekretarki. Prosim.</p>
            </sp>
            <sp xml:id="SDZ4-Izredna-21-2006-10-04.sp184">

               <speaker>MARJETA COTMAN:</speaker>

               <p>Hvala, gospod predsedujoči. Spoštovana gospa poslanka in gospodje poslanci. Državni
               zbor je na 20. redni seji opravil drugo obravnavo predloga zakona o določitvi
               minimalne plače, ki ga je v državni zbor predložila vlada. Sprejet je bil tudi
               amandma o obveznem sodelovanju socialnih partnerjev pri vsakoletni valorizaciji
               minimalne plače. Vlada je takoj po seji pripravila predlog zakona za tretjo
               obravnavo, ki pa je skladno s poslovnikom državnega zbora zaradi sprejema navedenega
               amandmaja ni bilo možno opraviti, zato se zahvaljujem skupini poslancev, ki je
               omogočila opraviti tretjo obravnavo že na tej izredni seji. Sedaj obstaja še možnost,
               da se izognemo neželenim posledicam za standard ljudi z najnižjimi dohodki, do
               katerih bi prišlo, če bi še odlašali s sprejemom tega zakona.</p>
               <p>S predlogom tega zakona se mudi. Delodajalci in delojemalci so se letos že dogovorili
               o povečanju plač z veljavnostjo od 1. avgusta dalje, niso pa se dogovorili tudi o
               povečanju minimalne plače. Zaradi tega se pri izplačilih v septembru 2006 minimalna
               plače še ne more povišati za predvideno rast cen življenjskih potrebščin. S sprejemom
               tega zakona bo določeno, da od letošnjega 1. avgusta znaša minimalna plača kot
               najnižji znesek, ki ga delodajalec lahko izplača za delo v polnem delovnem času, 125
               tisoč 52 tolarjev, zajamčena plača pa 56 tisoč 970 tolarjev. V naslednjem letu in
               potem vsako bo minister za delo po posvetovanju s socialnimi partnerji znesek
               minimalne plače z veljavnostjo za v naprej povečal glede na pričakovano rast
               življenjskih stroškov v celem tekočem letu. Na ta način se v Sloveniji določa spodnji
               prag plač, ki bo vsakemu zaposlenemu zagotavljal minimalni standard.</p>
               <p>Spoštovane poslanke in poslanci, predlagam, da zakon sprejmete. Hvala.</p>
            </sp>
            <sp xml:id="SDZ4-Izredna-21-2006-10-04.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. O predlogu zakona v celoti dajem besedo predstavnikom poslanskih skupin
               za predstavitev stališč. Prvi ima besedo gospoda Veršnik v imenu SDS.</p>
            </sp>
            <sp xml:id="SDZ4-Izredna-21-2006-10-04.sp186">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem. Minimalna plača v našem plačnem sistemu pomenu
               tisti minimum, ki ga delavec mora dobiti, ob seveda predpostavki, da izpolni polni
               urni fond. Zavedati se moramo, da je na to plačo vezanih približno 18 tisoč
               zaposlenih, še zlasti iz delovnointenzivnih panog, privatnega sektorja in začetnikov.
               Ravno zaradi tega je še kako pomembno, da se višina konstantno in redno nivelira z
               rastjo življenjskih stroškov. Na ta način se omogoči tej skupini zaposlenih povišanje
               njihovih prejemkov in s tem usklajevanje z rastjo življenjskih stroškov.</p>
               <p>S predlogom zakona o določitvi minimalne plače je ministrstvo za delo, družino in
               socialne zadeve presekalo gordijski vozel, ki je letos zadrževal običajno avgustovsko
               korekcijo. Preden pa bo zakon začel veljati, bo preteklo več kot dva meseca, ko bi
               morali delavci predlagani znesek v višini 125.050 že prejemati.</p>
               <p>Minimalna plača v Sloveniji znaša 44,1 povprečne plače. Medtem ko se v razvitem delu
               Evrope delež minimalne plače vrti okoli 50% povprečne plače. V najrazvitejših celo
               56, kar naj bi bil tudi naš cilj v prihodnje. Seveda se zavedamo, da je odstotek
               minimalne plače, povprečni, odvisen od več faktorjev, od katerih je produktivnost
               gotovo med najpomembnejšimi.</p>
               <p>V poslanski Slovenske demokratske stranke menimo, da mora usklajevanje minimalne
               plače z rastjo življenjskih stroškov potekati avtomatično, da pa je smiselno
               tripartitno dogovarjanje za povečanje dviga minimalne plače, ki je večje od rasti
               življenjskih stroškov. Popravljeni predlog zakona o minimalni plači odpira možnost
               dogovarjanja in prepričani smo, da se bo minister tega posluževal in se s tem izognil
               še večji odgovornosti.</p>
               <p>Najbolj nas skrbijo signali, ki prihajajo s strani sindikatov, ki napovedujejo veto
               na ta zakon, kar bo pomenilo še dodatno zavlačevanje izplačila tistim, ki jim vsako
               povečanje veliko pomeni.</p>
               <p>V Slovenski demokratski stranki bomo predlog zakona podprli. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp187">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Germič v imenu poslanskega kluba LDS.</p>
            </sp>
            <sp xml:id="SDZ4-Izredna-21-2006-10-04.sp188">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Gospa sekretarka, kolegice in kolegi!
               Danes sprejemamo zakon o določitvi minimalne plače, in to z dvomesečno zamudo, kljub
               pripravljenosti strank v parlamentu, da ta zakon podpremo. Po našem mnenju tukaj ne
               gre za presekanje gordijskega vozla s strani ministra, ampak gre za zamudo, ki je
               posledica slabega in nenačrtnega dela ministrstva za delo, družino in socialne
               zadeve. Tukaj bi ministru težko pripisali možnost za izgovor o tem, da ni bilo možno
               najti dogovora med sindikalisti in delodajalci, kajti ti so že pred parlamentarnimi
               počitnicami, ker so se pogajanja o socialnem sporazumu za obdobje 2006-2009 znašla v
               slepi ulici, strinjali, da se minimalna plača določi z zakonom. Načelno so se
               strinjali tudi s predlaganim dvigom, a je vlada čakala do septembrske seje in danes
               smo že 4. oktobra. Ta zakon je pa še en dokaz, da v Sloveniji počasi izumira občutek
               za potrebo po vodenju socialnega dialoga, in namesto socialnega dialoga dobivamo
               inštitut vladajočih strank, ki bi želele stvari urejati brez posvetovanja,
               dogovarjanja, poslušanja, potrebnih analiz. Spomnimo se samo ene izmed izjav
               ministra, gospoda Drobniča, da bo sam zastopal delavce, če jih sindikat ne bo tako,
               kot on misli, da bi jih moral.</p>
               <p>V Liberalni demokraciji smo prepričani, da je treba v tem zakonu nedvoumno zapisati,
               kje se vodi socialni dialog in kdo so socialni partnerji, s katerimi se dialog vodi.
               Zato smo v drugi obravnavi vložili amandma, v katerem smo zapisali, da minister za
               delo pridobi mnenje ekonomsko-socialnega sveta o predlagani višini minimalne plače.
               Bistvo po našem torej je v ekonomsko-socialnem svetu. In predlog je bil povzet po
               soglasnem dogovoru na ekonomsko-socialnem svetu. Na žalost je parlamentarna večina
               zavrnila naš predlog dopolnila zakona in sprejela amandma, ki samo določa, da se
               pristojni minister posvetuje s socialnimi partnerji o višini minimalne plače. To
               dopolnilo po našem mnenju vlade ne obvezuje, kje in s kom naj vodi socialni dialog.
               Iz zakona danes tako ni jasno razvidno, s katerimi socialnimi partnerji se mora vlada
               posvetovati o višini minimalne plače. Zato predlagamo, da se v ta zakon nedvoumno
               zapiše, da je mesto dogovarjanja ekonomsko-socialni svet, partnerji pa so
               reprezentativni sindikati, predstavniki delodajalcev in vlade. Še toliko bolj pa nas
               preseneča izogibanje vlade, da se nedvoumno zapiše ta vsebina v zakon. Dejstvo je, da
               je usklajevanje med socialnimi partnerji glede višini minimalne plače običajna praksa
               tudi v večini držav članic EU in tudi drugih držav Evrope in ostalega sveta. Gre za
               pomembno tradicijo dogovarjanja med sindikati, delodajalci in vlado, s ciljem
               poiskati srednjo pot, kompromis med gospodarskim razvojem in socialno varnostjo,
               poiskati socialno pravičnost. V LDS se nam zdi pomembno, da o višini predlagane
               minimalne plače dobi ministrstvo za delo predhodno mnenje ekonomsko-socialnega sveta.
               Gre za reprezentativne socialne partnerje, reprezentativne sindikate, reprezentativne
               delodajalce in vlado. Obstoječa dikcija, ki govori o posvetovanju s socialnimi
               partnerji, je preohlapna in omogoča vladi samostojno izbiro, pod narekovaji, "pravih
               socialnih partnerjev". Takšno njeno ravnanje je bilo mogoče že zaslediti pri njeni
               dosedanji praksi. Mogoče bi takšno ravnanje še lahko razumeli, če bi se danes pisalo
               leto 1991, ko je bil socialni dialog na začetku, ko smo ga šele uvajali. Vendar se
               danes piše leto 2006, ko je socialni dialog razvit, uveljavljen in ima določeno težo
               ter zasluge za razvoj Slovenije. Dejstvo je, da je ekonomsko-socialni svet vedno do
               sedaj sodeloval pri določitvi minimalne plače. Konec koncev je bil ekonomsko-socialni
               svet ustanovljen na podlagi posebnega dogovora o politiki plač za leto 1994 in je do
               danes veliko prispeval k uspešni implementaciji osnovnih ekonomskih in socialnih
               reform v procesu tranzicije, pomembno vlogo je odigral v procesu vključevanja v EU in
               pri integraciji v mednarodni ekonomski prostor. Nenazadnje je ekonomsko-socialni svet
               pripomogel h krepitvi socialne pravičnosti in socialnega miru, ki sta ključna za
               socialno-ekonomski razvoj države.</p>
               <p>Zaradi povedanega ponovno predlagamo dopolnilo, ki določa, da znesek minimalne plače
               na podlagi navedene ocene ugotovi minister oziroma ministrica, pristojna za delo, na
               podlagi predhodnega mnenja ekonomsko-socialnega sveta. Veliko je bilo tudi slišati,
               boljše malo kot nič. S tem se lahko strinjamo tudi mi in zato bomo ta zakon podprli,
               seveda hkrati pa obžalujemo, da ni bilo posluha v tej hiši, med nami, kolegice in
               kolegi, da bi podprli drugačne metodologije za dvig minimalne plače. In, ni mogoče
               tudi slučajno, da ko na eni strani danes govorimo o razbremenitvi najbogatejših,
               danes lahko primerjamo tiste razbremenitve tudi s tistimi, ki bodo deležni minimalne
               plače, in z metodologijo, na kakšen način jo bomo usklajevali. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp189">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Potrč, v imenu Socialnih demokratov. Prosim.
            </p>
            </sp>
            <sp xml:id="SDZ4-Izredna-21-2006-10-04.sp190">

               <speaker>MIRAN POTRČ:</speaker>

               <p>Hvala lepa. Gospod podpredsednik, kolegice in kolegi predstavniki vlade! V poslanski
               skupini socialnih demokratov podpiramo predlog zakona o minimalni plači tudi v tretji
               obravnavi. Veliko ljubše bi nam bilo, če bi vsebina zakona bila za prejemnike
               minimalne plače ugodnejša, če bi zagotavljala večji vpliv socialnih partnerjev, če bi
               imela mehanizme, po katerih bi se dalo zagotavljati, da je spremljanje realne
               vrednosti, se pravi primerjave z gibanjem življenjskih stroškov vedno prisotno, ne
               samo na podlagi predpostavk, ki jih daje UMAR oziroma vlada, še veliko ljubše bi nam
               bilo, če bi bilo spremljanje možno tudi s plačami, to se pravi, da bi bila upoštevana
               tudi produktivnost, ker konec koncev tudi ti, ki delajo z minimalno plačo, bi lahko
               bili pri tem udeleženi. Žal posvetovanja v ekonomsko-socialnem svetu takšnega
               rezultata niso dala. Tudi mi z amandmaji v državnem zboru in na podlagi razprave v
               matičnem delovnem telesu nismo s tem uspeli. Večina poslank in poslancev Socialnih
               demokratov je po sprejemu zakona v drugi obravnavi, da bi se čim prej lahko
               uveljavila vsaj ta minimalna pravica, ki je bila z zakonom zagotovljena, za 2%
               povišanje, smo predlagali in sopodpisali predlog za izredno sejo državnega zbora in
               zdi se mi ali pa se nam prav, da se je zakon na to sejo uvrstil. Pri tem soglašamo,
               da ga je treba čim prej uveljaviti, izražam pa naše mnenje, da z dnem uveljavitve
               zakona ne bi smelo biti dvomov o tem, da se pravica do povišanja minimalne plače
               lahko izplačuje od 1. avgusta naprej, ne pa šele od, ne vem, 5., 10. ali pa 1.
               novembra. Zaradi tega, da se ne bi kdo skliceval na 155. člen ustave o nezmnožnosti
               retroaktivne uporabe zakona, ki velja takrat, če je to v škodo, ne pa tudi, če je v
               korist, in tokrat gre za nesporno korist, mislim pa, da gre tudi za interes
               države.</p>
               <p>Mi smo tudi v drugi obravnavi podprli amandma, ki ga je predlagala poslanska skupina
               Liberalnih demokratov. Tokrat bomo naredili enako. Bi pa menil, da je kljub vsemu
               vsaj deloma večina v državnem zboru prisluhnila zahtevi po posvetovanju s socialnimi
               partnerji, ker jaz upam, da se ta moment pa le ve, kdo so socialni partnerji in da
               kljub nekaterimi izjavam, nerodnim ali pa še kaj hujšega, ki jih je gospod minister
               dejal o tem, ko je govoril, da bo tudi v imenu socialnih partnerjev, predvsem
               delojemalcev, govoril, če sami tega ne bodo želeli, znali ali mogli, pričakujem, da
               se zaveda pomena socialnega partnerstva in da v Sloveniji kljub konzervativni vladi
               nismo prišli tako daleč, da bi socialnega partnerstva ne uveljavljali več in
               dosledno. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo mag. Capuder v imenu Nove Slovenije.</p>
            </sp>
            <sp xml:id="SDZ4-Izredna-21-2006-10-04.sp192">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Gospa državna sekretarka, poslanke in poslanci. Na
               minimalno plačo je v Sloveniji vezanih blizu 20 tisoč delavcev. Na zajamčene plače pa
               so vezane štipendije, ki bodo sedaj, ko se začenja šolsko in študijsko leto, še
               posebej aktualne. Ker je sprejem zakona nujno potreben, smo v poslanski skupini Nove
               Slovenije podprli predlog, da se tretja obravnava zakona opravi na tej izredni seji
               in da zakon začne čim prej veljati.</p>
               <p>Po predlogu zakona se bo minimalna plača usklajevala enkrat letno v avgustu za
               pričakovano rast cen. Predvideva pa se tudi hkratno povečanje zajamčene plače, na
               katero se veže odmera nekaterih socialnih transferov. Socialni partnerji so se z
               navedenimi zakonskimi rešitvami ministrstva strinjali. Strinjali so se predvsem v
               tem, da se instrument minimalne plače ureja s posebnim zakonom. In ravno to zadnje se
               nam zdi v poslanski skupini Nove Slovenije velik napredek v sistemu dogovarjanja med
               socialnimi partnerji.</p>
               <p>Glavna razprava tako na matičnem delovnem telesu kot tudi na zadnjem zasedanju
               državnega zbora je šla predvsem v smeri sodelovanja socialnih partnerjev pri postopku
               valorizacije zneska minimalne plače v naslednjih letih. In kot je že ustaljena praksa
               na področju zakonodaje na delovnosocialnem področju gredo predlogi zakonov s tega
               področja čez mnoga usklajevanja, tako z delodajalci kot tudi s sindikati. Tako je s
               tega področju, iz tega področja pomembna konvencija mednarodne organizacije dela, ki
               je bila ratificirana že leta 1972 in ki določa, da je pri določanju minimalne plače
               potrebna popolnoma konzultacija z reprezentativnimi organizacijami delodajalcev in
               delavcev. Tudi amandma k 2. členu, ki je bil sprejet v državnem zboru na zadnjem
               zasedanju, je to še bolj jasno uzakonil, in sicer še bolj jasno dal vladi dolžnost,
               da se dogovarja s socialnimi partnerji pri določitvi minimalne plače. Dopolnila k 2.
               členu zakona, kakršnega za današnje tretje branje ponuja poslanski klub Liberalne
               demokracije, v poslanski skupini Nove Slovenije ne bomo podprli. Zavedamo se namreč
               posledic, kaj bi bilo v primeru, da se socialni partnerji ne bi uspeli dogovoriti med
               seboj o višini minimalne plače. Minimalne plače so predvsem v panogah, ki že tako
               komaj živijo iz dneva v dan. In če rast minimalne plače ni zagotovljena v zakonu, so
               delavke in delavci, ki so na minimalni plači, prikrajšani tudi za ta predviden sicer
               minimalni povišek v vrednosti nekaj tisočakov. Zakon, kakršnega nam ga v sprejem
               ponuja vlada, pa problematiko rešuje korektno, zato ga bomo v poslanski skupini Nove
               Slovenije podprli. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Brenčič, v imenu Slovenske ljudske
               stranke.</p>
            </sp>
            <sp xml:id="SDZ4-Izredna-21-2006-10-04.sp194">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. V poslanski skupini Slovenske ljudske
               stranke smo veseli, da je bilo mogoče v skladu s poslovnikom uvrstiti tretjo
               obravnavo tega zakona na to izredno sejo in s tem omogočiti, da se bo zakon čim prej
               uveljavil.</p>
               <p>Kaj pravi ta zakon? Ta zakon določa limit, pod katerega ne more iti prejemek ali
               plača za polni delovni čas. In ta prejemek, ta plača je majhna. Kljub temu to plačo
               včasih težko zagotavljajo določeni delodajalci, vendar jo morajo zagotavljati. Lahko
               jim situacija celo pokaže, da je mogoče tudi za kakšno desetinko odstotne točke
               napraviti boljšo uskladitev, kot je morda z memorandumom o proračunu zastavljena
               ekonomska politika. Zato je še kako potrebno, da v to dogovarjanje spustimo, v skladu
               z izvirnim načelom Evropske unije, partnerski dialog. In vsaka zadeva, ki bo boljša,
               morda vsaka odstotna točka je za te ljudi pomembna. In mi se temu pridružujemo, da
               smo zakon z neko blago obliko dopolnili tako, da dajemo ministru neke vrste zavezo,
               tudi če je morda dialog težak, da vzpostavlja dialog in da vodi dialog s socialnimi
               partnerji. In tako je prav. Mi bomo seveda zakon z veseljem podprli in tudi želimo,
               da gre ta točka čim prej z dnevnega reda seje državnega zbora. Hvala.</p>
            </sp>
            <sp xml:id="SDZ4-Izredna-21-2006-10-04.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Pečeta, da spregovori o stališču Slovenske
               nacionalne stranke.</p>
            </sp>
            <sp xml:id="SDZ4-Izredna-21-2006-10-04.sp196">

               <speaker>SAŠO PEČE:</speaker>

               <p>Spoštovani prisotni! Poudaril bi tisto, kar je bilo do sedaj, vsaj po moji oceni in
               pa po oceni poslanske skupine, ki jo predstavljam, najpomembnejše. To je, da v okviru
               tega zakona govorimo o najnižji mesečni plači za opravljeno delo v polnem delovnem
               času. Zato pozdravljamo tudi v Nacionalni stranki, da je prišlo do obravnave na tej
               izredni seji, da bi zgodbo enkrat zaključili. Dejstvo pa je, da se še zmeraj ob bok
               postavljata, žal, po naši oceni, dve nedorečeni zadevi, kaj je pomembneje. Ali je
               pomembneje, da se pride končno do izplačila, povečanega za rast, ali je pomembneje,
               da je višina tega izplačila usklajena tudi s socialnimi partnerji. Res je da, kar
               ugotavlja, mislim, da eden izmed poslancev vladajoče večine, da ljudje, ki so na
               minimalni plači, verjetno bolj težijo k temu, da sploh dobijo popravek plače, pa naj
               si bo to za 2%, kot da se od tega časovno umikajo. Iz tega naslova bi bilo možno
               razumeti, da bi po neki strani obveza ali pa soglasje socialnih partnerjev lahko
               omogočilo izsiljevanje in pa slaba stran izsiljevanja je seveda odmik od samega
               izplačila. Zaradi tega smo veseli, da je bil v okviru druge obravnave na matičnem
               delovnem telesu sprejet popravek ene od opozicijskih strank, ki je z vsebino zakon v
               2. členu naredila nekoliko bolj odprtega in dojemljivega tako za stran tistih, ki so
               odjemalci iz tega naslova, torej ljudi z minimalno plačo, kot s strani ministrstva.
               Po drugi strani pa se danes srečujemo z amandmajem, ki ga vlaga poslanski klub
               Liberalne demokracije. V Nacionalni stranki ga bomo podprli, ampak verjetno vsi vemo,
               da danes žal ne bo sprejet. Kljub temu pa ocenjujemo, vsaj v naši poslanski skupini,
               da je zakon že z dopolnilom, ki ga je bil deležen na matičnem delovnem telesu, vsaj v
               tisti minimalno zagotovljeni minimalni plači, torej z dopolnilom vreden sprejema in
               mu bomo zato v poslanski skupini Nacionalne stranke izkazali svojo podporo. Hvala.
            </p>
            </sp>
            <sp xml:id="SDZ4-Izredna-21-2006-10-04.sp197">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji bo predstavil stališče DeSUS-a, gospod Jelen. Prosim.</p>
            </sp>
            <sp xml:id="SDZ4-Izredna-21-2006-10-04.sp198">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, predstavnica vlade
               Republike Slovenije! V poslanski skupini DeSUS bomo podprli predlog zakona o tretjem
               branju. Menimo, da je besedilo predloga zakona kljub različnim pomislekom ustrezen,
               saj le ta ureja minimalno plačo kot socialno kategorijo, ki bo zavarovala zaposlene,
               ki ne dobijo niti minimalne plače. Prepričani smo, da je bilo potrebno minimalno
               plačo urediti s sistemskim zakonom, saj se bomo s tem izognili vsakoletnemu
               usklajevanju plač med socialnimi partnerji. Vlada Republike Slovenije je, kot je
               razvidno iz predloga zakona iz leta 2006 in 2007, določila izhodiščno minimalno
               plačo, ki naj bi se kasneje usklajevala z rastjo in inflacijo. Socialni partnerji so
               se sporazumeli, da se z dodatnim usklajevanjem minimalne plače za rast bruto
               družbenega produkta lahko postopno preneha, ker menijo, da je dosežena minimalna
               plača na primerni ravni. Prepričani smo, da obstaja nevarnost, da bi njeno nadaljnje
               hitrejše povečevanje porušilo plačilna razmerja. V poslanski skupini smo glede takšne
               ocene previdni, saj se lahko kar kmalu dogodi, da bo minimalna plača zaradi
               usklajevanja z inflacijo v obsegu svoje kupne moči zaostala za rastjo plač, ki bo
               odvisna od rasti produktivnosti in bruto družbenega produkta. Menimo, da je sprejem
               predloga zakona nujen, saj ureja problem minimalnih plač za okoli 12.000 do 13.000
               delavcev, ki so zaposleni predvsem v tekstilni in predelovalni industriji. Poleg tega
               bi lahko pri določanju konkretnega zneska le-te povečali za 0,6%, s čimer bi pomagalo
               upravičencem do minimalne plače, kar, vsaj po našem mnenju, ne bi obremenilo
               gospodarstva v prevelikem obsegu. Zavedati se moramo, da minimalna plača deluje kot
               instrument za zagotavljanje minimalnega prihodka, ki naj delavcu omogoči dostojno
               življenje, kar bi bilo doseženo v večji meri, če bi, kot smo že povedali, povečali
               znesek višine minimalne plače.</p>
               <p>V poslanski skupini bomo predlog zakona v tretjem branju podprli tudi zato, ker
               menimo, da v tem predhodnem času sanira obstoječe stanje ter daje pravno podlago za
               izplačevanje minimalnih plač.</p>
            </sp>
            <sp xml:id="SDZ4-Izredna-21-2006-10-04.sp199">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava o
               predlogu zakona v celoti. Besedo ima mag. Cvikl.</p>
            </sp>
            <sp xml:id="SDZ4-Izredna-21-2006-10-04.sp200">

               <speaker>MAG. MILAN M. CVIKL:</speaker>

               <p>Pri tem predlogu zakona gre za zelo enostavno vprašanje: Ali bo vlada po posvetovanju
               s socialnimi partnerji vendarle ugotovila, da je bolje kot za 2,1% točko dvigniti
               minimalno plačo v letu 2008, to minimalno plačo dvigniti še za učinek rasti
               produktivnosti bruto domačega proizvoda ali kaj podobnega? Zakaj je to pomembno? To
               je pomembno zato, ker proračunski podatki in proračunska izhodišča, ki samo za 2,1%
               točke dvigujejo minimalno plačo, hkrati v letu 2008 dvigujejo obdavčitev tistim, ki
               imajo samo minimalno plačo obdavčitve iz naslova davka na dodano vrednost, za
               šestkrat več, to je za 11,9%. In dobro bi bilo, da socialni partnerji ugotovijo,
               kakšna je bila bodisi dejanska inflacija ali kakšen je pričakovani učinek rasti
               produktivnosti in tudi to upoštevajo pri določitvi minimalne plače. To je seveda
               spremenjeni drugi člen. Če pa boste, v nadaljevanju bomo o tem lahko nekaj še rekli,
               sprejeli predlagani amandma, potem pa bo seveda zaveza še večja. Ekonomsko-socialni
               partnerji, delodajalci in delojemalci bodo postali enakopravni partnerji državi, ko
               si ta jemlje šestkrat več denarja iz naslova DDV in daje ljudem, ki jih je obdavčila
               za 12%, samo za 2% točki višjo minimalno plačo. To je vsa vsebina te diskusije. Mene
               veseli, da na seji, na kateri obravnavamo davčno zakonodajo in na kateri bomo čez
               nekaj časa podprli, da je zakon o DDV-ju primeren za nadaljnjo obravnavo, da
               obravnavamo tudi zakon o minimalni plači. Z velikimi napori smo to dosegli. Prav pa
               bi bilo, da omogočite, da delodajalci in delojemalci sami, brez tega, da minister za
               finance vtakne eno nizko številko rasti minimalne plače, določijo, kakšna naj bo
               minimalna plača. Če bomo to naredili, bo minimalna plača v Sloveniji iz sedanjih 490
               postopoma šla do želenih 630 ali 740 evrov, ne pa v naslednjih osmih letih, do vsega
               skupaj nekih 580 evrov. Za to ključno in temeljno vprašanje tukaj gre, ohraniti
               dialog in naj o tem odločajo delodajalci in delojemalci. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp201">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospo Širco.</p>
            </sp>
            <sp xml:id="SDZ4-Izredna-21-2006-10-04.sp202">

               <speaker>MAJDA ŠIRCA:</speaker>

               <p>Hvala lepa. Sedaj pač pustimo ob strani dejstvo, da ste predlagali povečanje
               minimalne in zajamčene plače za 2%, se pravi, da je bila upoštevana cena rasti
               življenjskih potrebščin v letu 2005, 2006 do avgusta, ne pa da bi bilo upoštevano
               povečanje cen življenjskih potrebščin po podatkih statističnega urada, kar bi
               pomenilo, da bi morali upoštevati rast za 2,6%. To se vam je zdelo preveč hudo in se
               pač tistih 200 ali mogoče več, recimo, da tudi 400 milijonov, če se dobro spomnimo
               razprav na to temo, mogoče raje daje za reklamno gradivo o reformnih ukrepih, ki jih
               dobimo potem v svoje nabiralnike za promocijo vlade. Ampak hočem opozoriti, strinjali
               smo se, da se sprejme tudi amandma Socialnih demokratov, ki govori o posvetovanju.
               Vendarle naš amandma, ki ga ponovno vlagamo, je bolj zavezujoč v tem smislu, da
               natančno določa, kdo je tisti, s katerim naj bi se vlada usklajevala.
               Ekonomsko-socialni svet, ki je bil, kot veste, ustanovljen sredi 90 let. je opravil v
               času tranzicije in tudi v časi vstopa v EU pomembno vlogo, zato ga ne bi smeli
               odstraniti v nadalje iz možnega partnerja v dialogu.</p>
            </sp>
            <sp xml:id="SDZ4-Izredna-21-2006-10-04.sp203">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima še gospod Veršnik.</p>
            </sp>
            <sp xml:id="SDZ4-Izredna-21-2006-10-04.sp204">

               <speaker>RUDI VERŠNIK:</speaker>

               <p>Hvala za besedo. Jaz bi želel vse opozoriti na sledeča dejstva. Danes smo v mesecu
               oktobru. Od 1. avgusta dalje bi morala minimalna plača znašati 125.050, in to je
               rezultat dogovarjanja oziroma bolje rečeno nedogovarjanja. In danes, ko smo pred
               zadnjim aktom sprejemanja tega predloga, berem v navodilu Zveze svobodnih sindikatov,
               kjer nalaga državnemu svetu, da v primeru, da se njihova volja ne uveljavi, vložijo
               veto na zakon. Jaz se tukaj sprašujem, kakšen zagovornik so oni, da tudi tistega
               minimalnega povečanja ne privoščijo ljudem, ki dejansko težko čakajo, in danes je tu
               že nekdo rekel, povečanje pa pravzaprav kakršnokoli naj bi bilo. Na ta način mislim,
               da je v zakonu zadeva opredeljena tako, da je sprejemljiva, da dogovarjanje je
               omogočeno. In še enkrat bom rekel, naj si bo to sedanji minister ali bodoča ali
               prihodnja minister ali ministrica gotovo ne bosta prevzela vse odgovornosti na svoje
               rame in se bosta prav gotovo želela pogovarjati. Vendar pa, če to ni mogoče, je v
               ozadju avtomatizem, ki bo tem slojem oziroma tistim, ki prejemajo minimalno plačo,
               zagotavljal vsaj usklajevanje z rastjo življenjskih stroškov. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp205">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Veršnik. Hvala tudi podpredsedniku Pavlihu za popoldansko vodenje
               seje. S tem tudi zaključujem razpravo o predlogu, se opravičujem, mislim, da je čas
               še na razpolago. 22 minut, zato po ustaljeni praksi... Prehajamo na razpravo o členu
               in vloženem amandmaju, ki jo bom vodil na podlagi amandmaja, vloženega 4.10.,
               poslanskega kluba Liberalne demokracije Slovenije k 2. členu. V razpravo dajem 2.
               člen in amandma poslanske skupine. Prosim za prijavo. Imamo štiri prijavljene
               poslance. Prvi ima besedo poslanec Tomaž Štebe.</p>
            </sp>
            <sp xml:id="SDZ4-Izredna-21-2006-10-04.sp206">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Tako je, če je naključna funkcija programirana. Jaz
               sem zagotovo pritisnil zadnji, ampak vseeno hvala lepa, se ne pritožujem nad tem. K
               razpravi sem se prijavil zaradi vloženega amandmaja, ker enostavno ne razumem, kaj
               pomeni na podlagi mnenja ekonomsko-socialnega sveta. V urejenem odločanju, in tako bi
               zakon moral biti opredeljen, nekdo mora na koncu odločati ali pa potrditi. Ne vem pa,
               kaj je tukaj mišljeno, na podlagi predhodnega mnenja. Ali je to sedaj že mnenje, ki
               ga mora minister samo sprejeti in potem napišimo drugače, da odloča nekdo drug, ali
               pa, da enostavno to pomeni, da ima pred seboj neko mnenje in ga na osnovi tega in
               ostalih kriterijev upošteva ali ne upošteva. Zato bi prosil, da bo predlagatelj to
               pojasnil. Glede na to, da je zakon nujno potreben in ga tudi danes obravnavamo, se
               tudi sam pridružujem tistim kolegicam in kolegom, ki zakon podpirajo, kakšen je bil
               predlagan. Jaz ga bom tudi podprl. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp207">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Štebe. Besedo ima poslanec Milan Cvikl. Izvolite. Ni več časa.
               Besedo ima poslanec Rudi Veršnik.</p>
            </sp>
            <sp xml:id="SDZ4-Izredna-21-2006-10-04.sp208">

               <speaker>RUDI VERŠNIK:</speaker>

               <p>Hvala za besedo, še enkrat. Mislim, da je zakon upošteval mnenje, ki je bilo
               sprejemljivo za večino tukaj v državnem zboru, in to smo sprejeli. Zato naša stranka
               ne podpira amandmaja, ki ga predlaga LDS. Hvala.</p>
            </sp>
            <sp xml:id="SDZ4-Izredna-21-2006-10-04.sp209">

               <speaker>PODPREDSEDNIK SAŠO PEČE:</speaker>

               <p>Hvala vam. In zadnji na seznamu prijavljenih je poslanec Dušan Kumer. Izvolite.</p>
            </sp>
            <sp xml:id="SDZ4-Izredna-21-2006-10-04.sp210">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Jaz bom ta amandma podprl, ker namreč
               ni res, tako kot nekateri trdite, da je napisan nerazumljivo. Napisan je v kontekstu
               razmer glede na predhodne amandmaje, ki so že bili, zelo jasno in nedvoumno. Na koncu
               ima besedo minister. Samo dobro je, da minister upošteva pri tej svoji odločitvi tudi
               mnenje, ki se ustvari na socialnem svetu. Na socialnem svetu je lahko to mnenje, ki
               pomeni ni menja. Ampak on se bo na koncu odločil in ne se sprenevedati s tem, da
               seveda nimamo tega avtomatizma tudi skozi ta amandma.</p>
               <p>Sedaj argument, zakaj še to podpiram. Jaz tretjič danes v tem državnem zboru
               opozarjam kolege in kolegice, da počasi imam dovolj te politike, neke milostne
               politike, ki se ustvarja skozi zakone, ki prihajajo iz ministrstva za delo in
               družino. Sedaj že ni več zakona, v katerem ne bi bila napisana norma: o tem odloča,
               določi minister za družino in delo. Kdo pa je ta minister, ki lahko ali si pa vzame
               to kompetenco, da o vsem odloča? Zakaj pa, potem, ko se pripravlja predlog proračuna
               v celotnem proračunu ne odloči minister za finance in on po ministrstvih razveze in
               vse ostalo naredi. Zakaj pa je tam potrebno usklajevanje, da vlada pride z usklajenim
               proračunom v ta državni zbor? Vzemite analogijo s socialnim svetom in s socialnim
               partnerstvom, tudi tukaj je neka logika, da vsaj pustimo partnerjem, ki sedijo v tem
               socialnem svetu, da oblikujejo svoje mnenje. Lahko tudi, da tega mnenja ne bodo
               imeli, ampak vsaj dopustimo jim to možnost.</p>
               <p>Čisto na koncu, da vemo, o čem se pogovarjamo. Jaz dva dni sedaj lepo poslušam v tej
               dvorani, mi se pogovarjamo o, reci i piši 25-ih milijardah na leto za teh 18 tisoč
               zaposlenih, ki bi naj po podatkih dobili to minimalno plačo. Včeraj smo veliko
               govorili o darilu 35-ih milijardah na letni ravni, ki smo ga dali kategoriji, ki ima
               visoko plačo. Samo, da vemo, o čem se pogovarjamo! Kompliciramo in ne dopustimo, da
               imajo tudi sindikati in delodajalci tukaj besedo. Tukaj preprosto teh različnih
               pristopov v dveh dneh, v 48-ih urah preprosto ne bom razumel. Imejmo isti pristop
               včeraj pri tistem davčnem, imejmo pri tej minimalni plači, pri tem zakonu preprosto
               isti pristop. Preprosto ne pristajam več na to: mi smo se tako zmenili in to bo tako
               in to morate sprejeti ali pa ne sprejeti, tako kot je pred menoj nastopal sedaj
               zadnji poslanec iz vladajoče koalicije. Daleč od tega, da bi seveda to mnenje ali pa
               to stališče upoštevali!</p>
            </sp>
            <sp xml:id="SDZ4-Izredna-21-2006-10-04.sp211">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo razpravljati? Še enkrat odpiramo postopek. Prosim za prijave.
               Imamo ponovno tri prijavljene razpravljavce plus enega, ki mu je čas potekel. Besedo
               ima poslanec Franc Capuder. Izvolite.</p>
            </sp>
            <sp xml:id="SDZ4-Izredna-21-2006-10-04.sp212">

               <speaker>MAG. FRANC CAPUDER:</speaker>

               <p>Hvala lepa. Ni res, kar je pravkar povedal kolega, da se ne upošteva dogovor, seveda
               se ga upošteva. Na zadnji seji smo sprejeli amandma SD-ja, ki pač govori o
               dogovarjanju, preden minister podpiše višino zajamčene plače. Kar pa predlaga ta
               amandma, ki ga je predlagal poslanski klub LDS, je pa pač napisan tako, da bi lahko
               povzročil blokado pri določitvi minimalne plače in bi kvečjemu naredil več škode kot
               pa koristi, čeprav gre samo za 25 milijard, ampak vsakemu tistemu, ki je na minimalni
               plači, pa vsako povišanje, pa čeprav je to nekaj tisočakov, pomeni veliko. Igrate se
               z nekaj tisoč ljudmi. Kar bi takšen amandma lahko povzročil, se mi zdi, da ni
               korektno in ni v redu. In v poslanski skupini Nove Slovenije tega amandmaja ne moremo
               podpreti.</p>
            </sp>
            <sp xml:id="SDZ4-Izredna-21-2006-10-04.sp213">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Dušan Kumer.</p>
            </sp>
            <sp xml:id="SDZ4-Izredna-21-2006-10-04.sp214">

               <speaker>DUŠAN KUMER:</speaker>

               <p>Je res to, kar sem rekel. Ker to, kar je pa sedaj poslanec pred menoj rekel, je pa
               demagogija nad demagogijami. Ta pa ima, jaz matematike toliko ne obvladam kot kolega
               Moge, ampak mislim, da gre čez - na tri. Preprosto moram še enkrat povedati:
               demagogijo zganjati nad tremi tisočaki, da to zavira - bom šel na začetek. Krivec, da
               tega od 1. avgusta ni, je ministrstvo. Pa ne zaradi tega, ker se socialni partnerji
               niso dogovorili, zato ker se tam ne počne stvar, tako kot se morajo v roku početi.
               Tudi sedaj, po sedanji zakonodaji je imel možnost, da bi prišel s predlogom, pa ni
               prišel. Jaz sem že prejšnjikrat na seji, ko smo imeli drugo obravnavo, diskutiral, da
               če jaz lahko v banki dobim 10-letni kredit s korekcijskim faktorjem, a v ministrstvu
               za delo pa za minimalno plačo ne morejo za dve leti naprej izračunati približno, pa
               potem korigirati stvari, tako kot delamo proračun za dve leti, potem pa moram reči,
               da gre tukaj za veliko mero nesposobnosti in nestrokovnosti in preprosto ne pristajam
               na to demagogijo. Ne se danes sklicevati na to minimalno plačo.</p>
               <p>Demagogijo ali pa velik odpustek ali pa škodo ste naredili včeraj pri prvih dveh
               zakonih, ko ste dali darilo 34, 40 milijard, ki niti tisti, ki bodo to dobili, niso s
               temle zadovoljni. Niso zadovoljni s tem. Zadovoljni bi bili, če bi jim zmanjšali
               stroške dela v podjetjih, tisti, ki ste jim dali ta denar. In škoda je bila za to
               državo storjena včeraj, ne danes. Danes pa delate ponovno škodo!</p>
            </sp>
            <sp xml:id="SDZ4-Izredna-21-2006-10-04.sp215">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Tomaž Štebe, izvolite.</p>
            </sp>
            <sp xml:id="SDZ4-Izredna-21-2006-10-04.sp216">

               <speaker>MAG. TOMAŽ ŠTEBE:</speaker>

               <p>Hvala lepa. Jaz pravzaprav sedaj že zelo malo razumem, razen če nekdo hoče demagoško
               spet uvajati kvazisamoupravni sistem, kjer vsi odločajo, mislijo, da odločajo, pa
               seveda odloča nekdo - za katerega je čisto jasno, kdo. Pravzaprav gre za to, ali bomo
               naredili razvojni preboj ali ne. Ne gre za 25 milijard in 35 milijard, ampak v osnovi
               gre za to, ali bomo lahko nagradili tiste, ki ustvarjajo. Ker ste že tudi preusmerili
               debato na drug pol, daril in ne vem česa še vse. Gre za to, da se poskrbi za socialni
               nivo, in gre za to, da se dogovarja. Moder minister bo zagotovo upošteval tudi
               socialne partnerje. Ampak, veste kaj, nekdo pa mora odločiti in nekdo, tisti, ki
               odloči, tudi prevzema polno odgovornost za svojo odločitev. Zadeva deluje v
               praktičnih sistemih na ta način.</p>
               <p>Če pa hočemo tu "saditi rožice" in se iti demagogijo ter morda javnost na ta način
               zavajati, pa to ne gre. Mislim, da je čista slika tista prava slika. Nekdo na koncu
               odloči, če je modro, upošteva stališča vseh partnerjev, tudi druge vidike, in potem
               prevzema za to svojo odgovornost. Hvala.</p>
            </sp>
            <sp xml:id="SDZ4-Izredna-21-2006-10-04.sp217">

               <speaker>PODPREDSEDNIK SAŠO PEČE:</speaker>

               <p>Hvala vam. Odpiram nov krog prijav. Prosim. Imamo še tri prijavljene poslance. Prvi
               bo na vrsti kolega Tomaž Štebe. <stage xml:id="SDZ4-Izredna-21-2006-10-04.stage18">(Se odpoveduje.)</stage> Besedo dajem poslancu Dušanu Kumru.
               Izvolite.</p>
            </sp>
            <sp xml:id="SDZ4-Izredna-21-2006-10-04.sp218">

               <speaker>DUŠAN KUMER:</speaker>

               <p>Ker je bila omenjena demagogija, mi je zdaj prišla na misel parodija, ki jo je včeraj
               izrekel predsednik države. Pri taki diskusiji, kot sem jo zdajle poslušal, ko sem
               rekel, da gre za demagogijo na tri in več, in ker je predsednik vlade včeraj rekel,
               da če ne bi bila ta oblast in če se tako stvarem ne bi streglo, bi lahko bila
               Slovenija Kuba, moram opozoriti vladajočo koalicijo, predvsem pa največjo stranko:
               pazimo, da ne bomo v tej Nekubi dobili pa pravega Castra.</p>
            </sp>
            <sp xml:id="SDZ4-Izredna-21-2006-10-04.sp219">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Stanislav Brenčič. Izvolite.</p>
            </sp>
            <sp xml:id="SDZ4-Izredna-21-2006-10-04.sp220">

               <speaker>STANISLAV BRENČIČ:</speaker>

               <p>Hvala lepa. Seveda se s tem amandmajem, kot je zapisan, vzpostavlja nekoliko večja
               zaveza ministru, da upošteva ta dialog, tudi če je morda včasih brezizhoden. Ampak tu
               je nekaj drugega vprašanje.</p>
               <p>Po predlogu zakona o usklajevanju socialnih transferjev posameznikom in
               gospodinjstvom se večina obremenitve državnega proračuna, ki je nekako vezana tudi na
               minimalno plačo, predvideva usklajevati z rastjo cen življenjskih potrebščin. Tako da
               tu vlada ni tisti ključni faktor v tem usklajevanju minimalne plače. Ključni faktor
               je predvsem delodajalec, zato ker gro bremena do tega limita, ki ga mora zagotoviti,
               mora zagotoviti delodajalec. Gro bremena po tem vprašanju pade na delodajalca. Zato
               mu pustimo možnost, če se predstavniki delodajalcev nekako lahko sporazumejo, da je
               pa mogoče zaradi ugodne gospodarske rasti ali dobre bilance tudi morda na teh
               ekstenzivnih panogah pa za produktivnost dati 0,2 ali 0,3 desetinke odstotne točke,
               pa jim pustimo to možnost. Ampak zame je ključno to, prav zato, ker ni minister tisti
               ključni faktor v tem pogajanju, niti vlada, kar se posledic tiče, zdaj, ko se bodo
               usklajevali transferji zgolj na predvideno rast življenjskih potrebščin, je zame
               pomembno to, da na vsak način pa se nek minimalen dogovor oziroma vodenje dialoga med
               partnerji vzpostavlja.</p>
               <p>Me pa nekaj po vrednostni presoji tu moti. Mi smo tako širokogrudni, da minimalno
               plačo, ki je tisti minimum za polni delovni čas, usklajujemo minimalno, kar jo lahko.
               Sleherno pokojnino usklajujemo s povprečjem vseh plač, na katere vpliva nešteto
               faktorjev, ne zgolj tisti, ki izhajajo iz prispevne stopnje, ki jo slehernik plačuje
               za penzijo, ampak na povprečno rast plač vpliva število drugih faktorjev. Ali ne bi
               bilo pošteno, da bi tudi minimalne plače usklajevali s povprečno rastjo plač? Če
               vrednostno gledamo na teh nekaj tisoč oziroma 20 tisoč ljudi, ki se iz te minimalne
               plače tudi vzpostavlja tako minimalne osnove za pokojnino, da je vse skupaj eno
               uboštvo, po eni strani. Tu jaz presojam v vrednostnem smislu, da je še kako potreben
               ta dialog, ki ga moramo v družbi kot celota voditi. Hvala.</p>
            </sp>
            <sp xml:id="SDZ4-Izredna-21-2006-10-04.sp221">

               <speaker>PODPREDSEDNIK SAŠO PEČE:</speaker>

               <p>Hvala vam. In moja dolžnost je, da odprem nov krog potencialnih razpravljavcev.
               Prosim. Nimamo več prijavljenih razpravljavcev. Torej, ker nihče več ne želi
               razpravljati, zaključujem razpravo. Končali smo z razpravo o amandmaju, o katerem
               bomo v skladu s časovnim potekom seje zbora odločali danes v okviru glasovanj, čez
               pol ure, to je ob 16.45 uri. Kot rečeno, se vidimo kasneje.</p>
               <stage xml:id="SDZ4-Izredna-21-2006-10-04.stage19">(Seja je bila prekinjena ob 16.17 uri in se je nadaljevala ob 16.47 uri.)</stage>
            </sp>
            <sp xml:id="SDZ4-Izredna-21-2006-10-04.sp222">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in poslanci, prosim, da zasedete svoja mesta. Še enkrat ponovim.
               Spoštovane poslanke in poslanci, prosim, da zasedete svoje mesta, prešli bomo v okvir
               glasovanj, in sicer prehajamo na glasovanje zbora o predlogu odločitev. Po ustaljeni
               praksi prosim poslanke in poslance, da preverijo delovanje glasovalnih naprav. Glede
               na to, da ne vidim dvignjene roke, ocenjujem, da vse glasovalne naprave delujejo
               normalno.</p>
               <p>Nadaljujemo s <title xml:id="SDZ4-Izredna-21-2006-10-04.title8">prekinjeno 1. točko dnevnega reda - prva obravnava predloga zakona
                  o dohodnini.</title> Prehajamo na odločanje o naslednjem predlogu sklepa: "Predlog
               zakona o dohodnini, prva obravnava, je primeren za nadaljnjo obravnavo." Vidim, da je
               želja po obrazložitvi glasu, in sicer odprl bom listo za podajanje stališč v imenu
               poslanske skupine. Prosim, da tisti, ki želite obrazložiti glas v imenu poslanske
               skupine, to storite sedaj. Hvala. Imamo 6 javljenih. Prvo bo predstavil stališče
               poslanske skupine poslanec Ivan Grill. Izvolite. Se odpovedujete? Potem dajem besedo
               poslancu Milanu Cviklu, da predstavi stališče poslanskega kluba Liberalne demokracije
               Slovenije. Izvolite.</p>
            </sp>
            <sp xml:id="SDZ4-Izredna-21-2006-10-04.sp223">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Gospod minister, poslanke in poslanci. V poslanskem
               klubu Liberalne demokracije bomo nasprotovali predlogu zakona o dohodnini, zato ker
               ocenjujemo, da predlog zakona o dohodnini na neustrezen način prerazdeljuje med
               posameznimi dohodninskimi razredi sredstva, ki so sicer namenjena za javno finančno
               porabo.</p>
               <p>Vlada Republike Slovenije ob drugi obletnici svojega vladanja dokazuje s svojo
               republikansko politiko, ker v zelo majhni skupini davčnih zavezancev ministri, pisci
               okvira gospodarskih reform in pa seveda nekaj tisočev tistih z najvišjimi plačami -
               vsem tem dviguje neto plače za nekaj 10 milijard skupne vsote, potem pa, kot bomo
               videli v nadaljevanju, skozi večjo obdavčitev gospodarstva, skozi razširitev davčne
               osnove pri plačevanju davka od dobička podjetij, z dvigom davka na dodano vrednost, z
               dvigom trošarin ta račun za davčno darilo izpostavlja vsem drugim v Sloveniji. Vlada
               gospoda Janeza Janša je na predlog gospoda ministra Bajuka pripravila predlog reform,
               ki niso reforme, od reform je ostala zgolj forma, kot je bilo povedano, so zelo
               veliko davčno prerazdeljevanje, kjer mala skupina nepotrebnih dobi darilo v obliki
               enega BMW-ja za obdobje ene vlade, drugim pa je na voljo za dve kavi. Vendar ker, kot
               bomo v ponedeljek videli ob državnem proračunu za leto 2008, predvidevate dvig davka
               na dodano vrednost na 21% - splošno stopnjo in 9% - nižjo stopnjo, bo ta zapitek, ki
               si ga je vlada Republike Slovenije vzela in ga razdelila mali skupini, plačala
               populacija slovenskih davkoplačevalcev, plačala populacija tistih, ki jim bomo danes
               pri zakonu o minimalni plači za vsega 2 odstotni točki dvignili minimalno plačo,
               vlada se pa v letu 2008 odloča, da bo za 6-krat več, za 12 odstotnih točk dvignila
               DDV. Zato je zakon o dohodnini, kjer se začenja osnovni davčni greh, kjer se začenja
               davčna prevara, neustrezen, ker na povsem nepotreben način razbremenjuje tega najmanj
               potrebne. Temu zakonu nasprotujemo. Hvala.</p>
            </sp>
            <sp xml:id="SDZ4-Izredna-21-2006-10-04.sp224">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanske skupine SDS bo predstavil kolega Robert Hrovat. <stage xml:id="SDZ4-Izredna-21-2006-10-04.stage20">(Se
               odpoveduje.)</stage> Moja dolžnost je, da zdaj odprem prijave za podajo stališč poslank in
               poslancev. Prosim. Imamo štiri prijavljene poslance. Prvi je kolega Testen.
               Izvolite.</p>
            </sp>
            <sp xml:id="SDZ4-Izredna-21-2006-10-04.sp225">

               <speaker>CIRIL TESTEN:</speaker>

               <p>Hvala za besedo. Že prej smo bili prijavljeni za stališče poslanske skupine, pa še
               nismo dobili besede.</p>
            </sp>
            <sp xml:id="SDZ4-Izredna-21-2006-10-04.sp226">

               <speaker>PODPREDSEDNIK SAŠO PEČE:</speaker>

               <p>Se opravičujem, verjetno sem vas spregledal. Imate besedo, izvolite, za predstavitev
               stališča. Prijavilo se je več poslancev, med njimi trije iz Liberalne demokracije
               Slovenije. Trije pa ne morejo predstavljati stališča Liberalne demokracije Slovenije,
               zato sem se vam opravičil, da sem vas spregledal. Imate besedo v imenu poslanske
               skupine, izvolite.</p>
            </sp>
            <sp xml:id="SDZ4-Izredna-21-2006-10-04.sp227">

               <speaker>CIRIL TESTEN:</speaker>

               <p>Hvala za besedo. Lep pozdrav tudi v mojem imenu predsedujočemu, ministru s sodelavci,
               vsem poslankam in poslancem! Moram povedati, da bomo v naši poslanski skupini podprli
               predlog zakona kot primernega za nadaljnjo obravnavo. In sicer ga bomo podprli zaradi
               tega, ker menimo, da darilo, ki bo zmanjšalo proračunske prihodke za 37 ali skoraj 38
               milijard, ni darilo samo tistim, ki bodo dobili višje plače, ampak je darilo tudi
               podjetjem, ki bodo na ta račun imela boljše pogoje za gospodarjenje.</p>
               <p>Že v predstavitvi svojega stališča smo povedali, da je bil velik problem, ko smo
               govorili o zakonu o davku na izplačane plače, da so podjetja obremenjena zlasti s
               preobremenitvijo visokokvalificirane delovne sile. Mislim, da se s tem razbremenjuje,
               mislim, da se s tem pridobi tudi v tem, da bodo imeli manjši pritisk na plače v
               bodoče, mislim, da bo s tem manjši pritisk na to, da bi ti delavci odhajali v tujino,
               in ne nazadnje menim, da je možno tudi v sistemu bruto plač ta znesek porazdeliti med
               delodajalci in delojemalci. S tem se sicer nekateri ne strinjajo, mi v poslanski
               skupini se strinjamo, zato bomo mi predlog zakona podprli. Se pa strinjamo, da so
               nekatere pripombe, ki so se pokazale v javni razpravi, bile tudi umestne in bomo
               vsako tisto pripombo, ki bo na delovnem telesu utemeljena, tudi podprli, tako da mi
               bomo kot izhodišče predlog zakona podprli.</p>
            </sp>
            <sp xml:id="SDZ4-Izredna-21-2006-10-04.sp228">

               <speaker>PODPREDSEDNIK SAŠO PEČE:</speaker>

               <p>Hvala. Kot prej rečeno, prehajamo na predstavitev osebnih stališč. Besedo ima
               poslanec Bojan Rugelj. Izvolite.</p>
            </sp>
            <sp xml:id="SDZ4-Izredna-21-2006-10-04.sp229">

               <speaker>BOJAN RUGELJ:</speaker>

               <p>Hvala lepa. Jaz bom ta zakon podprl. Mislim, da je to v redu zadeva, če ne zaradi
               drugega, že tukaj, da se bodo te birokratske, veliko birokratskih zadev se bo
               zmanjšalo, ne nazadnje bodo ljudje dobili domov dohodnino izračunano in jo bodo samo
               podpisali, razen v kolikor se ne bodo strinjali z njo. To pomeni zmanjšanje
               administracije.</p>
               <p>Kar se tiče dohodninskih razredov, bi poudaril to, da bo sedaj več ljudi, da se sedaj
               zvišuje prag za najnižjo stopnjo od nekaj čez milijon 300 tisoč na milijon 600 tisoč,
               kar pomeni, da bo več ljudi prišlo v ta nižji 16% dohodninski razred. Enako tudi pri
               tistih višjih dohodninskih razredih. Mislim, da je to v redu, in da bo večina
               državljanov pridobila na ta način, ker bodo plačali na koncu manj dohodnine.</p>
               <p>Kar se tiče pa tistih najvišjih stopenj oziroma najvišjih plač, pa mislim, da se bodo
               na dolgi rok tudi lastniki zamislili, pa bodo malo preštudirali, kaj bodo naredili s
               tistimi najvišjimi plačami, ali bodo razbremenili s temi plačami svoje lastne firme
               ali jih ne bodo. Tako jaz tukaj ne vidim nobenih takih zadržkov in mislim, da je ta
               predlog tega novega zakona, da je zelo v redu in pohvalen. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp230">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Majda Širca. Izvolite. Se odpovedujete. Besedo ima
               kolega Milan Cvikl.</p>
            </sp>
            <sp xml:id="SDZ4-Izredna-21-2006-10-04.sp231">

               <speaker>MAG. MILAN M. CVIKL:</speaker>

               <p>Hvala lepa. Ne bom se odpovedal, ker je treba nekatere stvari vendarle še enkrat
               povedati. Niti za tolar, niti za tolar se zaradi zakona o dohodnini ne bo zmanjšala
               davčna obremenitev slovenskih podjetij! Niti za tolar! Kot bomo kasneje videli pri
               zakonu o davku od dohodka pravnih oseb, se bo pa skupna davčna obremenitev slovenskih
               podjetij povečala. Zato ta prvi zakon v paketu sedmih, ki jih danes obravnavamo, pač
               ne izpolnjuje svojega cilja in ta cilj je bil zapisan v nekih reformah kot
               razbremenjevanje gospodarstva. Tega, na žalost, ne dosegate s tem predlogom zakona.
               Zato bom zakonu nasprotoval.</p>
            </sp>
            <sp xml:id="SDZ4-Izredna-21-2006-10-04.sp232">

               <speaker>PODPREDSEDNIK SAŠO PEČE:</speaker>

               <p>Hvala. In zadnji na seznamu do sedaj prijavljenih je poslanski kolega Lahovnik.
               Izvolite.</p>
            </sp>
            <sp xml:id="SDZ4-Izredna-21-2006-10-04.sp233">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci. Sam omenjenega zakona ne bom podprl, mu
               bom nasprotoval z argumentom, da je v neskladju s strategijo razvoja Slovenije in s
               temeljnimi razvojnimi dokumenti v tej državi.</p>
               <p>Imam občutek, kot da minister, ki je predlagal ta zakon oziroma vlada po njegovi
               pobudi, ne pozna teh dokumentov. Namreč, imel je dve možnosti: lahko bi omejil višino
               socialnih prispevkov na določen znesek, kar so predlagali vsi ekonomisti in kar bi
               podprli tudi predstavniki sindikatov. Na ta način bi se razbremenila podjetja in
               povečala konkurenčna sposobnost. Druga možnost, ki bi šla hkrati s to, bi bila
               takojšnja odprava davka na plačilno listo. Oba ukrepa bi imela takojšne učinke na
               razbremenitev gospodarstva in v ničemer ne bi porušila razmerja med neto plačami.
               Sedaj imamo pa drugo logiko. Bruto plače in stroški za podjetja ostajajo
               nespremenjeni, rušijo pa se razmerja med neto plačami na ta način, da se poveča
               socialno razslojevanje. S tega vidika se bo pojavil tudi pritisk sindikatov po višjih
               plačah. Če je želela vlada s tem zakonom koristiti gospodarstvu, mu ni, dosegla je
               ravno nasproten učinek, porušila je neko krhko ravnotežje, hkrati pa ne razbremenjuje
               podjetij. In zaradi tega, ker se je lotil te reforme na napačen način, jaz temu
               zakonu nasprotujem. Ni problem progresija. Jaz se strinjam, da se mora znižati, ampak
               znižuje se na ta način, da se takoj odpravi davek na plačilno listo, znižuje se na ta
               način, da se omeji zgornja višina socialnih prispevkov, ki jih mora posameznik
               plačati. Na ta način se razbremenjuje podjetje. Ne pa tako, da vi ohranjate bruto
               plače nespremenjene, porušite pa razmerja med neto plačami. To je povsem narobe, zato
               so tudi gospodarstveniki proti in zato so seveda tudi v sindikatu proti. Zato tudi
               sam ne morem tega zakona podpreti in mu nasprotujem.</p>
            </sp>
            <sp xml:id="SDZ4-Izredna-21-2006-10-04.sp234">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje? Glasujemo. Navzočih je 71 poslank in poslancev,
               za je glasovalo 42, proti 29.</p>
               <p><stage xml:id="SDZ4-Izredna-21-2006-10-04.stage21">(Za je glasovalo 42.)</stage> <stage xml:id="SDZ4-Izredna-21-2006-10-04.stage22">(Proti 29.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ4-Izredna-21-2006-10-04.title9">2. točko dnevnega reda,</title> to je s <title xml:id="SDZ4-Izredna-21-2006-10-04.title10">prvo obravnavo
                  predloga zakona o davku od dohodkov pravnih oseb.</title> Prehajamo na odločanje o
               naslednjem predlogu sklepa: "Predlog zakona o davku od dohodku pravnih oseb v prvi
               obravnavi je primeren za nadaljnjo obravnavo." Obrazložitev glasu v imenu poslanskih
               skupin. Prosim za prijavo. Na seznamu imamo tri prijavljene, in sicer poslanec Srečko
               Hvauc bo predstavil stališče poslanske skupine SDS.</p>
            </sp>
            <sp xml:id="SDZ4-Izredna-21-2006-10-04.sp235">

               <speaker>SREČKO HVAUC:</speaker>

               <p>Najlepša hvala za besedo. Če smo pri prejšnji točki govorili o davku, ki zadeva
               fizične osebe, in ugotovili, da je po dolgem času se država pripravljena odreči delu
               davkov in da se bo to poznalo tudi neposredno v žepih državljank in državljanov
               Republike Slovenije, gre pri zakonu pod to točko za to, da se država odreka delu
               davkov pri pravnih osebah. Gre za to, da se splošna davčna stopnja s sedanjih 25%
               postopno znižuje na 20%, kar bomo dosegli leta 2010. Na račun tega bo državni
               proračun prikrajšan za okoli 40 milijard slovenskih tolarjev in to je v bistvu
               neposredni prispevek države k temu, da se gospodarstvo razbremeni, da lahko postane
               bolj konkurenčno, da bomo lahko vlagali več v razvoj in posledično dosegli tudi večjo
               blaginjo za vse državljane in državljanke.</p>
               <p>Zakon prinaša še en kup ugodnosti ali pa poenostavitev, odpravlja na primer dvojno
               obdavčitev, odpravlja se dvojna ekonomska obdavčitev, predlaga se pri priznavanju
               dolgoročnih rezervacij v višini 50% kot davčno priznane odhodke že pri njihovem
               oblikovanju, s čimer seveda država prevzame del tveganj zavezancev in s tem ustvarja
               tudi bolj prijazno davčno okolje.</p>
               <p>Torej v Slovenski demokratski stranki menimo, da je ta zakon zelo pomemben korak k
               nadaljnjemu ustvarjanju bolj ugodnih pogojev za delovanje gospodarstva. Ne strinjamo
               se z nekimi pavšalnimi ocenami, da zakon ne prinaša razbremenitev, da se efektivna
               davčna stopnja celo povečuje, za to ne obstajajo nobeni izračuni in kar tako počez
               deliti neke ocene, to pa mislim, da ni korektno do tega zbora, pa seveda tudi do
               slovenske javnosti. Torej, z znižanjem splošne davčne stopnje se razbremenjuje
               gospodarstvo in to je tudi osnovni cilj te vlade in te vladajoče koalicije, zato ga v
               Slovenski ljudski stranki podpiramo, Demokratski stranki podpiramo.</p>
            </sp>
            <sp xml:id="SDZ4-Izredna-21-2006-10-04.sp236">

               <speaker>PODPREDSEDNIK SAŠO PEČE:</speaker>

               <p>Hvala. Mir v dvorani, prosim. Poslanec Milan Cvikl, bo predstavil stališče
               poslanskega kluba Liberalne demokracije Slovenije. Prosim za mir v dvorani. Besedo
               ima samo poslanec Cvikl. Izvolite.</p>
            </sp>
            <sp xml:id="SDZ4-Izredna-21-2006-10-04.sp237">

               <speaker>MAG. MILAN M. CVIKL:</speaker>

               <p>Jaz verjamem, da je poslancem zelo težko se zavedati, iz katere stranke so, ker res
               je, načeloma bi demokrati, načeloma bi demokrati morali nasprotovati temu zakonu;
               ampak jaz sem že dolgo tega rekel, da to seveda ni Slovenska demokratska stranka,
               ampak je čisto navaden SRS ali slovenska republikanska stranka. Zakaj? In pokazal bom
               na podatkih, da seveda obstajajo dokazi, da se efektivna obdavčitev gospodarstva
               povečuje. V letu 2004, v zadnjem letu, tako imenovane 12-letne vladavine, se je v
               državni proračun nateklo 124 milijard in efektivna obdavčitev je bila približno 12,3%
               točke, približno 10 milijard za eno odstotno točko efektivne obdavčitve. V letu 2007
               v proračunu, ki ga bomo sprejemali, zaradi tega, ker po dveh letih vladavine Janševa
               vlada še vedno ni uspela spremeniti slabih zakonov, tako imenovane Ropove vlade, pa
               je ta obdavčitev 24 krat teh 10 milijard za 1% točko ali 246 milijard. Zato je
               efektivna obdavčitev, gospodje iz slovenske republikanske stranke, dvakrat višja, to
               so podatki ministra za finance. In reči, da boste podprli zakon, ki ukinja olajšave
               za prvo zaposlitev, ki ukinja olajšave za zaposlitev tistih, ki so 12 mesecev na
               zavodu za zaposlovanje, reči ljudem v Krškem, da sedaj, ko se bo zaprl Vipap in ko bo
               tam šlo 250 ljudi na cesto in bodo 12 mesecev sedeli na zavodu za zaposlovanje, nek
               mali podjetnik jih pa ne bo mogel zaposliti, ker nima več davčne olajšave, da je to
               kriva ne vem katera Mramorjeva ali Ropova reforma, to je malo za lase privlečeno.</p>
               <p>Dejstvo je, da ukinjate olajšavo za opremo, dejstvo je, da ukinjate s tem zakonom
               dokončno olajšave za prvo zaposlovanje, težko zaposljive, doktorje znanosti in da
               širite davčno osnovo s spreminjanjem amortizacijskih stopenj.</p>
               <p>In 15 let je Republika Slovenija skozi različne oblike rezervacije hranila družinsko
               srebrnino, sedaj pa jo bo v letih 2007, 2008 Janševa vlada preprosto porabila, zato
               je efektivna obdavčitev gospodarstva dvakrat višja, kot je bila v času prejšnje
               vlade, zato nismo na Kubi, ampak smo že v Argentini, ker je visoka obdavčitev in ker
               imamo visoko zadolževanje države. In to so dejstva, to so številke, gospodje, meni je
               žal, da so tako slabe, zato v poslanskem klubu liberalne demokracije ne bomo podprli
               zakona o davku od dohodka pravnih oseb.</p>
            </sp>
            <sp xml:id="SDZ4-Izredna-21-2006-10-04.sp238">

               <speaker>PODPREDSEDNIK SAŠO PEČE:</speaker>

               <p>Hvala vam. Jaz še enkrat prosim vse prisotne poslanke in poslance, da ne motijo
               govornika. Kolega Jerovšek, to velja posebej za vas. Besedo pa dajem poslancu Martinu
               Mikoliču, da predstavi stališče poslanske skupine Nove Slovenije. Izvolite.</p>
            </sp>
            <sp xml:id="SDZ4-Izredna-21-2006-10-04.sp239">

               <speaker>MARTIN MIKOLIČ:</speaker>

               <p>Hvala lepa. V poslanski skupini Nove Slovenije ocenjujemo, da je zakon primeren za
               nadaljnjo obravnavo, ker vsebuje dobre rešitve. V letu 2007 znižuje davčno osnovo
               oziroma ostane podjetjem 20 milijard tolarjev, če prištejemo k temu znižanje davka na
               izplačane plače, še dodatnih 26 milijard tolarjev, potem je prav gotovo samo laž, da
               bo davčno rekordno leto oziroma obremenitev za gospodarstvo v letu 2007. In vsekakor
               takšne navedbe, kot jih slišimo tukaj v državnem zboru, najbrž ne sodijo sem,
               predvsem pa zavajanje ljudi, gledalcev, ki nas gledajo oziroma opazujejo.</p>
               <p>Moram pa povedati, da smo v poslanski skupini Nove Slovenije v razpravi poudarjali,
               da se zavzemamo za regijske olajšave v smislu skladnega regionalnega razvoja. Zelo
               podpiramo regijske olajšave v smislu olajšav, ki so namenjene za raziskave in razvoj,
               in če bo ministrstvo še našlo kakšno rešitev, ki bi privabila tudi investitorje, ki
               bi vlagali v ta območja, bomo vsekakor tudi tako rešitev podprli. Vsekakor pa
               smatramo, da je zakon dober, zato ga bomo tudi podprli. Hvala.</p>
            </sp>
            <sp xml:id="SDZ4-Izredna-21-2006-10-04.sp240">

               <speaker>PODPREDSEDNIK SAŠO PEČE:</speaker>

               <p>Hvala vam. Odpiram postopek prijav za obrazložitev glasu v lastnem imenu. Prosim.
               Besedo dajem poslancu Mateju Lahovniku. Izvolite.</p>
            </sp>
            <sp xml:id="SDZ4-Izredna-21-2006-10-04.sp241">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci! Sam omenjenega zakona ne morem podpreti
               iz naslednjih razlogov.</p>
               <p>Prvič, dejansko se stopnja obdavčitve za podjetja povečuje, s 16,5 na 18,5%. Trditve,
               češ da tu niso bili predstavljeni nobeni izračuni, ki bi to potrjevali, so smešne. Ne
               nazadnje je prav vlada tista, ki bi morala priti z izračuni in dokazati, da se
               dejanska stopnja obdavčitve znižuje. Mi dokazujemo, da se zvišuje, iz naslednjih
               razlogov. Prvič, vsi pozitivni učinki tega zakona se uvajajo z zamikom, odprava davka
               na izplačane plače do leta 2009, znižujejo se nominalne stopnje obdavčitve podjetij
               do leta 2010 - skratka, z zamikom. Ko govorimo pa o negativnih učinkih, pa nastopijo
               takoj. Investicijske olajšave se znižujejo oziroma odpravljajo takoj; drugič,
               amortizacijske stopnje se znižujejo takoj; spodbude za zaposlovanje mladih doktorjev
               znanosti, dolgotrajno brezposelnih ali pripravnikov, ki so jih do sedaj lahko
               podjetja uveljavljala tudi kot strošek, saj se je 30% bruto plače štelo kot olajšava,
               pa se tudi ukinjajo takoj. Skratka, pozitivni učinki z velikim zamikom, negativni
               takoj.</p>
               <p>Argumenti ministra za finance so zaskrbljujoči. Če on pravi, da investicijske
               olajšave niso pomembne za investicijsko aktivnost, poglejte, saj je samega negiral.
               Zakaj je pa potem ohranil investicijsko olajšavo izključno za vlaganje v raziskovalno
               opremo in razvoj? Skratka, zakaj to ohranja, če res ne vplivajo na investicijsko
               dinamiko? Seveda vplivajo! In zato je narobe, zato je to res narobe. Efektivna davčna
               stopnja se zvišuje, na kar opozarjajo tudi predstavniki gospodarstva, in zato seveda
               sam tega zakona žal ne morem podpreti in mu nasprotujem.</p>
            </sp>
            <sp xml:id="SDZ4-Izredna-21-2006-10-04.sp242">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Stane Pajk. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp243">

               <speaker>STANE PAJK:</speaker>

               <p>Hvala. Sam bom ta zakon podprl, iz preprostega razloga, ker je usmerjen k povečanju
               zaposlenosti, povečanju gospodarske rasti in zmanjšanju brezposelnosti. Kot najbrž
               veste, je gospodarska rast že sedaj zelo velika in brezposelnost najmanjša. Jasna
               stvar je, da je vsaka olajšava, ki je usmerjena v to, dobrodošla. Zato bom ta zakon
               podprl.</p>
               <p>Kar se tiče pa Vipapa in delavcev iz Krškega, moram pa povedati, da bi o tem morali
               razmišljati takrat, ko ste Vipap prodajali brez nekih garancij in brez nekega trdnega
               zagotovila, da se bo del profita vlagal v razvoj in obnovo tehnologije, in zato si
               tisto krivdo pripišite kar sebi. Hvala.</p>
            </sp>
            <sp xml:id="SDZ4-Izredna-21-2006-10-04.sp244">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Milan Cvikl.</p>
            </sp>
            <sp xml:id="SDZ4-Izredna-21-2006-10-04.sp245">

               <speaker>MAG. MILAN M. CVIKL:</speaker>

               <p>Hvala. Škoda, da ni tukaj ministra za delo, družino in socialne zadeve, ker bi seveda
               minister za delo, družino in socialne zadeve povedal, da se brezposelnost zmanjšuje,
               da se pa v strukturi problem brezposelnih slabša, in sicer povečuje se število
               nezaposlenih prvih iskalcev zaposlitev in povečuje se število težko zaposljivih. Vi
               pa danes na načelu z vami, gospod poslanec, pravite, da je prav, da se ukinejo te
               olajšave.</p>
               <p>Jaz sem že povedal v razpravi včeraj, da te vlade ne razumem, kot da bi v tej vladi
               sedel samo minister za finance. Minister za finance bo odločal z podzakonskim aktom,
               katere olajšave, katere raziskave in razvoj so primerne - kar minister sam, kot da
               ministra za znanost ni več; in minister za delo, družine in socialne zadeve, minister
               za delo je dovolil ministru za finance, da skozi zakon o davku dohodka pravnih oseb
               ukinja dva ključna inštrumenta, ki sta izboljševala tako imenovano strukturno
               brezposelnost.</p>
               <p>Poglejte, vlada Republike Slovenije skupaj z drugimi vladami razlaga, kaj bo Evropa
               naredila za uveljavitev lizbonske strategije - za povečevanje zaposlenosti in vlada
               Republike Slovenije si sama sebi skozi danes potrjeno prvo čitanje zakona o davku od
               dohodka pravnih oseb reže enega od ključnih instrumentov. To je slaba politika,
               vendar razumem, da je to potrebno narediti zato, ker ste v zakonu o dohodnini tistim
               najmanj potrebnim, pač razdelili preveč desetin milijard. Žalostno, gospod minister,
               da vam je to smešno, meni je to žalostno, je pa seveda skladno z republikansko
               politiko te vlade, to pa razumem. Hvala.</p>
            </sp>
            <sp xml:id="SDZ4-Izredna-21-2006-10-04.sp246">

               <speaker>PODPREDSEDNIK SAŠO PEČE:</speaker>

               <p>Hvala vam. Lahko preidemo na glasovanje. Glasujemo. Navzočih je 72 poslank in
               poslancev, za je glasovalo 43 in 28 proti.</p>
               <p><stage xml:id="SDZ4-Izredna-21-2006-10-04.stage23">(Za je glasovalo 43.)</stage> <stage xml:id="SDZ4-Izredna-21-2006-10-04.stage24">(Proti 28.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ4-Izredna-21-2006-10-04.title11">prekinjeno 3. točko dnevnega reda - prva obravnava predloga zakona
                  o davčnem postopku.</title> Prehajamo na odločanje o naslednjem predlogu sklepa:
               "Predlog zakona o davčnem postopku, prva obravnava, je primeren za nadaljnjo
               obravnavo." Obrazložitev glasu v imenu poslanskih skupin. Prosim. Lahko preidemo na
               glasovanje? V osebnem imenu? Odpiram postopek za obrazložitev glasu v osebnem imenu.
               Prosim. Gospa Pozsonec, če sem vas pravilno razumel, se odpovedujete. Besedo ima
               poslanec Milan Cvikl, izvolite.</p>
            </sp>
            <sp xml:id="SDZ4-Izredna-21-2006-10-04.sp247">

               <speaker>MAG. MILAN M. CVIKL:</speaker>

               <p>Jaz temu zakonu ne bom nasprotoval. Ne bom mu nasprotoval zato, ker imam občutek, da
               gre tukaj za poskus predvsem novega generalnega direktorja davčne uprave Republike
               Slovenije, da se zapiše, v narekovaju, davčni postopek, ki mu bo olajšal delo. Vendar
               bom pa bomo zelo pozorno spremljali, ali bo res 700 milijonov privarčevanih na
               materialnih stroških, kot je bilo danes povedano, ali bo davčni postopek res v polni
               meri uveljavljen. Seveda pa ta zakon, kot je današnja razprava pokazala, da od
               velikih, v narekovaju, "obljub" v okviru reform gospodarskih, 22 ukrepov je bilo
               predvidenih za uveljavitev v tem zakonu, je uveljavljena dobra polovica, če hočete,
               slabi 2/3. Vendar, kot sem rekel, zakonu ne bom nasprotoval, bom pa glede na
               nasprotovanje zakonu o dohodnini in zakonu o davku od dohodka pravnih oseb in zakonu
               o DDV seveda ocenjeval, da ta zakon niti ni potreben. Hvala.</p>
            </sp>
            <sp xml:id="SDZ4-Izredna-21-2006-10-04.sp248">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Rudi Veršnik. Izvolite.</p>
            </sp>
            <sp xml:id="SDZ4-Izredna-21-2006-10-04.sp249">

               <speaker>RUDI VERŠNIK:</speaker>

               <p>Hvala za besedo. Zakon o davčnem postopku je usmerjen v pravo smer, in sicer daje
               veliko poudarka elektronskemu poslovanju, poenostavlja same postopke, zagotavlja
               enakopravnejši položaj med davčnimi zavezanci in davčno upravo. Potem istočasno gleda
               na racionalizacijo, uvaja enostavnejše dostavljanje odločb in s tem tudi varčuje pri
               stroških pošiljanja.</p>
               <p>V Slovenski demokratski stranki in sam osebno menimo, da je zakon naravnan v pravo
               smer in da zagotavlja boljše sodelovanje tako med davčnimi zavezanci kot tudi davčno
               upravo. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp250">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje. Glasujemo. Navzočih je 70 poslank in poslancev,
               za je glasovalo 57 in noben proti.</p>
               <p><stage xml:id="SDZ4-Izredna-21-2006-10-04.stage25">(Za je glasovalo 57.)</stage> <stage xml:id="SDZ4-Izredna-21-2006-10-04.stage26">(Proti nihče.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>Nadaljujemo <title xml:id="SDZ4-Izredna-21-2006-10-04.title12">s prekinjeno 4. točko dnevnega reda - to je s prvo obravnavo predloga
                  zakona o davku na dodano vrednost.</title> Prehajamo na odločanje o naslednjem
               predlogu sklepa, in sicer: "Predlog zakona o davku na dodano vrednost, prva
               obravnava, je primeren za nadaljnjo obravnavo." Odpiram postopek prijave za
               obrazložitev v imenu poslanskih skupin. Prosim. Poslanec Milan Cvikl bo predstavil
               stališče poslanskega kluba Liberalne demokracije Slovenije. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp251">

               <speaker>MAG. MILAN M. CVIKL:</speaker>

               <p>Današnja razprava o zakonu davka na dodano vrednost je pokazala, da je ta zakon,
               skupaj z, v državni zbor posredovanim proračunom za leti 2007 in 2008, tisti zakon,
               ki seveda financira skupaj z večjo obdavčitvijo gospodarstva davčno darilo, ki ste ga
               podprli pri 1. točki današnjega dnevnega reda, to je zakon o dohodnini. Nedvomno je,
               tako izhaja iz podatkov, ki smo jih dobili v državni zbor, da bo namesto običajnega
               letnega prirasta prihodkov z naslova DDV, ki znaša običajno na leto nekje med 150 do
               160 milijonov evrov, v letu 2008 ta prirast 379, 380 milijonov evrov ali, če hočete,
               razlika med običajnim prirastom je točno 200 milijonov evrov ali 50 milijard. In to
               je tisto, kar financira davčno darilo pri zakonu o dohodnini. In napačno je, da bo
               večina Slovenk in Slovencev, ki pri zakonu o dohodnini dobiva, kot smo že rekli ali
               dvig splošne olajšave 800 tolarjev ali nekaj tisoč tolarjev pri povprečni plači,
               mogoče nekaj čez 10 tisoč tolarjev pri malo višji kot povprečni plači, da bo ta ista
               skupina plačala kar 12% višji prirast DDV zaradi dviga davčne stopnje v letu 2008.
               To, da seveda smo danes slišali veliko sprenevedanja in kako to še ni potrjeno in ne
               vem kaj še - to je čisto navadno sprenevedanje. Ministri za finance navadno sledijo
               temu, kar pravi zakon, predvsem zakon o javnih financah, predložijo ob proračunu, če
               že napišejo v proračun, da bo za teh 50 milijard več prihodkov, in to tudi potrdijo z
               ustrezno zakonodajo. Ta minister pač tega ni naredil, vendar seveda v zakonu o davku
               od dohodka pravnih oseb, v zakonu o izvrševanju proračuna, kot je rekel, ga bo
               spremenil v tej smeri, obstaja pooblastilo. Pooblastilo vladi, da predlaga kakšne
               spremembe in verjetno bomo nekje po lokalnih volitvah, verjetno nekje v času
               predsedovanja po nujnem postopku popravljali zakon o izvrševanju proračuna za leto
               2008 in seveda dvigovali stopnjo DDV. In to stopnjo DDV bo treba dvigniti zato, ker
               se je pač razbremenilo najmanj potrebne. In to je tista napačna politika, to je tista
               davčna prevara, o kateri smo toliko govorili na tej seji državnega zbora. Zakonu bomo
               nasprotovali.</p>
            </sp>
            <sp xml:id="SDZ4-Izredna-21-2006-10-04.sp252">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Rudi Veršnik bo predstavil stališče poslanske skupine SDS, izvolite.
            </p>
            </sp>
            <sp xml:id="SDZ4-Izredna-21-2006-10-04.sp253">

               <speaker>RUDI VERŠNIK:</speaker>

               <p>Hvala za besedo. Moram odločno povedati, da predlagani zakon tokrat ne spreminja niti
               za en tolar ali za 1% DDV. Bili smo priča spreminjanju tega davka, te stopnje, z 8 na
               8 in pol in z 19 na 20 v letu 2001. Danes ne spreminjamo tudi za 1% ne oziroma za pol
               procenta ne. Tokrat gre pri spreminjanju zakona o davku na dodano vrednost samo v tem
               smislu, da postane bolj operativen in prijaznejši do davčnih zavezancev. Odločno
               zanikam vse govorice, da s tem zakonom dvigamo DDV. Jaz v tem zakonu nisem videl tega
               člena. Res pa je, da je 124. člen, na katerega se nekateri sklicujejo, ampak ta člen
               obstaja že od leta 1999, odkar velja ta zakon o davku na dodano vrednost. Hvala .</p>
            </sp>
            <sp xml:id="SDZ4-Izredna-21-2006-10-04.sp254">

               <speaker>PODPREDSEDNIK SAŠO PEČE:</speaker>

               <p>Hvala vam. Verjetno ste mislili 145. člen. Besedo pa ima poslanec Ciril Testen, da
               predstavi stališče poslanske skupine Nove Slovenije.</p>
            </sp>
            <sp xml:id="SDZ4-Izredna-21-2006-10-04.sp255">

               <speaker>CIRIL TESTEN:</speaker>

               <p>Hvala za besedo. V naši poslanski skupini bomo predlog zakona potrdili, da je
               primeren za nadaljnjo obravnavo, predvsem zaradi tega, ker sama vsebina zakona je
               bistveno bolj prijazna do davčnih zavezancev. Poleg tega moramo tudi mi, bom rekel,
               zelo zelo resno opozoriti na ugibanja, ki jih nekateri podtikajo. Podtikajo ugibanja,
               češ, da se bo DDV v letu 2008 povišal, in sicer nižja in višja stopnja. Mi smo
               prepričani, da temu ni tako. Za leto 2007 so se pojavljala podobno ugibanja. To danes
               lahko s sigurnostjo trdimo, da sam predlog proračuna kaže, da ni tako. Mislim, da bo
               tudi v letu 2008 situacija taka, da bo pač vlada pri rebalansu odločila, kakšna bo
               takrat davčna stopnja, in da je danes še veliko prezgodaj govoriti, za koliko se bo
               ta davčna stopnja povišala, ali se bo ali se ne bo povišala. Mi smo prepričani, da bo
               vlada proračune izpeljala tako, da bodo dobri za naše državljane, zato bomo predlog
               zakona podprli.</p>
            </sp>
            <sp xml:id="SDZ4-Izredna-21-2006-10-04.sp256">

               <speaker>PODPREDSEDNIK SAŠO PEČE:</speaker>

               <p>Hvala. Prosim za prijave v osebnem imenu. Prosim. Prijavljene imamo štiri poslance.
               Prvi dobi besedo poslanec... Jaz prosim spoštovane poslance in poslanke, da v kolikor
               ne mislijo resno s prijavami, da potem niti ne sprožijo postopka. Kolega Trofenik,
               zdaj sem vas petkrat zaznal, pa petkrat ste se odpovedali. Besedo ima poslanec Bojan
               Starman. Izvolite.</p>
            </sp>
            <sp xml:id="SDZ4-Izredna-21-2006-10-04.sp257">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Vse skupaj prav lepo pozdravljam. Seveda
               bom predlog zakona o DDV-ju podprl. Mislim, da je v redu in da pri njem ni popolnoma
               nič spornega. Oglasil sem se pa zaradi, tolikokrat povedanega o davčnem darilu
               najbogatejšim. Nič ne bomo nobenemu dali, nekaterim bomo malo manj vzeli, ker smo do
               sedaj preveč jemali in s tem omogočili, da bodo postali na trgu bolj konkurenčni in
               na nek način zagotovili boljšo konkurenčno sposobnost našega gospodarstva in hitrejši
               razvoj. To je dejstvo, ki ga vsi poznamo in nima smisla, da ponavljamo, kje to
               jemljemo in zakaj jemljemo. Politika je usmerjena v razbremenitev osebnih prejemkov,
               razbremenitev plač, to je edini način, da povečamo konkurenčnost našega gospodarstva
               in to je prava smer. Vsi zakoni na nek način poenostavljajo in se usmerjajo v tej
               smeri, zato bom tega, kakor tudi predlog o spremembi zakona o dohodnini, tudi podprl.
               Hvala lepa.</p>
            </sp>
            <sp xml:id="SDZ4-Izredna-21-2006-10-04.sp258">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Kristijan Janc. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp259">

               <speaker>KRISTIJAN JANC:</speaker>

               <p>Hvala lepa za besedo. Jaz bom ta predlog zakona davka na dodano vrednost podprl iz
               naslednjih razlogov. Prvič, ker poenostavlja določene postopke, davčnem zavezancu
               daje večjo preglednost. Drugič, ker je zelo pomembno, po mojem, ostajata 2 davčni
               stopnji, torej 20% in 8,5%. In ker ta predlog zakona ne povečuje DDV-ja, torej ne
               povečuje, in ostane DDV takšen, kakršen je, čeprav to hočejo nekateri drugače
               prikazati skozi 145. člen tega predloga zakona. In tretjič, ker izboljšuje likvidnost
               slovenskega gospodarstva in s tem daje tisto večjo konkurenčnost, kar je po mojem ena
               pomembna novost tega zakona, in ker je, hvala bogu, vlada videla, da enotna davčna
               stopnja ni primerna za Slovenijo, v tem danem trenutku bi naredila veliko škodo
               različnim dejavnostim, predvsem pa tistim socialno najbolj šibkim slojem
               prebivalstva, in da nam ostajajo v bistvu temelji tega DDV-ja nespremenjeni. To
               pomeni temeljno poročilo in zato ga bom z veseljem podprl. Hvala.</p>
            </sp>
            <sp xml:id="SDZ4-Izredna-21-2006-10-04.sp260">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Milan M. Cvikl. Izvolite.</p>
            </sp>
            <sp xml:id="SDZ4-Izredna-21-2006-10-04.sp261">

               <speaker>MAG. MILAN M. CVIKL:</speaker>

               <p>To ni zakon o DDV, to je zakon o dvigu DDV, smo danes že nekajkrat povedali,
               dovolite, da vam to dokažem s številkami vsem, ki smejete, predvsem ministru za
               finance.</p>
               <p>Ko je minister za finance za leto 2006 in 2007 si seveda poskušal izboriti na
               matičnem delovnem telesu amandma k ZIPR-u, da bi povišal lahko DDV, mu tega poslanci
               vladajoče koalicije niste dovolili. In imeli ste prav, ker je prirast prihodkov iz
               naslova DDV v letih 2005 na 2006 in 2006 na 2007 bil vsega skupaj 40 milijard. Leta
               2006 skupaj 640 milijard, leta 2007 680 milijard. Za leto 2008 je pa DDV, ki si ga je
               gospod minister pripisal med svoje prihodke, ne 720 milijard, kar bi bila normalna
               številka, ampak 760 milijard ali prirast 80 milijard v letu 2008. Ga ni financerja,
               ki lahko poda brez spremembe stopnje DDV 80 milijard dodatnega DDV. To je seveda ta
               12% rast prilivov iz naslova DDV, ki financira vse, s čimer se vlada danes in včeraj
               v tem državnem zboru igra. Igra se s slovensko javnofinančno stabilnostjo, povečuje
               davčno neenakost, seveda zapitek bomo plačali na žalost vsi Slovenci in Slovenke
               preko višjega DDV. To so krute številke, vendar take številke ste prinesli v državni
               zbor, ker drugače niste znali financirati davčnega darila. Ni vam prišlo na um
               zmanjšati javno porabo, povečali ste obremenitev davkov plačevalcev.</p>
            </sp>
            <sp xml:id="SDZ4-Izredna-21-2006-10-04.sp262">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje. Glasujemo. Navzočih je 73 poslank in poslancev,
               za je glasovalo 44, proti 26.</p>
               <p><stage xml:id="SDZ4-Izredna-21-2006-10-04.stage27">(Za je glasovalo 44.)</stage> <stage xml:id="SDZ4-Izredna-21-2006-10-04.stage28">(Proti 26.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>Mi nadaljujemo s <title xml:id="SDZ4-Izredna-21-2006-10-04.title13">prekinjeno 5. točko dnevnega reda - prva obravnava predloga
                  zakona o davku na promet nepremičnin.</title> Prehajamo na odločanje o naslednjem
               predlogu sklepa: "Predlog zakona o davku na promet nepremičnim, prva obravnava, je
               primeren za nadaljnjo obravnavo." Obrazložitev glasu. Prosim za prijavo v imenu
               poslanskih skupin. Imamo enega prijavljenega. Poslanec Pavel Gantar bo predstavil
               stališče poslanskega kluba LDS. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp263">

               <speaker>DR. PAVEL GANTAR:</speaker>

               <p>Hvala. Ker sem sam, lahko predstavim stališče vseh poslanskih skupin, ni problema.
               Torej, kar zadeva poslanski klub LDS, lahko rečem, da k predlogu sklepa, da je zakon
               primeren za drugo obravnavo, ne bomo nasprotovali. To pa obenem še ne pomeni, da bomo
               zakon podprli v drugem branju oziroma da mu ne bomo nasprotovali v drugem branju. To
               bo odvisno od tega, če bo predlagatelj, to je vlada, upoštevala naše predloge in
               spremenila tiste določbe zakona, ki urejajo plačilo davka na nepremičnine pri
               finančnem lizingu, in sicer ob zaključku finančnega lizinga, ne pa na začetku. To je
               naš tako rekoč osnovni pogoj, da bi zakon lahko podprli tudi v nadaljnjem postopku
               sprejemanja. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp264">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje? Glasujemo. Navzočih je 75 poslank in poslancev,
               za je glasovalo 52 in eden proti.</p>
               <p><stage xml:id="SDZ4-Izredna-21-2006-10-04.stage29">(Za je glasovalo 52.)</stage> <stage xml:id="SDZ4-Izredna-21-2006-10-04.stage30">(Proti 1.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>Nadaljujemo s prekinjeno <title xml:id="SDZ4-Izredna-21-2006-10-04.title14">6. točko dnevnega reda - prva obravnava predloga zakona
                  o davku na dediščine in darila.</title>
               </p>
               <p>Prehajamo na odločanje o naslednjem predlogu sklepa: Predlog zakona o davku na
               dediščine in darila, prva obravnava, je primeren za nadaljnjo obravnavo. Glasujemo.
               <stage xml:id="SDZ4-Izredna-21-2006-10-04.stage31">/Oglašanje v dvorani./</stage> Prekinjam glasovanje. Kolega Anderlič, jaz vodim sejo! Ne bom
               pozival vsakega posebej, da se prijavi k besedi. Če imate ta interes, dvignite roko.
               Pred vsakim glasovanjem pogledam po dvorani in če vas ne vidim, to ni moj problem.
               Zdaj bomo glasovanje ponovili. Pred tem pa, kolega Gulič, imate proceduralni predlog?
            </p>
            </sp>
            <sp xml:id="SDZ4-Izredna-21-2006-10-04.sp265">

               <speaker>ALEŠ GULIČ:</speaker>

               <p>Niste vprašali, če bi kdo obrazložil glas.</p>
            </sp>
            <sp xml:id="SDZ4-Izredna-21-2006-10-04.sp266">

               <speaker>PODPREDSEDNIK SAŠO PEČE:</speaker>

               <p>To ni moja dolžnost, tega mi poslovnik ne narekuje. Vaša dolžnost je, če hočete to
               storiti, da to tudi nakažete.</p>
            </sp>
            <sp xml:id="SDZ4-Izredna-21-2006-10-04.sp267">

               <speaker>ALEŠ GULIČ:</speaker>

               <p>Zdaj je ta avtomat in ko utripajo lučke, se pritisne.</p>
            </sp>
            <sp xml:id="SDZ4-Izredna-21-2006-10-04.sp268">

               <speaker>PODPREDSEDNIK SAŠO PEČE:</speaker>

               <p>Kolega Gulič, očitno še zdaj ne razumete sistema glasovanja. Moja dolžnost kot
               predsedujočega ni, da vas pozivam k obrazložitvi. Poslušati je treba predsedujočega.
               Ko preberem sklep, takrat imate čas, da na to nakažete. Tako prakso smo imeli in jo
               bomo tudi nadaljevali. Kolega Gulič, na vašo željo sem tokrat izjemoma prekinil
               glasovanje. Imate proceduralni predlog?</p>
            </sp>
            <sp xml:id="SDZ4-Izredna-21-2006-10-04.sp269">

               <speaker>ALEŠ GULIČ:</speaker>

               <p>Predlagam, da omogočite, da obrazložimo svoj glas kot poslanska skupina in seveda
               tudi kot posamezniki.</p>
            </sp>
            <sp xml:id="SDZ4-Izredna-21-2006-10-04.sp270">

               <speaker>PODPREDSEDNIK SAŠO PEČE:</speaker>

               <p>To bom tudi storil. Vas pa prosim, da prihodnjič to nakažete.</p>
            </sp>
            <sp xml:id="SDZ4-Izredna-21-2006-10-04.sp271">

               <speaker>ALEŠ GULIČ:</speaker>

               <p>Hvala lepa.</p>
            </sp>
            <sp xml:id="SDZ4-Izredna-21-2006-10-04.sp272">

               <speaker>PODPREDSEDNIK SAŠO PEČE:</speaker>

               <p>Odpiram postopek za prijave v imenu poslanskih skupin. Izvolite. Kolega Pavel Rupar
               se je odpovedal. Besedo ima poslanec Aleš Gulič, da predstavi stališče poslanskega
               kluba Liberalne demokracije Slovenije. Izvolite.</p>
            </sp>
            <sp xml:id="SDZ4-Izredna-21-2006-10-04.sp273">

               <speaker>ALEŠ GULIČ:</speaker>

               <p>Hvala lepa, gospod predsedujoči. Cenjene kolegice in kolegi! V tem paketu zakonov, ki
               smo jih obravnavali v teh dveh dneh, je bilo kar nekaj, kot sem že dejal, kukavičjih
               jajc. In ne samo v prvem zakonu o dohodnini, kjer se je verskim skupnostim omogočilo
               še eno dodatno financiranje skozi odstop davka, podobno situacijo imamo tudi pri tem
               zakonu, pri zakonu o davku na dediščine in darila, kjer se v celotnem paketu
               različnih organizacij omogoča spet to, da so verske skupnosti oproščene davka na
               dediščino in darila. To seveda postavlja tudi državljane v neenakopraven položaj,
               predvsem tiste, ki seveda niso v prvem dednem redu, pa predvsem tiste, ki so v
               obratnem dednem redu. Mislim, da na tak način, predvsem, če pogledate besedilo
               obrazložitve, kjer seveda vsa ta zadeva niti ni zapisana, zapisana je na pol. Pri
               primerjavi z drugimi evropskimi državami - Avstrijo, Češko, Nizozemsko - je napisana
               zlagano ali polresnično. In potem se kar naenkrat v 9. členu pojavi ta oprostitev, ki
               jo je državni sekretar obrazložil, kot da ne gre za oprostitev davčnih zavezancev,
               ampak za oprostitev za dejavnost, kar je popolnoma nerazumljivo in nejasno. Mislim,
               da na ta način, da se podtikajo slabe rešitve v sicer dobre predloge, niso "fer" niti
               do državnega zbora, niti do poslancev, še najmanj pa do državljanov, ki so na ta
               način šikanirani. Zato v Liberalni demokraciji Slovenije tega predloga zakona ne bomo
               podprli. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp274">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje? Glasujemo. Navzočih je 72 poslank in poslancev,
               za je glasovalo 45, proti 24.</p>
               <p><stage xml:id="SDZ4-Izredna-21-2006-10-04.stage32">(Za je glasovalo 45.)</stage> <stage xml:id="SDZ4-Izredna-21-2006-10-04.stage33">(Proti 24.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu. S tem zaključujem to točko dnevnega reda.</p>
               <p>Nadaljujemo s <title xml:id="SDZ4-Izredna-21-2006-10-04.title15">prekinjeno 7. točko dnevnega reda - to je s prvo obravnavo predloga
                  zakona o davku na vodna plovila.</title> Prehajamo na odločanje o naslednjem predlogu
               sklepa: Predlog zakona o davku na vodna plovila, prva obravnava, je primeren za
               nadaljnjo obravnavo. Lahko preidemo na glasovanje? Glasujemo. Navzočih je 72 poslank
               in poslancev, za je glasovalo 60, proti 1.</p>
               <p><stage xml:id="SDZ4-Izredna-21-2006-10-04.stage34">(Za je glasovalo 60.)</stage> <stage xml:id="SDZ4-Izredna-21-2006-10-04.stage35">(Proti 1.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu. S tem zaključujem to točko dnevnega reda.</p>
               <p>Nadaljujemo s <title xml:id="SDZ4-Izredna-21-2006-10-04.title16">prekinjeno 8. točko dnevnega reda - to je s tretjo obravnavo
                  predloga zakona o določitvi minimalne plače.</title> Prehajamo na odločanje o
               vloženem amandmaju, in sicer k 2. členu, in sicer amandmaju poslanske skupine
               poslanskega kluba Liberalne demokracije Slovenije. Odpiram postopek obrazložitve
               glasu v imenu poslanske skupine. Prosim. Imamo dva prijavljena poslanca, ki bosta
               govorila v imenu poslanske skupine Liberalne demokracije. So različna mnenja ali je
               bila pomota? Ocenjujem, da bo gospa Širca. Izvolite.</p>
            </sp>
            <sp xml:id="SDZ4-Izredna-21-2006-10-04.sp275">

               <speaker>MAJDA ŠIRCA:</speaker>

               <p>23 poslank in poslancev je vložilo amandma, ki ministrstvo zavezuje, da pri določitvi
               minimalne plače pridobi mnenje ekonomsko-socialnega sveta, s čimer bi se ostreje
               zavezali, kot je bilo v drugi obravnavi sprejeto, češ da bi bilo dovolj, če bi se
               zgolj posvetovali s partnerji. Danes se je v parlamentu iskala razlaga o osnovnih
               pojmih, kaj je to soglasje, kaj je to mnenje in kaj je to posvet. Vladajoči koaliciji
               ti pojmi niso blizu in tisti, ki so hoteli ščititi ministra za delo, ki ne dela,
               sicer bi prinesel ta zakon že prej na mizo, so razmišljanja o tem, da predhodno
               mnenje, ki ne blokira odločitve, ali pa posvet vendar vzpostavlja dialog, ne pa pelje
               v socializem, kot je bilo danes rečeno. Če to ne bo vgrajeno v zakon, potem bomo
               imeli še en zakon, ki bo vpeljeval diktaturo, kot je zadnje čase v navadi. Minister
               je prav, da pridobi mnenje ekonomsko socialnega sveta, ne samo zaradi njegovega
               pomena in vloge, ki ga je imel že sredi 90-ih let, ko je bil ustanovljen na podlagi
               posebnega dogovora o politiki plač. In da bi preprečili samovoljo ministra, je
               smiselno, da se podpre ta amandma.</p>
            </sp>
            <sp xml:id="SDZ4-Izredna-21-2006-10-04.sp276">

               <speaker>PODPREDSEDNIK SAŠO PEČE:</speaker>

               <p>Hvala. Odpiram postopek za prijavo v lastnem imenu. Prosim. Imamo nekaj prijavljenih.
               Prvi ima besedo poslanec Rudi Veršnik.</p>
            </sp>
            <sp xml:id="SDZ4-Izredna-21-2006-10-04.sp277">

               <speaker>RUDI VERŠNIK:</speaker>

               <p>Hvala za besedo. Bom zelo kratek. O tem se pogovarjamo v državnem zboru samo zaradi
               tega, ker se socialni partnerji niso uspeli dogovoriti. Od 1. avgusta 2006 bi morala
               biti minimalna plača 125.050. In ker se socialni partnerji med seboj niso mogli
               dogovoriti, je preostalo samo še to, da se določi z zakonom povišanje te plače. Jaz
               mislim, da napovedi sindikata, da bodo vlagali veto na ta zakon, niso dobre in
               govorijo samo o nekem odnosu in trdih pogajanjih. Ljudje, ki jim vsak tolar pomeni
               veliko, naj pa še naprej čakajo. Mislim, da to ni dobro. Čas bi bil, da danes
               dokončno sprejmemo ta predlog in končamo to zgodbo tukaj, v parlamentu, in ljudem
               izplačamo tisto, kar jim gre. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp278">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Milan Cvikl. Izvolite.</p>
            </sp>
            <sp xml:id="SDZ4-Izredna-21-2006-10-04.sp279">

               <speaker>MAG. MILAN M. CVIKL:</speaker>

               <p>Gospod Veršnik, jaz sem tudi za to, da podprete ta amandma, ker sedaj še nismo pri
               zakonu. Ta amandma bo omogočal oziroma bi omogočal, če ga boste sprejeli, to, da bi
               delodajalcem in delojemalcem dovolili, da si oni drugače od tega, kar misli vlada - v
               socialnem dialogu na ekonomsko-socialnem svetu določijo kriterij minimalne plače.
               Zakon s svojim 1. in 2. členom pravzaprav pravi, danes boste zacementirali, da bo v
               Sloveniji minimalna plača leta 2006 - 500 evrov, potem 510, 521, 532, 544. In čez
               osem let, ko naj bi Slovenija bila na povprečju Evropske unije, bo ta plača 581 evrov
               ali 100 evrov nižja, kot je danes v Grčiji, nižja, kot je v Španiji, v vseh državah,
               ki so krepko pod povprečjem Evropske unije. In mi ne predlagamo nič drugega kot to,
               da naj s sprejetim amandmajem o tem odločajo delodajalci in delojemalci med seboj, ne
               pa da bo o tem odločila vlada Republike Slovenije, celo niti ne vlada Republike
               Slovenije, ampak en državni sekretar na ministrstvu za finance, ko sestavlja
               proračunske številke. Ta zakon namreč pravi, da je proračunski dvig ocenjenih
               življenjskih stroškov podlaga za dvig minimalne plače. Ampak ta zakon preprosto ne
               upošteva tega, da bo v letu 2008 dvig življenjskih stroškov po memorandumu 2,1, dvig
               DDV pa 6-krat večji. Ta zakon ne omogoča, da bi se zaradi višje rasti cen v letu 2008
               minimalna plača lahko povečala. Zato predlagam, da sprejmete amandma in na tej
               podlagi omogočite, da to rešijo delodajalci in delojemalci na podlagi gospodarskih
               rezultatov in ne nekih ministrovih idej, kakšna bo inflacija. Hvala.</p>
            </sp>
            <sp xml:id="SDZ4-Izredna-21-2006-10-04.sp280">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Franc Capuder. Izvolite.</p>
            </sp>
            <sp xml:id="SDZ4-Izredna-21-2006-10-04.sp281">

               <speaker>FRANC CAPUDER:</speaker>

               <p>Hvala lepa. Ministrstvo za delo dela in dela zelo dobro. Toliko zakonov, kot smo jih
               sprejeli s tega ministrstva, govori o tem, da dela zavzeto, da dela v dogovoru s
               socialnimi partnerji. Velika večina zakonov, katere smo obravnavali v tem državnem
               zboru, je bila usklajena s socialnimi partnerji. Kar se pa tiče tega zakona oziroma
               tega amandmaja, ki ga predlaga LDS, če bi sprejeli takšen amandma, takšen amandma bi
               lahko v določenem primeru pomenil blokado pri dvigu minimalne plače. V zakonu piše,
               da se minister dogovarja s socialnimi partnerji o višini minimalne plače. To piše in
               to smo sprejeli v drugi obravnavi, ko smo obravnavali ta zakon, to piše in ne vem,
               zakaj pozabljamo to, da to v tem zakonu že enkrat piše.</p>
               <p>Tudi na sami seji matičnega delovnega telesa je bilo, ne vem, kolikokrat povedano, da
               se vlada namerava pogajati in se bo pogajala, v to jo silijo tudi mednarodne
               konvencije za delo, ki so bile ratificirane že leta 1972.</p>
               <p>V naši poslanski skupini temu amandmaju nasprotujemo, ga ne moremo podpreti, ker
               pomeni blokado dela pri določitvi minimalne plače.</p>
            </sp>
            <sp xml:id="SDZ4-Izredna-21-2006-10-04.sp282">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Slavko Gaber. Izvolite, prosim.</p>
            </sp>
            <sp xml:id="SDZ4-Izredna-21-2006-10-04.sp283">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi. Mi se
               pogovarjamo o vprašanju partnerstva v tej državi, o tipu demokracije. Toda koga prav
               posebej moti, da mora minister pridobiti mnenje, in zaradi tega, ker ve, da ljudje v
               Sloveniji razumejo, kakšna je razlika med mnenjem in soglasjem, namenoma zavaja, v
               tem državnem zboru govori o tem, da nekomu preprosto ni do tega, da bi minister sploh
               poslušal, kaj meni socialno-ekonomski svet, samo to namreč piše v tem dopolnilu. Ne
               vem, kdo se boji mnenja, kaj škodi ministru, če se na koncu tako ali tako lahko
               odloči drugače, da dobi mnenje od kompetentnega, reprezentativnega telesa, kot je
               socialno-ekonomski svet. Jaz ne razumem tistih, ki ne morejo glasovati za takšno
               dopolnilo. Ne razumem, kakšen tip demokracije si predstavljajo kot tistega, ki je
               primeren za to državo. Ne vem, zakaj se je tukaj potrebno sprenevedati. Če bi pisalo
               soglasje, potem bi bila to ena zgodba, potem bi kdo lahko govoril, da to lahko
               blokira karkoli; medtem ko mnenje je pa nekaj, kar bi že bilo dobro, da bi ministri
               kdaj lahko si privoščili slišati.</p>
            </sp>
            <sp xml:id="SDZ4-Izredna-21-2006-10-04.sp284">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na glasovanje? Glasujemo. Navzočih je 72 poslank in poslancev,
               za predlog je glasovalo 33 in 36 proti.</p>
               <p><stage xml:id="SDZ4-Izredna-21-2006-10-04.stage36">(Za je glasovalo 33.)</stage> <stage xml:id="SDZ4-Izredna-21-2006-10-04.stage37">(Proti 36.)</stage></p>
               <p>Ugotavljam, da amandma ni bil sprejet.</p>
               <p>Končali smo z glasovanjem o amandmaju.</p>
               <p>Prehajamo na odločanje o zakonu. Na podlagi petega odstavka 140. člena poslovnika
               zbora vas obveščam, da me zakonodajno-pravna služba oziroma vlada Republike Slovenije
               nista opozorili, da je zakon v dosedanji fazi neusklajen. Prehajamo na odločanje o
               predlogu zakona. Lahko glasujemo? Obrazložitev glasu v imenu poslanske skupine.
               Odpiram postopek. Prosim. Prijavljenih imamo šest poslancev. Prvi ima besedo kolega
               Rudi Veršnik. <stage xml:id="SDZ4-Izredna-21-2006-10-04.stage38">(Se odpoveduje.)</stage> Besedo dajem poslancu Bojanu Ruglju. <stage xml:id="SDZ4-Izredna-21-2006-10-04.stage39">(Se odpoveduje.)</stage>
               Besedo ima poslanec mag. Milan Cvikl. Izvolite.</p>
            </sp>
            <sp xml:id="SDZ4-Izredna-21-2006-10-04.sp285">

               <speaker>MAG. MILAN M. CVIKL:</speaker>

               <p>Upam, da vam v strankarski centrali tega ne bodo šteli za slabo. Vsak se lahko zmoti,
               še posebej pri tej tako imenovani metodi hitrih prstov, ki je ponovno dokazala, kako
               neumen način pobiranja glasov je. Če se predsednik državnega zbora zmoti, potem
               verjamem, da je zelo težko ostalim poslankam in poslancem. Dovolite, da pojasnim
               stališče v imenu poslanskega kluba Liberalne demokracije.</p>
               <p>Obžalujemo, da niste podprli predlaganega amandmaja, ki bi izboljšal dikcijo zakona o
               določitvi minimalne plače v tretji obravnavi. To je škoda, vendar v imenu poslanske
               skupine povem, da bomo zakon podprli. Zakon bomo podprli zato, ker je po svoji
               vsebini popravek tistega, česar sicer z zamudo minister za delo, družino in socialne
               zadeve ni naredil. Bomo pa po ugotovitvi dejanskih stopenj rasti cen življenjskih
               potrebščin predlagali in dokazovali temu državnemu zboru, da bi veljalo po nujnem
               postopku spremeniti ta zakon, takoj ko bomo ugotovili, da v letu 2006 rast cen ne bo
               samo 2,1 odstotne točke, ampak bo 2,4; 2,5; 2,7. Bomo videli in takrat predlagali, da
               se temu ustrezno tudi rast minimalnih plač prilagodi. Takrat se nam boste lahko
               pridružili v tem, da bi tistim, ki jih nameravate v letu 2008 obdariti s 6-krat
               višjim prirastom cen iz naslova DDV, omogočili višjo rast minimalnih plač. Če boste
               temu nasprotovali, tako kot ste nasprotovali prej našemu amandmaju, boste pa seveda
               dokazovali tisto značilnost republikanske politike, ki je v tem, da so minimalne
               plače bile nekaj let v Ameriki in še kje zamrznjene, in seveda je to imelo vse
               negativne učinke.</p>
               <p>V poslanskem klubu Liberalne demokracije bomo zakon podprli v celoti, četudi ni bil
               izglasovan predloženi amandma. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp286">

               <speaker>PODPREDSEDNIK SAŠO PEČE:</speaker>

               <p>Hvala vam. Lahko preidemo na glasovanje? Vidim željo po obrazložitvi glasu v lastnem
               imenu, kar je tudi prav, samo izraziti jo morate, in to ste storili. Odpiram postopek
               prijav. Izvolite, prosim. Besedo ima poslanec Rudolf Moge. Izvolite, prosim. Se
               odpovedujete. Besedo ima poslanec Pavel Rupar. Kolega Pavel Rupar, če hočete, da
               državni zbor prekine z delom in počaka, da opravite telefonski razgovor. Kolega Franc
               Pukšič, tudi vi ste se prijavili. Se tudi vi odpovedujete. In poslanec Ljubo Germič,
               izvolite.</p>
            </sp>
            <sp xml:id="SDZ4-Izredna-21-2006-10-04.sp287">

               <speaker>LJUBO GERMIČ:</speaker>

               <p>Hvala lepa za besedo. K obrazložitvi glasu sem se prijavil iz preprostega razloga,
               ker je potrebno še enkrat ponoviti, da parlament in predvsem odbor za delo, družino
               in socialne zadeve je rešil zagato v postopku sprejemanja tega zakona, kajti uvrščen
               je bil ta zakon na nujno sejo. Treba se je vprašati, zakaj je bil ta zakon uvrščen na
               nujno sejo odbora. Kljub temu, da je minister vedel že pred parlamentarnimi
               počitnicami, da na podlagi dogovora ne bo možno urediti tega vprašanja, je bilo
               potrebno vložiti zakon in vlada je zakon vložila že julija. Ni se ji mudilo zato, da
               bi to vprašanje uredila drugače, kot je predlagala, in zato seveda gre zasluga odboru
               in parlamentu, da bo v tem obdobju mogoče z dvomesečno zamudo urediti to vprašanje.
               To se mi zdi zelo pomembno poudariti ob tem, ko danes govorimo, kako je kdo presekal
               gordijski vozel. Naslednje, kar bi želel povedati, je dejstvo, ko smo predlagali
               amandma za dopolnilo, smo amandma povzeli, to ni amandma, ki bi bil zrasel v umu LDS,
               ampak je povzet. Povzet je na podlagi mnenja ekonomsko-socialnega sveta, ki so
               soglasno sprejeli. Soglasno sprejet predlog je pomenil tudi to, da nam sporočajo, da
               si želijo socialnega dialoga, razen predstavnikov ministrstva, nihče temu ni
               nasprotoval. Vsebina zakona je v teh točkah slaba. Je pa zakon potrebno sprejeti
               ravno zato, da popravimo napako te vlade, da popravimo napako ministrstva za delo,
               družino in socialne zadeve, ki tega vprašanja ni uspel urediti v socialnem dialogu in
               zato si ga tudi ne želi. Ne želi si tega mnenja in ne želi si tega dialoga. Ampak
               kljub vsemu temu je ta zakon vsaj v mojih očeh potrebno sprejeti. Hvala lepa.</p>
            </sp>
            <sp xml:id="SDZ4-Izredna-21-2006-10-04.sp288">

               <speaker>PODPREDSEDNIK SAŠO PEČE:</speaker>

               <p>Hvala vam. Ali lahko preidemo na glasovanje? Glasujemo. Navzočih je 71 poslank in
               poslancev, za predlog zakona je glasovalo 70, proti nihče.</p>
               <p><stage xml:id="SDZ4-Izredna-21-2006-10-04.stage40">(Za je glasovalo 70.)</stage> <stage xml:id="SDZ4-Izredna-21-2006-10-04.stage41">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem tudi zaključujem to točko dnevnega reda in 21. izredno sejo državnega zbora
               Republike Slovenije. Lep pozdrav do naslednjič.</p>
               <stage xml:id="SDZ4-Izredna-21-2006-10-04.stage42">(Seja je bila zaključena 4. oktobra 2006 ob 18.01 uri.)</stage>
            </sp>
         </div>
      </body>
   </text>
</TEI>