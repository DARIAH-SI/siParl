<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-04-2005-03-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|84EA5774EEE4B0F8C1256FD6003B551D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=84EA5774EEE4B0F8C1256FD6003B551D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-04-2005-03-23.DZ" n="04">
               <name>Redna</name>
               <date when="2005-03-23"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-04-2005-03-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(23. marec 2005)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 10.05 uri.</stage>


            <sp xml:id="SDZ4-Redna-04-2005-03-23.sp1">

               <speaker>PODPREDSEDNIK DR. MARKO PAVLIHA:</speaker>

               <p>Dobro jutro vsem skupaj in opravičilo za zamudo zaradi sestanka pri predsedniku
               državnega zbora. Pričenjam nadaljevanje 4. seje državnega zbora Republike
               Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Bogdan Barovič, Geza Džuban od 12.00 ure dalje, Ljubo Germič od
               12.00 ure dalje, Miran Jerič od 15.00 ure dalje, Franc Kangler, mag. Majda Potrata,
               Alojz Posedel od 12.00 ure dalje, dr. Mitja Slavinec od 12.00 ure dalje, Alojz Sok od
               12.00 ure dalje, Jožef Školč od 12.00 ure dalje, mag. Franc Žnidaršič in Miro Petek
               od 12.00 ure dalje. Očitno se precej dogaja v popoldanskem času glede na napovedano
               odsotnost.</p>
               <p>Preden preidemo na 7. točko dnevnega reda, bi želel povzeti dopis, ki smo ga prejeli
               od Slovenske nacionalne stranke. Slovenska nacionalna stranka pri današnji 7. točki
               napoveduje obstrukcijo zaradi zapletov, do katerih je menda prišlo včeraj pri
               glasovanju v času predsedovanja gospoda Vasje Klavore.</p>
               <p>Prehajamo na <title>7. TOČKO DNEVNEGA REDA - PREDLOG ZA SPREJEM AVTENTIČNE RAZLAGE 2. IN
                  5. TOČKE PRVEGA ODSTAVKA 68. ČLENA IN 84. ČLENA ZAKONA O DAVKU OD DOHODKOV PRAVNIH
                  OSEB.</title>
               </p>
               <p>Predlog zakona bi moral obrazložiti gospod poslanec Sašo Peče. Glede na to, da
               Slovenska nacionalna stranka obstruira to točko dnevnega reda, lahko samo še povem,
               da je predlog za sprejem avtentične razlage obravnaval odbor za finance in monetarno
               politiko kot matično delovno telo. Zato prosim gospoda predsednika Bojana Starmana,
               da predstavi poročilo odbora.</p>
            </sp>
            <sp xml:id="SDZ4-Redna-04-2005-03-23.sp2">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovane poslanke in poslanci,
               spoštovani predstavniki vlade! Odbor državnega zbora Republike Slovenije za finance
               in monetarno politiko je na 1. seji 2.3.2005 obravnaval predlog za sprejem avtentične
               razlage od 2. do 5. točke prvega odstavka 68. člena in 84. člena zakona o davku od
               dohodkov pravnih oseb, ki ga je državnemu zboru v obravnavo predložila skupina
               poslancev Slovenske nacionalne stranke s prvopodpisanim Sašom Pečetom.</p>
               <p>Iz predloga izhaja, da je zakonsko besedilo od 2. do 5. točke prvega odstavka 68.
               člena zakona o davku od dohodkov pravnih oseb, ki na novo uvaja obveznosti izračuna
               odtegnitve in plačila davčnega odtegljaja za obresti od plačil za uporabo ali pravico
               do uporabe avtorskih pravic, patentov, licenc, zaščitnih znakov in drugih
               premoženjskih pravic ter drugih podobnih dohodkov od plačil za nakup in od plačil za
               storitve nastopajočih izvajalcev ali športnikov, če ta plačila pripadajo drugi osebi,
               nejasno. Predlagatelji opozarjajo, da utegne nejasnost besedila povzročati spore pri
               njegovi uporabi. Iz tega razloga naj zakonodajalec v prvi vrsti odgovori na
               vprašanje, ali se obveznost iz računa odtegnitve in plačila davčnega odtegljaja
               nanaša na vse dohodke, obračunane za obdobje po 1. januarju 2005, ne glede na to,
               kdaj so bili sklenjeni pravni posli, na podlagi katerih se ti dohodki obračunavajo in
               plačujejo, ali pa se nanaša le na dohodke, obračunane za obdobje po 1. januarju 2005,
               ki se obračunava in plačuje na podlagi pravnih poslov sklenjenih po začetku
               veljavnosti zakona od dohodkov pravnih oseb po 21.4.2004, ko je bil ta sprejet.</p>
               <p>Po mnenju zakonodajno-pravne službe in po mnenju Vlade Republike Slovenije ta
               avtentična razlaga praktično spreminja osnovni smisel tega zakona in predlagatelj z
               avtentično razlago dopolni praktično zakon na način, da ne bi veljala obveznost
               plačila za tiste pravne posle, ki so bili sklenjeni pred 21.4.2004. S tem je jasno,
               da se to z avtentično razlago ne more urediti in poseči v samo vsebino zakona, zato
               je predlog vlade in zakonodajno-pravne službe šel v tej smeri, da, če hočemo smiselno
               spremeniti zakon, je potrebna sprememba zakona.</p>
               <p>Povedati moram, da smo o tej točki že razpravljali ob spremembah in dopolnitvah
               zakona o davkih pravnih oseb v mesecu decembru in nismo sprejeli te pobude, ki jo je
               posredovalo tudi združenje bank Slovenije. Moram povedati, da je bilo v razpravi
               povedano in ugotovljeno, da je v pripravi celotna sprememba zakonodaje na davčnem
               področju, ki naj bi prišla v čim krajšem času tudi v obravnavo v državni zbor, zato
               je bil na koncu sprejet sklep, da se avtentična razlaga, od 2. do 5. točke odstavkov
               48. člena in 84. člena zakona o davku od dohodka pravnih oseb, ne sprejme.</p>
               <p>Odbor je sprejel dodatni sklep, da odbor za finance in monetarno politiko predlaga
               vladi, naj v čim krajšem možnem času na podlagi izvedene analize posreduje
               informacijo o javnofinančnih učinkih uvedenega davčnega odtegljaja od obresti v
               obdobju od 1.1.2005 do 28.2.2005. Ob pripravi novele zakona o davku od dohodka
               pravnih oseb naj se glede predmetnih določb upoštevajo zaključki izvedene razprave v
               matičnem odboru z dne 2.3.2005. Predlaga se torej, da se avtentična razlaga ne
               sprejme. Hvala lepa.</p>
            </sp>
            <sp xml:id="SDZ4-Redna-04-2005-03-23.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod poslanec Starman za poročilo. Besedo dajem predstavniku vlade,
               gospodu Bogomirju Špiletiču, državnemu sekretarju v ministrstvu za finance.</p>
            </sp>
            <sp xml:id="SDZ4-Redna-04-2005-03-23.sp4">

               <speaker>BOGOMIR ŠPILETIČ:</speaker>

               <p>Spoštovani predsedujoči, spoštovane poslanke, spoštovani poslanci!</p>
               <p>Državni zbor Republike Slovenije je konec marca 2004 sprejel zakon o davku od
               dohodkov pravnih oseb ter ga spremenil in dopolnil v decembru istega leta. Navedeni
               zakon je v 68. členu uvedel davčni odtegljaj od določenih dohodkov plačanih
               rezidentom in nerezidentom. Prehodni režim glede 68. člena pa je določen v 84. členu
               zakona.</p>
               <p>Skupina poslancev je predlagala sprejem avtentične razlage od 2. do 5. točke prvega
               odstavka 68. člena in 84. člena zakona o davku od dohodkov pravnih oseb.</p>
               <p>Mnenje vlade je, da so vse izpodbijane določbe zakona dovolj jasne in da avtentična
               razlaga glede tega, kako izvajati te določbe, ni potrebna. Kakršnakoli avtentična
               razlaga glede izvajanja izpodbijanih določb pa bi po naši oceni pomenila že spremembo
               predlaganega besedila in vsebine zakona samega.</p>
               <p>Rad bi pa odgovoril še na sklep, ki ga je navedel predsednik odbora za gospodarstvo,
               ki je naložil vladi, da poroča o finančnih učinkih tega zakona. Sklep je v izvajanju.
               Ko bodo številke na razpolago, bo odbor z njimi tudi seznanjen.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-23.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala državnemu sekretarju. Sledi predstavitev stališč poslanskih skupin. Prvi je na
               vrsti gospod poslanec Bojan Starman, ki bo predstavil stališče Slovenske demokratske
               stranke.</p>
            </sp>
            <sp xml:id="SDZ4-Redna-04-2005-03-23.sp6">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Slovenska demokratska stranka bo podprla
               predlog matičnega odbora, zato ker smatra, da je avtentična razlaga nepotrebna, kot
               je povedal predsednik vlade. Intenca te avtentične razlage je sprememba zakona, kar
               bo pač treba doseči s postopkom za spremembo zakona. Pobude so že. Vložen je že
               predlog za spremembo tega zakona od dohodkov pravnih oseb, in mislim, da bo to tudi
               obravnavano in ustrezno ugotovljeno in popravljeno v proceduri sprememb davčne
               zakonodaje. Slovenska demokratska stranka bo podprla predlog, kot ga je dalo matično
               delovno telo. Hvala.</p>
            </sp>
            <sp xml:id="SDZ4-Redna-04-2005-03-23.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo dajem gospodu magistru Milanu Cviklu, da predstavi stališče Liberalne
               demokracije Slovenije.</p>
            </sp>
            <sp xml:id="SDZ4-Redna-04-2005-03-23.sp8">

               <speaker>MAG. MILAN M. CVIKL:</speaker>

               <p>Gospod predsedujoči, predstavniki vlade, poslanke in poslanci! Lep dober dan! Žal
               začenjamo današnjo diskusijo v zelo čudnem ozračju, ko pravzaprav diskutiramo o zelo
               pomembni temi, ne da bi se ozrli na to, kaj se je dogajalo v toku včerajšnjega dne,
               vendar bomo tekom današnjega dne v poslanskem klubu Liberalne demokracije reagirali
               tudi na nekatere neustreznosti včerajšnjega vodenja sej državnega zbora.</p>
               <p>Glede same obvezne razlage k zakonu o davku od dohodka pravnih oseb pa mi dovolite,
               da v imenu poslanskega kluba predstavim stališča k predlogu obvezne razlage zakona.
               Zaradi razlogov, ki so formalne narave, ker seveda ne moremo nasprotovati stališču
               zakonodajno-pravne službe in ker seveda želimo delovati kot konstruktivna opozicija,
               ki ne more sprejemati voluntarističnega pristopa, s katerim Slovenska nacionalna
               stranka z izmišljenim obveznim tolmačenjem želi spremeniti vsebino zakona o davku od
               dohodka pravnih oseb, v poslanskem klubu Liberalne demokracije ne bomo podprli
               obvezne razlage. Ker pa se vsebinsko strinjamo in smo na matičnem delovnem telesu
               opozarjali, da je potrebno problem, ki je nastal zaradi nerazumevanja vladajoče
               koalicije, ker v decembru leta 2004 ni sprejela predloga amandmaja, ki smo ga
               vložili, pa bomo in smo že v proceduro vložili spremembe zakona o davku od dohodka
               pravnih oseb. Ob tem seveda z veseljem poslušam to, kar je povedal predstavnik
               poslanskega kluba Slovenske demokratske stranke, da bodo v proceduri podprli takšno
               spremembo zakona o davku od dohodka pravnih oseb. Veselilo bi nas, če bi vlada v
               nadaljevanju razprave tudi povedala, kaj o tem ona vsebinsko misli.</p>
               <p>Da bi pa seveda to v državnem zboru lahko ustrezno opravili, mi dovolite, da na
               kratko predstavim vsebinski problem, povezan z avtentično razlago in potrebno
               spremembo zakona o davku od dohodka pravnih oseb. Pri tem se je potrebno vrniti v
               lanskoletno davčno reformo, za katero lahko po dveh mesecih in pol in na podlagi
               prvih podatkov že ugotovimo, da je bila ustrezna, da zagotavlja stabilnost
               javnofinančnih prihodkov. V ponedeljek je tudi o tem govoril predstavnik mednarodnega
               denarnega sklada in povedal, da bo v letošnjem letu javnofinančna situacija dobra,
               ker imamo dobro izvedeno reformo, ki na eni strani, kot je poznano, je razbremenila
               dohodnine in davek na plače za približno več kot 30 milijard, na drugi strani pa je
               zaradi prej uresničenih davčnih sprememb zagotovila dober izplen, predvsem iz davka
               na dodano vrednost, trošarin in se zaradi tega lahko pričakuje v letošnjem letu več
               kot 36 milijard prihodkov, kot je bilo načrtovano. Pričakujemo, tako kot je povedal
               minister za finance, da bo rebalans proračuna za leto 2005 takšen, da se bo
               primanjkljaj zmanjšal.</p>
               <p>Vendar je pa ta lanskoletna davčna reforma, ki je bila povezana z vstopom v EU in ki
               smo jo, kot je bilo povedano s strani predstavnika vlade, sprejemali spomladi leta
               2004, imela nekatere pomanjkljivosti. Ena od njenih ključnih pomanjkljivosti, davčni
               odtegljaji na obresti za medbančne posle smo najprej s predlogom vlade, potem pa z
               amandmajem, ki sem ga sam povzel na odboru za finance in monetarno politiko,
               amandmajem Združenja bank Slovenije, smo to ključno pomanjkljivost skušali odpraviti.
               V decembru zaradi nam neznanih razlogov, upamo, da je to res povezano samo z
               dejstvom, da je vlada ravnokar nastopila svoje delo, ta amandma ni doživel podprtja
               ne s strani strokovnih služb ministrstva za finance ne političnih predstavnikov
               ministrstva za finance, ker se vsebinsko ni hotelo razpravljati o problemu, ki ga je
               sprožil davčni odtegljaj od obresti. Najbolj na kratko je davčni odtegljaj za obresti
               postavil v neenakopraven položaj banke, ki so v slovenski lasti, banke, ki niso
               podružnice tujih bank, ki ne morejo dobiti virov od svojih lastnic in pravzaprav
               onemogoča, da bi slovenske banke lahko konkurirale na trgu s tujimi bankami. Zato
               seveda bomo in smo že vložili spremembo zakona o davku od dohodka pravnih oseb, ki bo
               seveda rešil vsebinsko problem davčnega odtegljaja na obresti za medbančne posle in
               ga ukinil, tako kot to velja v celotni Evropski uniji. Menimo, da bi strinjanje
               poslanskih skupin Vlade Republike Slovenije, da ta zakon sprejmemo na eni od
               prihodnjih sej, omogočilo, da čim prej vzpostavimo normalno konkurenco v slovenskem
               bančnem prostoru in omogočimo, da bi seveda lahko slovenske banke uveljavljale svojo
               strategijo. Videli bomo ob oblikovanju stališč Vlade Republike Slovenije, ministrstva
               za finance ali je za besedami predsednika vlade, ki podpira nadaljnji razvoj bank v
               Sloveniji, ali bodo tem besedam sledila tudi dejanja. To se bo najlepše videlo, če bo
               Vlada Republike Slovenije dala pozitivno mnenje na spremembo zakona o davku od
               dohodka pravnih oseb, glede ukinitve davčnega odtegljaja na obresti za medbančne
               posle, ker bo s tem vlada najbolje potrdila, da resno misli v podpiranju razvoja
               slovenskega bančnega sistema. V tem smislu je seveda današnja razprava nepotrebna. Če
               bi decembra vladajoča koalicija na matičnem delovnem telesu podprla amandma, in tukaj
               vso spoštovanje gospodu predsedniku odbora za finance, ki je ta amandma podprl, potem
               ne bi imeli ne današnje razprave ne avtentične razlage in ne bi izgubljali v tem
               državnem zboru časa v naslednjih tednih, da bi spremenili ta zakon o davku od dohodka
               pravnih oseb.</p>
               <p>To obžalujem, vendar kot je poznano v demokraciji, ima prav tisti, ki ima večino, pa
               četudi ne ve, kaj dela, menimo, da bomo v naslednjih tednih morali še nekaj časa
               posvetiti temu in s spremembo davka od dohodka pravnih oseb omogočiti konkurenčni
               položaj slovenskih bank na slovenskem bančnem trgu. Hvala lepa.</p>
            </sp>
            <sp xml:id="SDZ4-Redna-04-2005-03-23.sp9">

               <speaker>PODPREDSEDNIK DR. MARKO PAVLIHA:</speaker>

               <p>Hvala mag. Cvikl. Besedo dajem gospodu poslancu Martinu Mikoliču, ki bo predstavil
               stališče Nove Slovenije.</p>
            </sp>
            <sp xml:id="SDZ4-Redna-04-2005-03-23.sp10">

               <speaker>MARTIN MIKOLIČ:</speaker>

               <p>Hvala lepa, gospod podpredsednik. Spoštovani predstavniki vlade, spoštovane kolegice
               in kolegi! Poslanska skupina Nova Slovenija ne bo podprla predloga za sprejem
               avtentične razlage od 2. do 5. točke prvega odstavka 68. člena in 84. člena zakona o
               dohodku pravnih oseb. Zakonodajno-pravna služba meni, da predlagana avtentična
               razlaga ni potrebna, in sicer ni potrebna zaradi tega, ker je učinkovanje novo
               sprejete ureditve davčnega odtegljaja na določene dohodke v zakonu jasno opredeljeno.
               To je bilo pojasnjeno s strani predstavnika vlade na matičnem delovnem telesu pri
               obravnavi predloga za spremembo avtentične razlage kot tudi pri zasedanju matičnega
               delovnega telesa v decembru pri obravnavi novele zakona o spremembi in dopolnitvi
               zakona o davku od dohodkov pravnih oseb. Po mnenju vlade, izhajajoč iz zakonskih
               določil in sledeč namenu zakona, obveznost plačevanja davkov ni vezana na nastanek
               pravnega posla, temveč obveznost nastane od 1.1.2005. Avtentična razlaga v
               predloženem besedilu, ki jo predlaga predlagatelj, ne bi spremenila samo besedilo,
               temveč tudi namen zakona. Predlagatelj predlaga izločitev pravnih poslov, sklenjenih
               pred 21.4.2004, ko je zakon bil sprejet. Če bi zakonodajalec preciziranje, kot se
               predlaga v besedilu, želel uvesti, bi ga uvedel že ob sprejemanju zakonskega
               besedila.</p>
               <p>Zaradi nam vsem znanih problemov, ki jih je prinesla uveljavitev novih davčnih
               zakonov, med njimi tudi zakon o davku od dohodkov pravnih oseb, se je vlada lotila
               davčne reforme oziroma sistemskih sprememb na področju davčne zakonodaje. Glede na
               to, da vlada pripravlja spremembe, nas v poslanski skupini Nove Slovenije preseneča
               napoved športnikov o organiziranju stavke na veliko noč. Še bolj je nerazumljiva
               njihova zahteva po odstopu dveh ministrov, ki imata bore malo s trenutno veljavno
               zakonodajo, saj vemo, da jo je sprejela bivša vlada, in jih sprašujem, zakaj niso
               stavkali lani, ko je bivša vlada zakonodajo sprejela. Na podlagi vsega tega se zdi,
               da je stavka politično motivirana. Sicer pa je nova davčna zakonodaja, ki je stopila
               v veljavo s 1.1.2005, prizadela več sto družbenih skupin. V Novi Sloveniji
               pričakujemo, da bo pripravljena reforma vsebovala upravičene in argumentirane zahteve
               posameznih zainteresiranih skupin. Hvala lepa.</p>
            </sp>
            <sp xml:id="SDZ4-Redna-04-2005-03-23.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Mikolič. Besedo dajem gospodu Josipu Bajcu, da bo predstavil stališče
               Slovenske ljudske stranke.</p>
            </sp>
            <sp xml:id="SDZ4-Redna-04-2005-03-23.sp12">

               <speaker>JOSIP BAJC:</speaker>

               <p>Gospod podpredsednik, kolegice in kolegi, lep dan! Poslanci Slovenske ljudske stranke
               ne bomo podprli predloga za sprejem avtentične razlage 2. in 5. točke prvega odstavka
               68. in 84. člena zakona o davkih od dohodkov pravnih oseb. Podprli bomo predlog
               sklepa matičnega delovnega telesa, iz enega preprostega razloga: z avtentično razlago
               posameznih določb členov posameznih zakonov ne moremo spreminjati vsebine zakona. V
               konkretnem predlogu, ki so ga predstavili poslanci Slovenske nacionalne stranke, pa
               gre prav za to.</p>
               <p>Pa mogoče še moje osebno mnenje, da se ne bom še enkrat javljal za besedo. Presenečen
               sem, da poslanci bivše koalicije na matičnem delovnem telesu udrihajo in pravijo, kaj
               znamo in česa ne znamo, ko nismo sprejeli amandmaja v mesecu decembru, ko smo
               spreminjali nekatere določbe tega člena. Saj je vendar ta zakon veljal približno šest
               mesecev in ga je takratna koalicija tudi predlagala in ti isti tudi predlagali
               spremembo zakona. Pri tem menim, da je bil marsikateri zakon v lanskem letu sprejet
               "na horuk", sedaj pa doživljamo udrihanje po sedanji koaliciji, ki poskuša določene
               zadeve najprej preštudirati, pa potem pripraviti oziroma dati v obravnavo.</p>
               <p>Poslanci Slovenske ljudske stranke bomo podprli sklep matičnega delovnega telesa v
               zvezi s predlogom avtentične razlage.</p>
            </sp>
            <sp xml:id="SDZ4-Redna-04-2005-03-23.sp13">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot zadnji bo predstavil stališče Demokratične stranke upokojencev Slovenije
               gospod Vili Rezman.</p>
            </sp>
            <sp xml:id="SDZ4-Redna-04-2005-03-23.sp14">

               <speaker>VILI REZMAN:</speaker>

               <p>Hvala lepa. Ker mi je bil čas zelo skopo odmerjen, 3 minute samo piše, bom skušal
               zelo na kratko to res tudi povedati, kar je stališče naše poslanske skupine.</p>
               <p>Mi zagotovo ne podpiramo tega, da bi se zakonodaja vsebinsko spreminjala na osnovi
               vzporednih poti ali pa nekih skrajšanih poti z avtentičnimi razlagami. Zato pač ne
               bomo podprli tega predlagateljevega predloga.</p>
               <p>Ni potrebna nobena avtentična razlaga. Zakon je najbrž dovolj jasen, ne pomeni pa to,
               da mislimo, da je dober. Verjetno je za nas vse sprejemljivo stališče, da je treba
               vrsto popravkov narediti v nekem normalnem procesu. In temu se bomo pridružili tudi
               mi.</p>
               <p>Tudi mi se spomnimo, da je bil predlog amandmaja posredovan. Po nekem naključju je
               bil najprej, kolikor jaz vem, posredovan meni osebno. Jaz bi sicer tisti predlog
               amandmaja podprl, ampak ker nisem na tej seji bil, sem poprosil, naj to posredujejo
               komu drugemu. To govorim za to, da ne bi prelagali krivde na pleča, ena ali druga, za
               to, kakšen zakon imamo, ker po mojem spominu smo pa zakon sprejemali z velikansko
               večino, kljub temu, da amandma ni bil sprejet. Mislim, da je bilo manj kot ducat
               tistih, ki so bili zoper predlog tega zakona.</p>
               <p>Da skrajšam, ker bodo tiste tri minute skoraj končane, poslanska skupina DeSUS bo
               podprla stališče matičnega odbora, ki govori o tem, da avtentična razlaga ni
               potrebna.</p>
            </sp>
            <sp xml:id="SDZ4-Redna-04-2005-03-23.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali s predstavitvami stališč poslanskih skupin. Mimogrede
               dovolite opozorilo, da pač predstavitve niso namenjene polemiki, ker seveda
               predstavitev potem ne omogoča replike, zato bi želel, da se pri drugih točkah tega
               napotila držite.</p>
               <p>Sedaj pa prehajamo na razpravo poslank in poslancev. Besedo ima magister Milan Cvikl.
               Beseda je vaša.</p>
            </sp>
            <sp xml:id="SDZ4-Redna-04-2005-03-23.sp16">

               <speaker>MAG. MILAN M. CVIKL:</speaker>

               <p>Hvala lepa. Poleg tega, kar sem povedal v imenu poslanskega kluba Liberalne
               demokracije, mi dovolite, da seveda vendarle pojasnim državnemu zboru, zato da ne bi
               izgubljali čas takrat, ko bomo imeli pred sabo zakon o spremembah davka od dohodka
               pravnih oseb, da je pri tem vsebinskem amandmaju, ki ni bil sprejet, po mojem mnenju
               v mesecu decembru šlo predvsem za to, da so se strokovne službe ministrstva za
               finance premalo posvetovale. Tudi v tem primeru predvsem z Združenjem bank Slovenije,
               ko je vlada Republike Slovenije, še stara vlada, in potem tudi nova vlada predlagala
               spremembe zakona o davku od dohodka pravnih oseb. Stara vlada in nova vlada sta
               predlagali spremembe zakona o davku od dohodka pravnih oseb zato, ker se je seveda
               ugotovilo, da je kar nekaj problemov tudi z ustavnostjo določb, ki so vodile k temu
               obe ti vladi, da predlagata, da ne bi bilo davčnega odtegljaja na obresti za posle,
               ki so bili sklenjeni pred uveljavitvijo tega zakona. Takšna sprememba zakona je bila
               predlagana s strani prejšnje vlade že takoj v drugi polovici leta, potem pa, kot je
               poznano, si je nova vlada vzela nekaj časa in je s 14-dnevno zamudo povzela predlog
               sprememb zakona o davku od dohodka pravnih oseb in smo o tem diskutirali na matičnem
               delovnem telesu. Jaz mislim, da na matičnem delovnem telesu je bilo zelo jasno
               predstavljeno s strani zainteresirane javnosti, v tem primeru Združenja bank
               Slovenije, da ni problem samo sprejemanje, kot pravimo, sprememb zakona za posle pred
               uveljavitvijo zakona, ampak da je ključno vprašanje, ali v razmerah na evropskem trgu
               denarja lahko spravimo v manj konkurenčen položaj tiste institucije v Sloveniji, ki
               zaradi lastniške strukture ne morejo dobivati neobdavčenih virov iz tujine. Zelo
               poenostavljeno povedano, če so danes na evropskem trgu obrestne mere po približno 3%,
               je potrebno na te 3% pribiti 25% točk ali malo manj kot 0,80 marže in s to ceno, se
               pravi, približno 3,80, slovenske banke vstopajo v konkurenčni boj proti Bank
               Austriji, proti SKB-ju Societe Generale, proti nekaterim drugim podružnicam, predvsem
               avstrijskih in italijanskih bank, zato so takoj zaradi tega v bistveno boljšem
               položaju te tuje banke. Danes zaradi dobrega razvoja vseh zadev, ki so se zgodile v
               sanaciji slovenskega bančnega sistema, si v Sloveniji najboljši komitenti sposojajo
               denar po približno 90, 100 bazičnih točk nad EURIBOR-jem, kar pomeni, da slovenske
               banke praktično ne morejo konkurirati in bi se teh poslov preprosto morale nehati
               iti. Ministrstvo za finance je takrat videlo samo en problem, če bi bil sprejet
               amandma, ki sem ga sam povzel, o katerem smo razpravljali, bi prišlo do izpada
               prihodkov v državnem proračunu, vendar je ministrstvo za finance pozabilo in tudi 19
               dni po tistem, ko smo 4. marca sprejeli na odboru za finance sklep, da naj vlada
               predstavi analizo, kaj uveljavitev tega zakona pomeni - še zmeraj nimam te analize -
               ministrstvo za finance je pozabilo, da če teh poslov slovenske banke ne bodo delale,
               potem tudi prihodkov ne bo.</p>
               <p>Zaradi vseh teh razlogov menimo v poslanskem klubu Liberalne demokracije in menim
               tudi sam, da danes avtentične razlage ne moremo potrditi, da pa je potrebno v skladu
               z že vloženim zakonom opraviti čim prej diskusijo na matičnem delovnem telesu,
               pridobiti mnenje vlade RS in potem upam, da boste poslanke in poslanci vladajoče
               koalicije, tako kot ste danes povedali, slišal sem nekako iz nekaterih ust tukaj, da
               bi to bilo mogoče podpreti, da bi na aprilski seji ali najhitreje, kot je to mogoče,
               tudi takšen zakon vložili.</p>
               <p>V tej zvezi smo se tudi v Liberalni demokraciji posvetovali z vrsto strokovnjakov s
               tega področja že jeseni, ko smo spreminjali zakon in skušali ugotoviti, ali je mogoče
               primerjalno gledano ta zakon razširiti na vse pravne osebe. V Republiki Sloveniji to
               ni mogoče, ker druge pravne osebe, tako kot v drugih državah EU plačujejo davčni
               odtegljaj na obresti preprosto zato, ker država želi stimulirati pravne osebe, da si
               izposojajo denar pri finančnih posrednikih, ker je s tem zmanjšan riziko, v katerega
               bi zapadli posamezni kreditojemalci. To je tudi primer Adrie Airways. Če bi Adria
               Airways bila nekoliko bolj pozorna in ne bi najela virov za financiranje avionov v
               davčni oazi, bi lahko zmanjšala to davčno obremenitev. To je naredila. Ker je to
               naredila, ni mogoče na način, kot je bilo tukaj predstavljeno, z avtentično razlago
               ali z nekimi spremembami razširiti to ukinitev davčnega odtegljaja in obresti na vse
               pravne osebe. Tudi v Nemčiji nemške pravne osebe plačujejo davčni odtegljaj od
               obresti, seveda pa nemške banke tega ne plačujejo preprosto zato, ker znotraj EU
               velja enoten trg.</p>
               <p>Menimo, da je poskus, ki je bil, da bi že v mesecu decembru z nekim amandmajem, ki bi
               vsekakor bil ustrezen, da ga sprejme odbor za finance kot najbolj, imenujemo ga,
               strokoven odbor, ki omogoča razpravo o pomembnih vprašanjih za razvoj pomembnega
               bančništva, vendar kot je bilo rečeno, to ni bilo razumljeno z dobro namero. To je
               bilo razumljeno kot neko prikrivanje. Upam, da sedaj, ko je zakon predložen, ko je
               natančno pojasnjeno tudi z mednarodno analizo, ki smo jo pridobili s strani določenih
               mednarodnih revizorskih hiš, je jasno ugotovljeno, da znotraj EU davčnega odtegljaja
               na medbančne posle preprosto ni. Davčni odtegljaj na medbančne posle je potrebno
               ukini. Takšen davčni odtegljaj, ko bo ukinjen, bo omogočal, da bi banke čim prej
               začele opravljati posel. Se pa pri tej zadevi mudi, ker slovenske banke preprosto
               čakajo na to odločitev državnega zbora in v vmesnem času odlagajo posle najema virov
               v tujini v mesec maj, junij. Če bi se to predolgo odlagalo, bi lahko prišlo do
               povečanja nelikvidnosti na slovenskem bančnem trgu in bi to lahko imelo negativne
               posledice na gospodarsko rast ...<stage>/Opozorilni znak za konec razprave./</stage> in ne bi uspeli
               narediti gospodarsko rast, kot je bila v preteklem letu, zato predlagam vladajoči
               koaliciji, da ko bo to v proceduri, to podpremo. Danes pa ni mogoče narediti drugega
               kot zavrniti avtentično razlago. Hvala lepa.</p>
            </sp>
            <sp xml:id="SDZ4-Redna-04-2005-03-23.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala mag. Cvikl. Vabim predstavnika vlade, državnega sekretarja Špiletiča, če želi
               še kaj dodati? <stage>(Ne.)</stage> Vsi prijavljeni razpravljavci, ki so to želeli, so dobili
               besedo. Ker pa določen čas za razpravo še ni potekel, sprašujem, ali želi na podlagi
               prvega odstavka 71. člena poslovnika še kdo razpravljati.</p>
               <p>Časa je še, kot vidim, dobrih 50 minut. Ugotavljam, da nihče, zato zaključujem
               razpravo k tej točki.</p>
               <p>O predlogu za sprejem avtentične razlage bomo v skladu s časovnim potekom seje zbora
               odločali danes v okviru glasovanja, pol ure po končani 8. točki dnevnega reda oziroma
               najkasneje ob 14. uri in 40 minut.</p>
               <p>Prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA</title>, ki ima naslov kot jara kača, to je na
               obravnavo <title>AKTA O ODREDITVI PARLAMENTARNE PREISKAVE O POLITIČNI ODGOVORNOSTI
                  NOSILCEV JAVNIH FUNKCIJ V VLADI REPUBLIKE SLOVENIJE, NA MINISTRSTVU ZA PRAVOSODJE
                  IN VRHOVNEM DRŽAVNEM TOŽILSTVU REPUBLIKE SLOVENIJE V ZVEZI Z IZVRŠEVANJEM NADZORA
                  PO ZAKONU O DRŽAVNEM TOŽILSTVU, ZA SPREMEMBO ZAKONODAJE IN SPREJEM DRUGIH
                  ODLOČITEV,</title>
               v skladu z ustavnimi pristojnostmi državnega zbora.</p>
               <p>Zahtevo za uvedbo parlamentarne preiskave je na podlagi 93. člena ustave Republike
               Slovenije državnemu zboru predložil Državni svet Republike Slovenije. Zato dajem
               besedo članu državnega sveta, gospodu Jožetu Ilcu, za dopolnilno obrazložitev.</p>
            </sp>
            <sp xml:id="SDZ4-Redna-04-2005-03-23.sp18">

               <speaker>JOŽE ILC:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Kakšen je namen in vsebina preiskave, je v pisni obliki podano, in ne bom ponavljal.
               Želeli smo pojasniti, da je poudarek na odgovornosti, in to ne na politizaciji
               odgovornosti, neki pritlehni trgovini, ki bi zavila pravo smer. Ampak ugotavljanje
               tistega dejstva, ki bo razjasnilo, kaj je z državnim tožilstvom kot odgovornim
               državnim organom.</p>
               <p>Poudarja se, tožilstvo je samostojno. Ja. Vendar samostojnost ni pokritje za
               nedotakljivost, za neresnost. Tožilstvo je strokovno. Strokovnost zopet ni osnova za
               zlorabo položaja, za klientelizem, da ne rečem kakšne hude zadeve.</p>
               <p>Kakorkoli, bom vedno rekel, kar je rekel že Montesquieu "nobles oblige", večja je
               funkcija, višja je odgovornost.</p>
               <p>Ne samo položaj, tudi breme si mora naložiti. Čeprav verjamem, da je to zoprno,
               vendar kar so vzeli, to morajo storiti. Dejstvo pa je, če poslušamo zopet
               nedotakljivost, neodgovornost, človeške pravice. Ja, katere pa so človeške pravice?
               Ali tiste, ki si jih nam vsak dan polnijo ušesa samooklicani novokomponirani
               interpreti človeških pravic? Te so vesoljne. Kaj pa človeške pravice žrtev? Tožilstvo
               je ravno za to, da preganja kazniva dejanja in s tem varuje vse nas, pa še žrtve. Če
               ne, pa imamo primer, da nekdo, ki ima na vesti 130 ovadb, je pred preiskovalnim
               sodnikom za dvoje posilstev, in tožilec niti ne odpre ust, da bi samo rekel:
               "Predlagam pripor zaradi ponovitvene nevarnosti." Oprostite, tukaj pa je nekaj hudo
               narobe, in zato vztrajam pri preiskavi.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-23.sp19">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa predstavniku državnega sveta. Medtem sem dobil obvestilo od Slovenske
               nacionalne stranke, da bo zaradi že prej povedanih razlogov obstruirala tudi to točko
               dnevnega reda.</p>
               <p>Sledi predstavitev stališče poslanskih skupin. Besedo ima gospa poslanka Darja
               Lavtižar Bebler, ki bo predstavila stališče Liberalne demokracije Slovenije.</p>
            </sp>
            <sp xml:id="SDZ4-Redna-04-2005-03-23.sp20">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsedujoči. Spoštovani zbor. V poslanskem klubu LDS
               smo prvo začetno zahtevo državnega sveta Republike Slovenije za uvedbo parlamentarne
               preiskave o politični odgovornosti državnega tožilstva Republike Slovenije ocenili
               kot protizakonito in v nasprotju z ustavnim redom Republike Slovenije. Ocenili smo
               tudi, da je s to zahtevo institut parlamentarne preiskave nekdo izrabil za svoje
               osebne interese, poleg tega pa ga je tudi zlorabil celo v protiustavne in
               protizakonite namene.</p>
               <p>V poslanskem klubu LDS smo menili, da ni nepomembno, da se zavedamo, da je bil
               pobudnik zahteve državni svetnik, ki ga tožilstvo preganja zaradi suma kaznivega
               dejanja, on pa se je umaknil v zavetje imunitete.</p>
               <p>Politični absurd je popoln. Svetnik je zahteval proti zakonito in protiustavno
               preiskavo nad delom tožilstva, ki ga preganja po uradni dolžnosti. Danes sicer imamo
               pred sabo tekst, ki skuša biti pravno korekten, vendar moramo poudariti, da je še
               posebej značilno in zaskrbljujoče dejstvo, da na samem začetku oblikovanja te zahteve
               nihče od predlagateljev ni skušal vzbujati niti videza pravne korektnosti. Šele po
               različnih javnih opozorilih, da tako po domače pač ne gre, so se v državnem svetu
               lotili skrivati oziroma prikrivati tisto, za kar v resnici gre. Gre pa za to, da bomo
               to preiskavo uvedli, ker neki državni svetnik ni bil zadovoljen s tem, da je bil
               obsojen za kaznivo dejanje in se je zato zaščitil z imuniteto. Namesto da bi se
               spraševali o odgovornosti državnih svetnikov za to sramotno podeljeno imuniteto, bomo
               preiskovali ravnanje državnih tožilcev, katerih ravnanje je bilo potrjeno kot
               pravilno s sodbami sodišč, ki so konkretnega državnega svetnika obravnavala in
               obsodila. Na eni strani imamo torej tožilce, ki so korektno opravili svoje delo, to
               trdim, ker je njihovo ravnanje presodilo sodišče, na drugi strani pa imamo državnega
               svetnika, ki je želel legitimirati svoje sklicevanje na imuniteto z napovedjo, da se
               bo imuniteti odpovedal, če se mu ustreže in začne preiskovati delo tožilcev. Narobe
               svet. Upravičeno se je sprva vse skupaj zdelo bolj farsa kot resna stvar, da sploh ne
               govorimo o zmedenosti in nestrokovnosti teksta, ki je v državni zbor pospremil
               zahtevo državnega sveta za uvedbo parlamentarne preiskave kot utemeljitev zanjo.
               Vendar pa je z ugotovitvijo, da parlamentarna večina naenkrat podpira takšno
               preiskavo, ta farsa postala resna stvar ali pač resna farsa. Velja se vprašati, zakaj
               se je tako hitro oblikovala ta parlamentarna večina. Verjetno zato, ker obstaja v
               vrhu nekaterih političnih stran interes po obravnavi nekaterih odmevnih posameznih
               kazenskih primerov na tej preiskovalni komisiji, ker obstajajo med nekaterimi
               poslanci tudi osebni interesi za obračun z njim nevšečnimi tožilci in policisti. Prav
               zaradi teh interesov je očitno nemogoče popraviti to zahtevo za parlamentarno
               preiskavo tako, da bi bila v resnici do cela skladna z ustavo in zakonom.</p>
               <p>V poslanskem klubu LDS smo menili, da preiskava o delu tožilstva ni pravo vprašanje.
               Pravo vprašanje je, kakšna preiskava in kakšen je njen namen. Opozorili smo na to, da
               strokovni nadzor po zakonu o državnem tožilstvu opravlja vrhovno državno tožilstvo,
               ki ima v ta namen oblikovano posebno revizijsko skupino. Nad delom tožilstva lahko
               opravi nadzor tudi minister za pravosodje. V poslanskem klubu LDS se zavedamo, da so
               tudi znotraj sodstva in tožilstva pojavi, kot so dolgotrajnost postopkov, veliki
               zaostanki ali podobno, ki so lahko predmet preiskave, vendar predvsem za potrebe
               ustrezne zakonske ureditve. Takrat smo povedali, da bi takšno preiskavo tudi podprli.
               Podprli bi tudi preiskavo, v kateri bi državni zbor ugotavljal, ali so nosilci javnih
               funkcij, ki so odgovorni za nadzor nad delom javnih tožilcev, svoje delo opravljali
               vestno in pošteno oziroma ali so vplivali na vsebino in obseg nadzora z namenom, da
               bi se opustil pregon storilcev kaznivih dejanj.</p>
               <p>Naj omenimo, da tudi zahteva državnega sveta z dne 16.2.2005 po našem mnenju ni bila
               skladna z zakonom o parlamentarni preiskavi. Zato smo začudeni nad ravnanjem
               predsednika državnega zbora, ki je, namesto da bi nepopolno in neskladno zahtevo
               upravičeno poslal državnemu svetu v ponovno dopolnitev in zahteval ostale potrebne
               popravke, v sodelovanju z zakonodajno-pravno službo državnega zbora sam pripravil
               predloge dopolnitev in jih, kot kaže, še pred odločanjem na kolegiju predsednika sam
               uskladil tako z državnim svetom kot tudi ostalimi člani kolegija. V ta usklajevanja
               poslanski klub LDS ni bil vključen. V svojih naprezanjih pa se je zadovoljil zgolj s
               tem - namreč, predsednik državnega zbora -, da se, povedano z besedami vodje
               zakonodajno-pravne službe, s to dopolnitvijo vsaj v minimalnem in formalnem smislu
               zadovolji poslovniškim kriterijem, kako mora biti zahteva za preiskavo oblikovana.
               Pri tem pa je prezrl opozorila taiste zakonodajno-pravne službe, ki je na naše
               kritike odgovorila <stage>(citiram)</stage>: "Se pa strinjamo, da se v določenih vsebinskih
               navezavah odpirajo določena vprašanja. To se pa lahko strinjamo, ampak to bo morala
               komisija v nadaljnjem delu v okviru svojih dokaznih sklepov in pri svojem
               opredeljevanju poti, po kateri se bo parlamentarna preiskava odvijala, pravzaprav
               upoštevati zlasti skozi opis zadeve javnega pomena, ki je predmet preiskave." <stage>(Konec
               citata.)</stage></p>
               <p>V poslanskem klubu LDS menimo, da bi moral biti prvotni namen preiskave, da se
               ugotovi in oceni dejansko stanje izvajanja nadzora nad delom državnih tožilcev, in
               sicer ne v zvezi z ocenjevanjem strokovnega dela tožilcev, temveč z ustreznostjo
               mehanizmov nadzora in šele nato posledično z ugotavljanjem, ali so bili ti mehanizmi
               na izvedbeni ravni organizirani optimalno in ali so se izvajali na način, kot so bili
               določeni. Navedeno pomeni, da je najprej moč ugotavljati zgolj objektivno odgovornost
               nosilcev političnih funkcij, ki bi morali skrbeti za ustreznost mehanizmov nadzora.
               Tu se nam postavlja vprašanje o objektivni odgovornosti cele vlade Republike
               Slovenije, saj ne nazadnje nosi objektivno odgovornost za ustreznost mehanizmov
               nadzora nad delom državnih tožilcev tudi državni zbor kot zakonodajni organ. Naj samo
               spomnimo na dejstvo, da je tudi državni zbor seznanjen s poročili državnega
               tožilstva, v katerem to ob sicer suhoparnem navajanju številk opozarja tudi na
               probleme, s katerimi se srečuje ob svojem delu, ko gre recimo, da tožilci v svojih
               poročilih velikokrat navajajo potrebe po novih kadrih, opozarjajo na način vodenja
               postopkov, ki bi se ga dalo optimizirati itd.</p>
               <p>V poslanskem klubu LDS menimo tudi, da je samo na podlagi ocene dejanskega stanja moč
               nato ugotavljati tudi objektivno oziroma subjektivno odgovornost nosilcev političnih
               funkcij. Subjektivno odgovornost pa lahko ugotavljamo samo pri nosilcih političnih
               funkcij, ki so neposredno odgovorni za izvajanje mehanizmov nadzora. Pa še tukaj
               moramo ločiti odgovornost v smislu, odgovornost za vodenje nadzora dela državnega
               tožilstva o primerni vsebini in obsegu in politično odgovornost oziroma odgovornost v
               smislu ali so nosilci političnih funkcij za dosego političnih ciljev na nezakonit
               način vplivali na delo državnega tožilstva.</p>
               <p>V poslanskem klubu LDS opozarjamo tudi, da je izvajanje pristojnosti in nalog
               različnih vej oblasti ločeno. Vsak državni organ, ki izvaja funkcijo državne oblasti,
               je pri tem omejen z ustavno določenimi pristojnostmi drugega organa. Zato vsako
               poseganje enega državnega organa v delovanje drugega, ki ni utemeljeno v ustavi,
               pomeni njegovo protiustavno delovanje. Vsak torej lahko deluje samo v okviru svojih
               ustavnih pristojnosti. V razmerju do državnega tožilstva mora državni zbor upoštevati
               ustavni in zakonski položaj državnega tožilstva, zlasti njegovo strokovno
               samostojnost in njegov položaj v razmerju do sodne veje oblasti, zato ne sme posegati
               v položaj in delovanje tožilstva, kot ga določata ustava in zakon. Zato menimo, da
               državni zbor ne more preiskovati strokovnosti ali nestrokovnosti delovanja državnega
               tožilca v konkretnih primerih, kot je to predvideno v obrazložitvi zahteve. Slednje
               bi lahko pomenilo, da bi komisija pregledovala preko 10 tisoč spisov, ki jih tožilci
               obravnavajo letno. To pa je seveda povsem absurdno. Še posebej pa ne moremo pristati
               na to, da bi državni zbor preiskoval posamezne zadeve in s trem tratil čas in denar
               davkoplačevalcev, da bi reševal osebne težave nekega državnega svetnika. V poslanskem
               klubu LDS se zavedamo, da državni zbor mora na zahtevo državnega sveta vpeljati
               parlamentarno preiskavo, vendar pa imamo seveda v zvezi z vsebino in temeljem te
               preiskave celo vrsto resnih pomislekov. Hvala.</p>
            </sp>
            <sp xml:id="SDZ4-Redna-04-2005-03-23.sp21">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospa poslanka Beblerjeva. K besedi vabim gospoda poslanca Mirana Potrča, ki
               bo predstavil stališče Združene liste socialnih demokratov.</p>
            </sp>
            <sp xml:id="SDZ4-Redna-04-2005-03-23.sp22">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovane kolegice in kolegi! Državni zbor bo
               prvič v tem mandatu uvedel parlamentarno preiskavo. Uvedel je ne bo na podlagi lastne
               odločitve, temveč na zahtevo državnega sveta. In ker ima Republika Slovenija uvedeno
               tudi tako imenovano manjšinsko preiskavo, o kateri ne odloča državni zbor z večino,
               bo danes državni zbor lahko le ugotovil, da je zahteva vložena.</p>
               <p>Vsako uvedbo parlamentarne preiskave praviloma spremlja veliko vprašanj in ocen, ne
               le pri nas, posebej pa, ko gre za preiskavo na zahtevo, ki je neobičajna praksa v
               parlamentarnih državah Evrope. Enako velja tudi kasneje za izvajanje parlamentarne
               preiskave. Zato vsaka parlamentarna preiskava, ki je praviloma spremljana tudi z
               veliko medijsko pozornostjo, zahteva od državnega zbora odgovornost za spoštovanje
               vseh, ne vedno dovolj jasnih, pravil o njej, predvsem pa odgovornost, da se v
               parlamentarni preiskavi res ugotovijo tista dejstva, ki so lahko podlaga za odločanje
               državnega zbora za spremembo zakonodaje na posameznih področjih ali za politično
               odgovornost nosilcev javnih funkcij in da se sprejemajo le odločitve, ki so v ustavni
               pristojnosti državnega zbora. Ker v preiskovalni komisiji in v državnem zboru o teh
               vprašanjih končno vedno odloča večina, ima za uvedbo in izvedbo parlamentarne
               preiskave koalicija največjo odgovornost. Tudi tokrat bo tako. Uvedbo parlamentarne
               preiskave na zahtevo državnega sveta tokrat, po mojem prepričanju, spremlja nekaj
               okoliščin, ki nesporni uvedbi parlamentarne preiskave in nekritični uporabi tega
               instituta niso v prid. Če bi bila večina v državnem zboru bolj dosledna, o
               parlamentarni preiskavi danes ne bi odločali. Zakaj? Prvič, ker državni svet kot
               predlagatelj ni verodostojen, saj je sam v ustavno spornem položaju glede pravic, ki
               si jih je izboril in uveljavil pri izplačevanju plač in različnih nadomestil. Kar
               dolgo se je državni svet upiral, da bi ta svoj neustavni položaj priznal in
               samoiniciativno popravil, šele odločitve računskega in ustavnega sodišča ter pobude
               poslancev in predvsem velik pritisk javnosti so ga pripravili do tega, da bo morda le
               sam odpravil takšno neustavno stanje. Državni organ, ki ravna očitno neustavno, od
               državnega zbora in tretje veje oblasti uveljavlja svojo ustavno pristojnost. Formalno
               mogoče, vendar po mojem rahlo neverodstojno. Neverodostojnost tej zahtevi jemlje tudi
               povezava med njo in vprašanjem odobritve poslanske imunitete članov državnega sveta,
               ki je sprožil zahtevo po parlamentarni preiskavi, in to za dejanje, ki ga je storil,
               preden je bil izvoljen za svetnika, ki nima nobene zveze z upravljanjem svetniške
               funkcije, glede katerega je bil na prvi stopnji že spoznan za krivega in ki je bilo
               storjeno zaradi pridobitve protipravne premoženjske koristi. Vsa strokovna in
               politična javnost je takšna ravnanja državnega sveta ocenila za neprimerno. Ustavno
               sodišče je celo razveljavilo eno od podlag, na katere se je ob odločitvi o imuniteti
               državni svet skliceval. Zoper prizadetega svetnika pa je bil zaradi takšnih ravnanj
               državnega sveta onemogočen kazenski postopek, ki je na koncu zastaral. Tudi ta
               ravnanja izražajo dvom, za mene, o verodostojnosti samega predloga.</p>
               <p>Tretje, kot najbolj sporno. Državni svet je predlagal parlamentarno preiskavo o
               delovanju tožilstva prav zaradi ravnanja proti svetniku, ki mu je prej neustavno
               izglasoval imuniteto. Konkretna ravnanja državnega tožilstva v spornem primeru tega
               svetnika, ki uveljavlja imuniteto, so bila glavni razlog in najpomembnejši dokaz,
               zaradi katerega naj bi bila zoper državno tožilstvo uvedena parlamentarna preiskava.
               Resnici na ljubo so bili navedeni tudi nekateri drugi primeri, toda povsem nesporno
               je bilo, da si je tožilstvo od državnega sveta prislužilo parlamentarno preiskavo
               zaradi njegovih konkretnih ravnanj zoper spornega državnega svetnika. Takšno ravnanje
               državnega sveta je bilo končno v javnosti in k sreči tudi v državnem zboru le preveč.
               Zato je tudi kolegij predsednika državnega zbora na podlagi strokovne ocene
               zakonodajno-pravne službe ugotovil, da je zahteva ustavno sporna in jo vrnil
               državnemu svetu. Ali so bila ob tem dovolj jasno zapisana vsa opozorila o
               neustavnosti in politični neprimernosti zahteve, je že drugo vprašanje. Toda bila so
               vsaj toliko, da so celo vsi tisti, ki so si kakorkoli želeli obračuna z državnim
               tožilstvom, morali priznati, da na podlagi take zahteve parlamentarne preiskave res
               ni mogoče korektno uvesti. Sporni so bili namreč vsi elementi, ki jih mora
               parlamentarna preiskava izpolnjevati. Predlagana je bila namreč glede vprašanj, ki
               niso v pristojnosti državnega zbora, zahtevala je posege v konkretne odločitve tretje
               veje oblasti, kar je v nasprotju z ustavo in bi pomenilo poseg v pravno državo in
               načela delitve oblasti. Zahteva je pokazala, da državni svet, kot visok državni
               organ, nima jasnih predstav o vlogi in funkcijah parlamentarne preiskave. Državni
               svet je končno vsaj deloma tudi sam ugotovil in državnemu zboru februarja poslal
               popolnoma novo zahtevo.</p>
               <p>Nova zahteva, na podlagi katere odločamo danes, je bistveno spremenjena. Iz
               obrazložitve je črtala vse navedke, ki so prej kazali na to, da naj bi državni zbor
               ocenjeval delo državnega tožilstva v konkretnem kazenskem postopku njihovega
               državnega svetnika. Sicer pa je zahteva še vedno zelo nejasna glede vprašanj, ki naj
               jih obravnava, in glede namena in ciljev preiskave. Ko je na to ponovno opozorila
               zakonodajno-pravna služba, je predsednik državnega zbora predlagal kolegiju z
               državnim svetom že usklajeno besedilo, ki je bilo po mnenju naše poslanske skupine še
               vedno nejasno in protislovno. Zato tako minimalno dopolnjenega predloga nismo mogli
               podpreti in smo predlagali svoje dopolnitve, toda večinsko, z našim glasom proti in
               glasom Liberalne demokracije, je kolegij uskladil besedilo, ugotovil, da je pravno
               korektno in da ga državni zbor lahko sprejme na znanje. Menili smo, da to ni dobro in
               zaradi tega želeli le še pripraviti državni zbor do tega, da bi vsebino odločitve
               parlamentarne preiskave jasneje opredelil. Ko smo predlagali, da se to naredi s
               preložitvijo te točke z današnje seje državnega zbora, nas je predsednik obvestil, da
               te zahteve ne bo upošteval in da je ne bo dal niti na glasovanje, ker je pomembnejša
               opredelitev, da je treba dati vsebino zahteve na prvo sejo državnega zbora, kot pa,
               ali je parlamentarna preiskava uvedena v skladu z ustavno vlogo državnega zbora. Ker
               nismo imeli druge možnosti, kot da vsaj deloma popravimo vsebino, smo predlagali
               potem ponovno odločanje na kolegiju predsednika državnega zbora pred to današnjo sejo
               in tam oblikovali vsebino, kakršna je zdaj predložena, s katero je soglašal tudi
               državni svet. Več in bolj vsebinsko pa te zahteve nismo mogli usklajevati, ker
               predstavnik državnega sveta ni prišel na sejo kolegija, predsednik državnega zbora je
               pa to dovolil.</p>
               <p>Kljub temu bi rad rekel, da ocenjujem, da predlog sedaj formalno morda le izpolnjuje
               pogoje za uvedbo parlamentarne preiskave. Če odmislimo vse, kar je bilo povod za samo
               zahtevo, morda lahko koristi tudi skupnemu delu. Menim namreč, da je mogoče reči, da
               zdaj gre v ustavni okvir, ki omogoča oceno stanja, da se ugotovi podlaga za morebitno
               spremembo zakonodaje, oceno stanja glede obsega in vsebine zakonitega nadzora,
               opravljenega v prejšnjem mandatu, in oceno morebitnih ravnanj posameznih nosilcev
               javnih funkcij, ki bi opravljali nesprejemljiv vpliv na konkretna ravnanja v
               tožilstvu. Če bo preiskovalna komisija želela, bo na podlagi take vsebine zahtev
               glede prvih dveh vprašanj, se pravi, glede ustreznosti zakonodaje in nadzora, lahko
               zelo kmalu oblikovala dokazni sklep, izvedla dokaze in oblikovala ocene in predloge.
               Če bo tako, bo to pomembno za oceno delovanja in izboljšanje javne podobe ter
               delovanja državne tožilske organizacije, kar si gotovo želimo vsi. Omogočilo bo tudi
               oceno o tem, kje so morebitne slabosti v zakonodajni ureditvi položaja, pristojnosti
               in medsebojnih odnosov v tožilstvu, vključno s primerjavo ureditve v nekaterih nam
               najbolj primerljivih državah. To bo pomembno za morebitno spremembo zakonodaje ali
               vsaj za večinsko oceno njene ustreznosti, saj se zdaj pogosto dajejo povsem
               neodgovorne in populistične ocene o tem, kaj vse bi morali v zakonodaji
               spremeniti.</p>
               <p>V poslanski skupini Združene liste socialnih demokratov upamo, da v navedenih smereh
               vodena parlamentarna preiskava lahko, kljub postopku, kako je nastajala, prispeva k
               utrditvi načel pravne države in k večji učinkovitosti, zakonitemu delovanju in ugledu
               pravosodne veje oblasti. Če pa bo ugotovila sum politično protipravnih in
               nesprejemljivih ravnanj nosilcev javnih funkcij, pričakujemo, da bo ta sum jasno
               opredelila, povedala, kdo so morebitni potencialni storilci in predlagala dokaze, da
               se bo tudi v tem pogledu nesporno jasno ugotovilo, ali gre za krivdna ravnanja ali
               ne, ne pa pavšalno tako, kot delamo sedaj.</p>
               <p>Upamo torej, da se bo dalo z aktivnim delovanjem v nakazani smeri, in v tej smeri
               izraža svojo pripravljenost tudi naša poslanska skupina, zagotoviti delovanje
               preiskovalne komisije tako, da bo v skladu s svojimi ustavnimi pristojnostmi in bo
               sledila namenu, ki ga lahko ima, ne pa prvotnim ciljem, zaradi katerih je bila
               vložena. Hvala lepa.</p>
            </sp>
            <sp xml:id="SDZ4-Redna-04-2005-03-23.sp23">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Potrč. Stališče Nove Slovenije bo predstavil gospod Alojz Sok.</p>
            </sp>
            <sp xml:id="SDZ4-Redna-04-2005-03-23.sp24">

               <speaker>ALOJZ SOK:</speaker>

               <p>Spoštovani predsedujoči, predstavnik državnega sveta, kolegice poslanke in
               poslanci!</p>
               <p>Preiskovalno komisijo je potrebno ustanoviti, tako smo prepričani v Novi Sloveniji,
               ker je pač tako zahteval državni svet.</p>
               <p>Plače v državnem svetu ne morejo biti razlog, da bi razmišljali o ustanovitvi te
               komisije, še manj, da zaradi plač te komisije ne bi ustanovili. Prav tako bi rad
               opozoril tudi to, da je kolega Zupan, ki se ga omenja kot razlog za ustanovitev te
               komisije, samo eden izmed članov državnega sveta, medtem ko je državni svet
               kolektivni organ, ki je pač z večino glasov sprejel to pobudo.</p>
               <p>Rad pa bi ob tem, kar poslušam sedaj v javnosti, in ko sem tudi sinoči gledal Omizje,
               ali kako se že imenuje, na RTV Slovenija, povedal v imenu Nove Slovenije sledeče. Če
               ta komisija zaradi neodvisnosti in samostojnosti sodnega sistema - se pravi,
               tožilcev, sodnikov, kar se nenehno pri nas z velikim akcentom poudarja - in delitve
               oblasti ne bo smela preiskovati posameznih primerov, kot so Orion, Zbiljski gaj, SIB,
               Rdeči križ, čeprav je tam že zadeva na nek način zaključena; potem primer Železnik,
               je ustanovitev te komisije po našem prepričanju vprašljiva, če ne celo nesmiselna.
               Kajti, ne bo mogla dati odgovorov na to, kar se od te komisije pričakuje.</p>
               <p>V kolikor ne bodo obravnavani posamezni primeri, ni mogoče ugotoviti tega, kar je
               zapisano v tej odredbi. Če poenostavim, kako je potekal notranji nadzor nad delom
               tožilcev oziroma kako sploh deluje notranji nadzor. Ali je na delo tožilcev vplivala
               politika v preteklosti? In če je, v katerih primerih in v kakšnem obsegu je šlo za
               eventualne nezakonitosti. Ne more določiti politične odgovornosti nosilcev javnih
               funkcij. Sinoči sem v tej oddaji razumel gospo Zdenko Cerar, ki je menila, da je ta
               komisija ustanovljen zato, da bi preiskovala njeno delo; to seveda nikjer v tej
               uredbi ne piše. Komisija brez obravnave posameznih primerov ne bo mogla zaznati
               pomanjkljivosti v naši zakonodaji in tudi ne predlagati kakršnihkoli popravkov sedaj
               veljavne zakonodaje.</p>
               <p>Rekel bi, da se pri nas nenehno opleta z neodvisnostjo tožilstva, sodstva in se na
               nek način sedaj neodvisnost tožilcev primerja in tlači v isto stopnjo neodvisnosti,
               kot je sodišče, čeprav ustava jasno določa, kaj je delo tožilcev, in tudi priznanega
               pravnika dr. Pirnata sem razumel, da v bistvu ne gre enačiti te neodvisnosti tožilcev
               z neodvisnostjo sodstva. Ne vem, kaj bi ti, ki govorijo o tem, da je pravzaprav ta
               nedotakljivost tako velika, odgovorili na to, kar smo lahko danes prebrali v časopisu
               Večer, da je, na primer, ameriški kongres z zakonom prenesel primer Terri Schiavo z
               državnih na zvezno sodišče in da je to zvezno sodišče takoj potem sprejelo drugačno
               odločitev, kot je bila prej sprejeta na državni stopnji; gre pa za neko žensko, ki je
               že 15 let v komi, in za izredno velik problem, ki se pač tam kaže na takšen
               način.</p>
               <p>Seveda je povsem jasno, da preiskovalna komisija z dokaznim sklepom lahko določi
               preiskovanca, in mislim, da bo to tudi naredila. Vendar je že sedaj jasno, po uvodnih
               nastopih mojih predgovornikov, da bo pri tem ta komisija imela velike težave. Očitno
               je pač namen, da se mora vse zgoditi tako, da se nič ne bo zgodilo; za to smo
               pravzaprav strokovnjaki v tej državi. V Novi Sloveniji ne bomo pristali na to, kajti
               če bi, potem nismo vredno predstavniki slovenskega ljudstva, kajti, kot sem že
               povedal, edino poslanci in predsednik republike smo neposredno izvoljeni za dobo
               štirih ali pet let, in to na tajnih neposrednih volitvah. Ta institut pa daje
               poslancem pravico in dolžnost, da opozarjajo na nepravilnosti, če jih zaznajo, in da
               zahtevajo odgovore od vseh tistih, ki odločajo v imenu ljudstva. Neodvisnost torej -
               ja, nikakor pa tudi mi ne enačimo v Novi Sloveniji neodvisnosti z
               nedotakljivostjo.</p>
               <p>V Novi Sloveniji nas dejansko zanima, koliko postopkov so tožilci zavrgli in za
               katere primere je šlo. In mi od te komisije pričakujemo, da bomo dobili odgovor na to
               vprašanje. In to, kar bom sedaj povedal, je pa najpomembnejše. Po našem prepričanju
               bi bila parlamentarna preiskava koristna, če bi ugotovila odgovornost tožilstva na
               področju lastninjenja v preteklih petih letih. Rezultati parlamentarne preiskave bi
               morali razkriti odgovornost države v divji privatizaciji v obdobju tranzicije. Po
               neuradnih podatkih je bilo prav to področje v preteklosti skrbno prikrito in skrito
               pod preprogo. Kdo je za to skrbel in zakaj je tako ravnal, naj preišče ta komisija,
               in v Novi Sloveniji jo bomo pri tem izrecno podpirali in upali, da bomo tudi dobili
               odgovor na to. Le tako bo možno povrniti zaupanje v pravosodno vejo oblasti.</p>
               <p>Da zaključim. Po našem prepričanju resnično obstaja utemeljen sum, da je v našem
               tožilstvu nekaj hudo narobe, tukaj se je danes govorilo o osebnih primerih. Jaz moram
               s tega mesta povedati, da imam, pa ne, da bi hotel karkoli v tej smeri, da se kaj
               dela, ampak, da imam tudi sam pomisleke saj sem bil sedem let v postopku, potem pa
               niti oproščen niti obsojen, ampak je primer enostavno zastaral. To je seveda
               nedopustno ravnanje. Če je nekdo kriv, mora biti obsojen, če pa ni kriv, pa seveda
               mora biti oproščen. To bi bila pravna država in to bi potem pričakovali od tožilstva
               in pa sodne veje oblasti, da bi lahko rekli, da deluje tako, kot mora delovati.
               Primeri, ki so bili sinoči navedeni s strani gospe Cerarjeve, kot je primer Fišer,
               Bole, Glavar, Železnik, ki je bil v superreviziji, so tako obrobni in v primerjavi z
               dogajanjem na področju lastninskega preoblikovanja podjetij tako banalni, da jih ni
               vredno omenjati in z njimi preusmerjati pozornost javnosti od resničnih problemov
               slovenskega tožilstva. Komisija bo imela, kot sem že rekel, veliko težav, bil sem
               član komisije in vem, kakšne prepreke so se pred nas postavljale, mogoče bo sedaj v
               tem trenutku, ko se je vladna koalicija zamenjala, nekoliko lažje.</p>
               <p>Rad bi še enkrat opozoril, da ima takšna komisija pristojnosti sodišča. V primeru
               Petek smo naleteli na številne težave, ko smo hoteli te pristojnosti tudi na enak
               način izvajati. In še nekaj, v časopisu se pojavljajo članki, češ da prejšnje
               komisije niso opravile svoje delo in da še eno komisijo ustanavljamo samo zaradi
               komisije. Jaz bi rad povedal, da 22. člen poslovnika o preiskovalni komisiji jasno
               pove, kaj mora komisija narediti. Komisija mora na koncu sestaviti poročilo in
               državnemu zboru predlagati sklepe. To, če je pa v preteklosti državni zbor z neko
               drugo večino oblikovanih sklepov ni želel sprejeti in dejansko jih niste, kolegi iz
               Združene liste in pa LDS-a, to pa ni potem več odgovornost komisije in zato boste
               seveda morali prevzeti odgovornost sami. Hvala lepa.</p>
            </sp>
            <sp xml:id="SDZ4-Redna-04-2005-03-23.sp25">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Sok. K besedi vabim gospoda poslanca Jakoba Presečnika, da predstavi
               stališče Slovenske ljudske stranke.</p>
            </sp>
            <sp xml:id="SDZ4-Redna-04-2005-03-23.sp26">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi! Torej, poslanska
               skupina bo seveda podprla predlog za uvedbo parlamentarne preiskave, ki je predmet
               današnje točke. Predlog izpolnjuje vse pogoje za uvedbo te preiskave, bomo pa seveda
               veseli - mislim biti popolnoma kratek -, če bo kaj od tega, kar je moj predhodnik
               govoril, pa da se ne bom spuščal v polemiko, če bo ta preiskovalna komisija kaj od
               tega tudi ugotovila in premaknila zato, da bo možno stanje premakniti naprej, bomo pa
               seveda zelo veseli. Torej, podprli bomo začetek dela te preiskovalne komisije. Hvala
               lepa.</p>
            </sp>
            <sp xml:id="SDZ4-Redna-04-2005-03-23.sp27">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Presečnik. K besedi vabim gospoda Ivana Jelena, da predstavi stališče
               Demokratične stranke upokojencev Slovenije.</p>
            </sp>
            <sp xml:id="SDZ4-Redna-04-2005-03-23.sp28">

               <speaker>IVAN JELEN:</speaker>

               <p>Hvala za besedo, gospod podpredsednik. Spoštovane poslanke in poslanci. Podajam
               stališče poslanske skupine DeSUS do predloga akta o odreditvi parlamentarne preiskave
               o politični odgovornosti nosilcev javnih funkcij v vladi Republike Slovenije, na
               ministrstvu za pravosodje in vrhovnem državnem tožilstvu Republike Slovenije v zvezi
               z izvrševanjem nadzora po zakonu o državnem tožilstvu, Uradni list Republike
               Slovenije št. 110/02. Čeprav smo imeli v začetku v poslanski skupini pomislek glede
               podpore aktov za odreditev parlamentarne preiskave, kakršen je bil vložen v
               parlamentarno proceduro, ga bomo podprli, saj menimo, da je njegovo besedilo sedaj
               pripravljeno tako, da predlog zadošča zakonskim zahtevam.</p>
               <p>Iz podanega stališča zakonodajno-pravne službe državnega zbora je razvidno, da je
               dopolnjena zahteva za odreditev parlamentarne preiskave v formalnem, minimalnem
               vidiku ustrezno rešena oziroma le-ta upošteva vse zahtevane poslovniške kriterije,
               zato ne vidimo nobenega zadržka več, da ne bi podprli zahteve za odreditev
               parlamentarne preiskave.</p>
            </sp>
            <sp xml:id="SDZ4-Redna-04-2005-03-23.sp29">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Jelen. Še končni govornik, Bogomir Zamernik, bo predstavil stališče
               Slovenske demokratske stranke.</p>
            </sp>
            <sp xml:id="SDZ4-Redna-04-2005-03-23.sp30">

               <speaker>BOGOMIR ZAMERNIK:</speaker>

               <p>Hvala lepa, gospod predsedujoči. Lep pozdrav, spoštovane kolegice in kolegi. V imenu
               poslanske skupine se ne bom spuščal posebej na nivo, kaj je bilo prvotni in resnični
               razlog, kot so to naredile nekatere poslanske skupine.</p>
               <p>Smatramo, da je to več ali manj notranja interna stvar teh, ki so o tem govorili,
               kajti ti ljudje, kolikor vem, prihajajo iz teh vrst; in kot pravim, to je nekako
               interna stvar, in poudarjam, se na ta nivo ne bomo spuščali. Mi smo se osredotočili
               samo na to, kar je predmet današnje razprave, ne odločanja. Prevečkrat je bilo tu
               poudarjeno, da bomo danes odločali, mi se z zahtevo državnega sveta samo seznanimo in
               o tem ne glasujemo, to je zapisano v prvem stavku drugega odstavka 4. člena
               poslovnika o parlamentarni preiskavi.</p>
               <p>V tej zahtevi ja zapisano, kaj je namen preiskave. Namen preiskave je ugotoviti obseg
               in vsebino dejansko opravljenega nadzora po zakonu ter morebitno osebno odgovornost
               nosilcev javnih funkcij. Včeraj sem se potem po tej oddaji, ki je bila danes večkrat
               omenjena, pogovarjal z dolgoletno generalno državno tožilko, kasneje tudi ministrico,
               in ona sama mi je povedala, da je kot vodja tožilstva naletela na težave, ker ob
               ugotovitvi nevestnega dela tožilca je lahko tega tožilca samo milo opozarjala in ga
               pozivala, da naj dela bolje, ni pa instrumentov, s katerim bi ga pripravila do tega,
               da bi delal bolje. Zato kakršenkoli korak, ki bo storjen v izboljšanju teh stvari, je
               seveda vredno storiti. In če je to ustanovitev parlamentarne preiskovalne komisije,
               je pač to en od korakov. Kitajska modrost pravi, najdaljša pot se začne s prvim
               korakom. In naredimo ta korak. Gotovo škoditi to ne more.</p>
               <p>Naslednja točka v namenu preiskave je ugotoviti stopnjo vpletenosti posameznih
               nosilcev javnih funkcij. Tu je seveda zadeva tudi popolnoma jasna. Čeprav smo v
               preiskovalni komisiji, ki sem jo vodil v prejšnjem mandatu, dobivali različna mnenja
               različnih pravnih institucij in pravnih strokovnjakov, z definicijo, kdo sploh so
               nosilci javnih funkcij, ki bi lahko bili predmet preiskave, če se tako izrazim. In tu
               so bila mnenja različna in ta komisija mogoče lahko tudi na tem področju kaj stori.
               In ugotoviti vzroke in okoliščine, ki lahko povzročijo nezakonito, neodgovorno delo
               državnega tožilca, ter - to se mi zdi pa najpomembneje - spremeniti zakonodajo, kar
               je pristojnost seveda samo naša, da se to, o čemer sem govoril v prvi točki, se pravi
               nadzor nad tožilcem, ki bo dan mogoče generalnemu državnemu tožilcu ali pa kateremu
               drugemu strokovno usposobljenemu organu, spremeni tako, da bo to moč storiti. Da se
               ne bo zgodilo to, o čemer je govoril predlagatelj oziroma predstavnik predlagateljev,
               da nek tožilec niti ne zaprosi sodišča za priporni nalog nekoga, kjer je, sedaj bom
               seveda laično ocenjeval, zelo velika možnost ponovne storitev kaznivega dejanja.
               Poznamo primer iz Kopra. Tu ni treba biti pravni strokovnjak, da se nad takim
               ravnanjem zamislimo.</p>
               <p>Mi, kot sem rekel, danes o ničemer ne odločamo. Samo seznanili smo se z zahtevo. Prav
               tako se bo pa naša poslanska skupina trudila, da bodo ti cilji, ti nameni preiskave v
               nadaljnjem delu preiskovalne komisije doseženi. In s tem namenom že vnaprej podpiramo
               delovanje te komisije.</p>
               <p>Hvala.</p>
            </sp>
            <sp xml:id="SDZ4-Redna-04-2005-03-23.sp31">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Zamernik. In opravičilo, ker sem prej narobe naglasil vaš
               priimek.</p>
               <p>Končali smo s predstavitvijo stališč poslanskih skupin in prehajamo na razpravo
               poslank in poslancev. Na tem mestu bi rad opozoril predstavnika državnega sveta, da
               ima kot predlagatelj pravico kadarkoli med razpravo tudi komentirati svoj predlog,
               seveda mu pa ta pravica avtomatično pripada tudi na koncu razprave. Tako gospod Ilc,
               v kolikor boste želeli vmes, se seveda lahko v skladu s 4. odstavkom 66. člena
               poslovnika javite k besedi.</p>
               <p>Prva je na vrsti gospa poslanka Mojca Kucler Dolinar.</p>
            </sp>
            <sp xml:id="SDZ4-Redna-04-2005-03-23.sp32">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav!</p>
               <p>Torej, kot smo že ugotovili, imamo pred seboj zahtevo državnega sveta za uvedbo
               parlamentarne preiskave o politični odgovornosti nosilcev javnih funkcij v vladi
               Republike Slovenije, na ministrstvu za pravosodje in vrhovnem državnem tožilstvu.</p>
               <p>Prav veliko nam torej poslancem ne preostane. Po določbah ustave, po določbah zakona
               in poslovnika o parlamentarni preiskavi državni zbor preiskavo mora uvesti. Torej,
               glasovati o uvedbi ali neuvedbi ne moremo, na nas pa je, da bomo ugotovitve, do
               katerih bo komisija prišla, koristno upoštevali pri svojih nadaljnjih odločitvah.</p>
               <p>Glede na nekatere očitke, da poslanci ne vemo, da je oblast pri nas ločena na tri
               veje in da naj se ne vpletamo v druge veje oblasti, včasih nekateri pozabijo
               poudariti, da ima državni zbor poleg zakonodajne vloge tudi volilno in pa tudi
               nadzorno. Nadzorno sicer prvenstveno s poslanskimi vprašanji in razpravami na
               odborih, v skrajni obliki pa tudi z možnostjo uvedbe parlamentarne preiskave.
               Parlamentarna komisija ima celo pooblastila pravosodnih organov. Torej, prepoved
               vpletanja drugih vej oblasti v sodno vejo, velja za konkretne odločitve sodnikov,
               tožilcev in to je nedvomno. Že ustava jasno določa neodvisnost sodnikov pri
               opravljanju sodniške funkcije, vendar pa moram in moramo sicer ob vsem spoštovanju
               sodnikov in tožilcev priznati, da so razmere v pravosodju v širšem smislu prišle do
               ravni, ki je zaskrbljujoča. V zvezi s tem sama večkrat omenim raziskavo, ki so nam jo
               mediji prikazali še v času predvolilnega obdobja, iz katere je izhajalo, da je
               zaupanje Slovencev v sodstvo na dnu lestvice. In seveda se nam mora tukaj vsem trem
               vejam oblasti zastaviti vprašanje, kje je vzrok in kako ga odpraviti. Ali je problem
               v zakonodaji? Ali v njenem izvajanju oziroma v nekih objektivnih vzrokih? Ali morda
               tudi v subjektivnih vzrokih?</p>
               <p>Predvsem se mi tukaj zastavlja vprašanje, ali se lahko s sklicevanjem na načelno
               neodvisnost tretje veje oblasti v nedogled govori in da lahko to v nedogled trdimo,
               da je delo tožilcev in pa delo sodnikov samo notranja zadeva tožilstva ali pa
               sodišča. Zakaj se to sprašujem? Zato, ker je prav meja upravičenosti oziroma
               neupravičenosti parlamentarne preiskave v tem, ali zadeva preraste v zadevo javnega
               pomena. In če se pojavljajo prekomerni sodni zaostanki, če se na tožilstvu pri
               tožilcu izgubi okoli 200 spisov, če tožilstva nimajo učinkovitega sistema
               sledljivosti, torej spremljanja in opozarjanja, kdaj zadeva zastara, če se v javnosti
               vzbujajo resni sumi o zavlačevanju posameznih primerov, potem bi bil to lahko
               kazalec, da zadeva prerašča v vprašanje javnega značaja.</p>
               <p>Poslanci smo na matičnem odboru že obravnavali poročilo o delu državnih tožilcev za
               leto 2003 in sprejeli sklep, da mora vrhovno državno tožilstvo poročilo dopolniti,
               kajti podatki o pregonu storilcev kaznivih dejanj so bili namreč navedeni precej
               skopo in nesistematično. Z vsem spoštovanjem do slovenskih tožilcev in sodnikov, da
               je njihovo delo zakonito, je glede na obstoječe stanje vendarle nekaj narobe oziroma
               nekaj ni povsem v redu. Upam, da bo parlamentarna komisija, na čelu s predsednikom,
               si prizadevala ugotoviti in oceniti stanje tako, da bomo lahko v državnem zboru
               sprejeli morebitne potrebne odločitve tudi v primeru potrebnih sprememb zakonodaje,
               ki bodo pozitivno vplivale na izboljšanje razmer v pravosodju v širšem smislu; v
               korist tako tistih, ki delajo v pravosodju, torej sodnikov in tožilcev in njihovih
               vodij, kakor tudi tistih, ki se v teh postopkih znajdejo, hote ali nehote. Hvala
               lepa.</p>
            </sp>
            <sp xml:id="SDZ4-Redna-04-2005-03-23.sp33">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda Franca Kanglerja. Ga ni. Potem pa gospoda Antona
               Kokalja. Ga tudi ni. Potem pa gospoda Jožefa Jerovška, ki pa je.</p>
            </sp>
            <sp xml:id="SDZ4-Redna-04-2005-03-23.sp34">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi. Pred seboj imamo
               kvalificirano zahtevo za uvedbo preiskovalne parlamentarne preiskave o delu oziroma o
               politični odgovornosti nosilcev javnih funkcij v vladi RS, na ministrstvu za
               pravosodje in vrhovnem državnem tožilstvu. Moram reči, da mislim, da bo to najtežja
               preiskovalna komisija. Ne glede na vzroke, ki so jo narekovali ali pa sprožili, si
               skoraj ne znam zamišljati, kako bo lahko ta komisija uspešna. Ampak s tem se ne
               priključujem k temu v javnosti, ki je doslej bilo zavestno plasirano, da so
               preiskovalne komisije neproduktivne, neuspešne. Koliko je res, lahko na podlagi
               prakse rečem, so bile preiskovalne komisije v zadnjih dveh mandatih večinoma uspešne,
               razen tiste o Dadasu in tem, kjer ni bilo interesa. Marsikaj so doprinesle, da so se
               premaknile zadeve o zadevi Petek, o zadevi Vič-Holmec, zadeva Elan - Elana,
               slovenskega podjetja ne bi bilo več, če ne bi bilo Pukšičeve komisije, čeprav je
               potem zopet bil, dobički iz Elana na čuden način spravljeni na posebne račune. Vendar
               ta preiskovalna komisija pa se bo soočila pri svojem delu z izrednimi težavami.
               Namreč, kako si lahko predstavljate, da bodo ta tožilstva izredno plodovito
               sodelovala s preiskovalno komisijo, ko so pravzaprav na tapeti. Kajti doslej smo
               imeli, recimo, v preiskavi afere Vič-Holmec zavestno zavlačevanje, skrivanje
               dokumentacije tožilca Fišerja. Osem mesecev ni želel dokumentacije izročiti, zato ker
               je branil nekega konkretnega kriminalista, ki je posegel v človekove pravice nekega
               novinarja. Jaz s spoštovanjem dolžnim zrem na večino tožilcev, na večino sodnikov.
               Dejstvo pa je, da je ta veja oblasti tudi znotraj lastnih vrst zelo kriva, da je
               stanje v javnosti in na terenu, pravzaprav v praksi takšno, kot je. Ni zmogla v
               svojih vrstah tiste moči, da bi sama izločala tiste tožilce, ki pravzaprav niso
               delovali v skladu s svojo zakonsko odgovornostjo. Teh primerov ni. In če se sedaj
               vprašamo, recimo, zakaj se je na tožilstvih dogajala ta silna selektivnost glede
               hitrosti obravnavanja določenih zadev. Dejstvo je, da je do te selektivnosti v vseh
               teh letih prišlo. Omenjeno je že bilo divje lastninjenje - se ga ni sankcioniralo in
               se ga ni obravnavalo praktično.</p>
               <p>Recimo, ni nobene ovadbe v zvezi z ravnanjem stečajnih upraviteljev v mariborskih
               zadevah. Zakaj niso pravočasno, ko so se ti stečaji vlekli desetletja, zakon o
               stečaju pa jasno piše v 11. členu, da mora biti stečaj hiter. Zakaj tega ni bilo?</p>
               <p>Tu, v tej komisiji bo verjetno potrebno proučiti, ampak dvomim, da bo prišla do
               nekega zaključka, ali se še v tožilstvih stalno dogaja moč nekdanjih represivnih
               organov. Recimo, kot je bilo v času Udbe, ko so v spis dali listek: "Zapri, ne
               obravnavaj." In se ni obravnavalo zadeve naprej. Praksa, če nazaj gledamo, izgleda,
               da je podobna. Nekateri spisi, nekateri primeri so se zaprli in se je čakalo na
               zastaranje, ne samo tistih, ki so bili odkriti, da se je v omari nekaj 100 spisov
               zadrževalo, kjer gre mogoče tudi celo za malomarnost, ampak zelo velika selektivnost
               pri obravnavi in predaji zadev na sodišče.</p>
               <p>In zaradi tega je seveda tožilstvo kot organ v preteklem obdobju zelo soodgovorno za
               to, da je splošni občutek v družbi, da pri nas ni pravne države. In je dejansko ni
               dovolj.</p>
               <p>In zaradi tega, še enkrat pravim, to komisijo bo treba tudi potem v državnem zboru
               primerno podpreti. Jaz upam, da se zoper njo ne bodo obrnili mediji, kot so se v
               primeru nekaterih preiskovalnih komisij v preteklosti, ko so vedno poudarjali, niso
               produktivne, niso produktivne. In niso želeli včasih videti produktivnost oziroma
               težav realnih. In zaradi tega pravzaprav sem tudi proti temu, da iz nekaterih strank
               govorite o genezi nastanka te preiskovalne komisije, ki so jo proizvedli - morda res
               ali pa celo res - posamezniki zaradi svojih osebnih zadev. Hkrati pa ne želite
               povedati, da so ti posamezniki visoki funkcionarji vaših strank in da so bili
               direktorji najbolj bogatih državnih podjetij z voljo vaših strank ste jih
               postavljali, jih protežirali. Tega pa ne želite povedati. In da so na tistih
               področjih, ko so bili kot kandidati vaših strank, storili marsikaj narobe.</p>
               <p>Prav gotovo, in zaradi tega je to neupravičena negativna popotnica tej preiskovalni
               komisiji, ki jo, kot sem rekel, čaka izredno težavno delo.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-23.sp35">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot vidim, gospodov Marenčiča, Krambergerja in Cvikla ni, zato predajam besedo
               gospodu Mogetu.</p>
            </sp>
            <sp xml:id="SDZ4-Redna-04-2005-03-23.sp36">

               <speaker>RUDOLF MOGE:</speaker>

               <p>Hvala lepa za besedo. Navezal se bom na predgovornika. Oba imava bogate izkušnje v
               parlamentarnih preiskavah in je treba res reči to, kar v javnosti upravičeno kroži,
               da so doslej parlamentarne preiskave bile v večini primerov kilave, da niso dajale
               nobenih rezultatov, izjema je mogoče gospod Zamernik ...<stage>/Oglašanje iz klopi./</stage>.. Ali
               mi lahko gospod Jerovšek vedno pada v besedo kot predsednik odbora za zunanjo
               politiko ali kot poslanec, ne vem? Prosim. Ali lahko prosim, gospod Jerovšek,
               govorim?</p>
            </sp>
            <sp xml:id="SDZ4-Redna-04-2005-03-23.sp37">

               <speaker>PODPREDSEDNIK DR. MARKO PAVLIHA:</speaker>

               <p>Besedo ima gospod Moge. Prosim, upoštevajte to.</p>
            </sp>
            <sp xml:id="SDZ4-Redna-04-2005-03-23.sp38">

               <speaker>RUDOLF MOGE:</speaker>

               <p>Hvala lepa. In če pogledamo na sam proces parlamentarne preiskave, je treba reči, da
               smo si sami v veliki meri krivi za to, da nimamo parlamentarnih preiskav, ki bi na
               koncu rodile tudi določene sadove.</p>
               <p>Spoštovane kolegice in kolegi, začetek, dati pobudo za parlamentarno preiskavo, je
               zelo lahko, ko pa pride do akta, ki odredi člane, predsednika in to, kar naj bi se
               delalo še tudi lahko, ampak ko pa pride do dokaznega sklepa, tam se pa vedno ustavijo
               postopki zaradi tega, ker takšna parlamentarna preiskava, prvič, nima dovolj velikega
               suporta s strani državnega zbora. Če bi bilo to tako, da bi lahko tudi predsedniki
               parlamentarnih preiskav uporabljali več ljudi, ki bi jim pomagali, izkušenih in tudi
               od zunaj, bi rezultati tega bili drugačni, biti pa predsednik te parlamentarne
               preiskave s skupino ljudi in sam nositi vso breme na ramenih še z enim strokovnim
               delavcem, mora, jasno, voditi takšno reč v slepo ulico. Poglejte, pri kazenskem
               postopku, ki se ne da s tem primerjati, ima, preden pride zadeva do tožilca pa na
               sodišča, cel aparat od policije pa do ne vem koga še vse, da se te zadeve rešijo po
               neki strokovni poti. Kaj ima pa naša komisija oziroma naš predsednik - skoraj ničesar
               v roki, ko začne preiskavo, kot tisti sklep, nobenih listin, ničesar in začne potem
               seveda od začetka to preiskavo voditi na podlagi dokaznega sklepa, ki ga ta komisija
               sprejeme. In jaz mislim, da je tisti člen, ki opredeljuje naloge parlamentarne
               preiskovalne komisije, preveč ohlapen, preveč ohlapen, zaradi tega, ker dopušča, da
               se parlamentarne preiskovalne komisije lotevajo samo iskanja posledic pa izboljšanje
               zakonov, kar bi, če bi bili dovolj korektni, lahko dosti dela opravili tudi v
               matičnih delovnih telesih. In zdi se mi, da je največja pomanjkljivost ta, da niti v
               eni do zdajšnji, kolikor vsaj jaz poznam, parlamentarni preiskavi ni bilo
               preiskovanca, kateremu so pa v glavnem te parlamentarne preiskave določene, to
               pomeni, da se išče vpletenost nosilcev javnih funkcij v nepravilnosti. Tega doslej ni
               bilo. Mogoče tudi s takšnim razmišljanjem, da čim določiš preiskovanca, ta pripelje s
               seboj kup odvetnikov, ki državo drago stanejo, ima torej ta suport, možen je njegov
               vpogled v vse akte preiskovalne komisije in na drugi strani ubogi predsednik s
               strokovnim delavcem nasprotuje temu preiskovancu in verjetno mu v pravnem smislu,
               spoštovane kolegice in kolegi, ni dorasel. Zaradi tega se mi zdi, da dokler bomo
               imeli takšne dokazne sklepe, kjer ne bo preiskovanca, se tudi to z mrtve točke ne bo
               premaknilo, kajti zadeva bo postala zrela in težka šele v trenutku, ko bo prvi
               preiskovanec; potem bosta dva pola in potem se bo preiskovalo odgovornost nosilcev
               javnih funkcij. Tako pa tega pač ni bilo. In bi bilo smiselno, če smo lahko z zakoni
               poskrbeli za različne skupine, ki nas obdajajo, od lovcev, ribičev in tako naprej, da
               bi enkrat naš Avgijev hlev počistili in da bi se lotili tudi, da bi poslanci lahko
               bolje delali. Tu mislim predvsem na zakon o poslancih, zakon o parlamentarni
               preiskavi in tako naprej, ki nam onemogočajo, da bi v javnosti uživali večji
               ugled.</p>
               <p>Kar se tiče te zahteve, mislim, da če spoštujemo - in to spoštujemo tukaj - načela
               pravne države, da ne bo nihče proti. Mislim, da smo to prešli. Se pa strinjam s
               tistimi, ki ste govorili, da bo glavno delo pri tej parlamentarni preiskavi in glavni
               ugled, ki ga bodo mediji postavili naproti državnemu zboru, da bo to takrat, ko bo
               sprejet dokazni sklep in ko bomo šli v realizacijo tega dokaznega sklepa. Jaz bi bil,
               če bi imeli spremembo tega zakona, celo za to - nekako z dobro voljo poskušal vložiti
               amandma -, če v enem letu ne bi bilo preiskovanca, da se bodisi taka preiskava ukine
               ali pa da se državni zbor ponovno zaprosi, da se taka preiskava potem nadaljuje.
               Potem bi vsaj lahko na koncu prišli do nekih zaključkov in bi na koncu lahko
               pokazali, ali so bili nosilci javnih funkcij vpleteni v to ali niso bili vpleteni.
               Sicer to ni sodišče, parlamentarna preiskava, gre za politično odločitev o tem, ali
               so bili nosilci javnih funkcij vpleteni v določene nepravilnosti. Podpiram
               parlamentarne preiskave, ker navsezadnje, ko se začno take parlamentarne preiskave,
               imajo za posledico tudi to, da začno področja, ki jih taka parlamentarna preiskava
               zajema, delovati bolj korektno oziroma z večjo mero odgovornosti. Mislim pa, da je v
               našem primeru namen te preiskave naslednji. Ta preiskava je predvsem še en kamenček v
               mozaiku političnega discipliniranja organov pregona. Doživeli smo spremembo zakona,
               ki bo omogočila kadrovske spremembe, ne samo na mestu generalnega direktorja, kot
               slišimo, bomo dobili tudi novo državno tožilko s povsem jasnimi političnimi
               preferencami. Mimogrede, prav tisti, ki so najbolj žaljivo se izražali o tej
               kandidatki, jo danes podpirajo in podpirajo tudi uvedbo te preiskave. Zakaj? Tistim
               tožilcem in policistom, ki še niso ugotovili, kam pes taco moli, je namenjena ta
               parlamentarna preiskava in ni hudič, da bi na koncu ne spregledali tudi oni.</p>
               <p>Spoštovane kolegice in kolegi! Jaz želim, ko bo ta parlamentarna komisija potrjena in
               ko se bodo ljudje izbirali, ki bodo vodili to parlamentarno komisijo, da bi ta
               komisija delala res uspešno, čestital bom vsakemu, ki bo kandidiral za predsednika in
               poskušal na svoje ramena prevzeti vse stvari, ki izvirajo iz te funkcije. Bil bi pa
               zelo žalosten, če bi tudi ta parlamentarna preiskava na koncu bila le to, da bi
               največji izplen te preiskave bila povečana naklada medijev. Jaz se oproščam, če sem
               bil malo dolg, navsezadnje govorimo tudi o denarju davkoplačevalcev - te preiskovalne
               komisije stanejo. Ampak to, o čemer sem govoril, bi morali vsaj vodje poslanskih
               skupin ali pa odgovorni v državnem zboru enkrat vzeti pod lupo in pretehtati.
               Poslanec, ki je bil v tem zboru, je iz parlamentarne preiskave magistriral, ta
               material je na voljo, večkrat je bila tudi že v prejšnjih mandatih pobuda, da bi ta
               zakon spremenili, in seveda, če bi bila volja vseh političnih strank, bi lahko ta
               zakon spremenili tudi v tej smeri, da bi te parlamentarne preiskave bile za ljudi
               vzor, kako delajo poslanci oziroma državni zbor, ne pa, da na koncu požanjemo vedno,
               da smo bili pač, pod narekovajih rečeno, "neuspešni". Hvala lepa.</p>
            </sp>
            <sp xml:id="SDZ4-Redna-04-2005-03-23.sp39">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda magistra Boruta Sajovica.</p>
            </sp>
            <sp xml:id="SDZ4-Redna-04-2005-03-23.sp40">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Kolegice, kolegi. Veliko mojih misli je
               bilo v predhodni razpravi že povedano. Dejstva so pa zelo preprosta in pa
               sledeča.</p>
               <p>Najbrž gre za enega od nedopustnih posegov politike na področju sodstva in tožilstva,
               na katerem mi kot zakonodajni organ in pa kot politika nimamo v bistvu kaj iskati.
               Vsa ta zgodba, v katero pa ne dvomim, da na tem mestu ne bo potrjena in da bo dobila
               večinsko podporo, kajti interes, ki ga ima vladajoča koalicija, je v tem trenutku
               nesporen in pa jasen, spominja me pa na nek starojugoslovanski pregovor, ki bi ga v
               slovenščini na lep način rekli tako: kako se ljubiti in pa ostati obenem nedolžen.
               Seveda, pri tem gre pa za to, da bi nedolžni ostali samo nekateri, tisti, ki bi se
               ljubili - in za to morata biti pa dva -, bi pa obsodili samo eno stvar oziroma eno
               plat iz tega para. Nekatere sodbe znamenite, katerim se čudi tudi Evropa, ker gre za
               dokazovanje nekih pravnih zmot in podobno, kažejo v to smer, kam pas taco moli, tako
               kot je gospod Rudi povedal, da bom pritisnili na policijo, da bomo pritisnili na
               tožilce, da bodo preiskovali samo nekatere, tiste ta prave. Glede poduka za nazaj pa
               tam ne bomo nič dosti odkrili; kajti, kot je staro reklo, če hočeš, da neka zadeva ne
               pride nikoli na dan, potem je treba ustanoviti samo eno komisijo. Hvala lepa.</p>
            </sp>
            <sp xml:id="SDZ4-Redna-04-2005-03-23.sp41">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker gospoda Anderliča ni, predajam besedo gospodu Dimitriju Kovačiču.
            </p>
            </sp>
            <sp xml:id="SDZ4-Redna-04-2005-03-23.sp42">

               <speaker>DIMITRIJ KOVAČIČ:</speaker>

               <p>Kolegice in kolegi! Dejstvo je, da je v zadnjih letih zaupanje ljudi v pravosodne
               institucije močno upadlo. To pa pomeni, da bi to moralo biti zelo resen znak za
               ukrepanje, tako da bi z ustreznimi ukrepi to zaupanje ponovno povrnili in
               vzpostavili. Vse preveč je bilo nerazčiščenih afer, od SIB Banke, Oriona, Zbiljskega
               gaja in številnih drugih, kjer kljub evidentnim kaznivim ravnanjem doslej še nihče v
               kazenskempravnem smislu ni odgovarjal. Po mojem prepričanju je razlog za neustrezen
               odziv pravosodnih organov tudi zaradi takšnih ali drugačnih političnih pritiskov na
               te organe, kar je povzročilo, da so se zadeve neustrezno reševale. Sam nisem pristaš
               razmišljanja, češ da je pomanjkljiva ali slaba zakonodaja razlog za slabo delo
               pravosodja. Bolj sem naklonjen tezi, da je slabo delo posledica bodisi neustreznega
               ravnanja posameznih nosilcev pravosodnih funkcij bodisi neustrezne organiziranosti
               posameznih pravosodnih organov. Seveda pa tudi ali pa zlasti je to lahko razlog tudi
               slab nadzor nad njihovim delom. Zlasti je na tem področju izpostavljena tožilska
               funkcija, kjer je prihajalo do največ kritik. Po splošnem prepričanju je tožilstvo
               izrazito neučinkovito in sam menim, da to splošno prepričanje tudi resnično odraža
               dejansko stanje na tem področju. Ne gre le za posamezne ekcesne primere, kot je ta
               primer tožilca Železnika na primer, temveč je zaradi številnih, že na prvi pogled
               nenavadnih in nelogičnih tožilskih odločitev ali ravnanj, kjer običajno zataji tudi
               nadzorstvena funkcija, ogrožena sistemska, z zakonom in ustavo opredeljena tožilska
               funkcija na splošno. Za takšno stanje pa je seveda v prvi vrsti odgovorno vrhovno
               državno tožilstvo, posredno pa seveda tudi pravosodno ministrstvo in seveda tudi
               vlada RS. Zaradi zaskrbljujočega stanja, kakršnega tudi sam ugotavljam, državni svet
               zahteva ustanovitev parlamentarne preiskovalne komisije o politični odgovornosti
               nosilcev javnih funkcij v vladi RS, ministrstvu za pravosodje in vrhovnem državnem
               tožilstvu za opravljanje svojih funkcij v obdobju prejšnjega mandata 2000-2004. Sam
               imam zahtevo državnega sveta za zelo sprejemljivo in mislim, da bo lahko prispevala
               ta zahteva svoj delež pri ugotovitvi določenih nepravilnosti in pri ugotovitvi
               politične odgovornosti posameznih nosilcev javnih funkcij, ki so odgovorni za slabo
               stanje na področju dela tožilstev. Največji pomen ustanovitve parlamentarne
               preiskovalne komisije in njenega dela pa bo v tem, da bo tudi to pripomoglo k
               drugačnemu razmišljanju v tožilskih vrstah, bolj zavzetemu in poštenemu delu, pa tudi
               v spoznanju, da je dobro in učinkovito tožilsko delo eden izmed tistih postulatov, ki
               morajo biti izpolnjeni, da lahko govorimo o pravni državi. Moje mnenje je zato, da
               delo državnega tožilstva ne more biti izolirano od vpogleda in nadzora javnosti, zato
               se mi zdi, da bo ustanovitev parlamentarne preiskovalne komisije pomenila pomemben
               korak k večji transparentnosti tožilskega dela, ki mora biti v prihodnje bolj
               podvrženo zakonitim oblikam nadzora, kot do sedaj. Hvala lepa.</p>
            </sp>
            <sp xml:id="SDZ4-Redna-04-2005-03-23.sp43">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Majda Širca.</p>
            </sp>
            <sp xml:id="SDZ4-Redna-04-2005-03-23.sp44">

               <speaker>MAJDA ŠIRCA:</speaker>

               <p>Hvala lepa. Z mojim predhodnikom se težko strinjam glede namena in uspešnosti take
               preiskovalne komisije, predvsem zaradi tega, ker mislim, da je sam namen preiskovalne
               komisije, ki jo bomo morali ustanoviti, precej nejasen. Nonsensov je, ne samo
               pomenskih, kar več. Prvi nonsens izvira po moji presoji že iz izvornega, v
               narekovaju, "greha", kako je šla geneza za ustanovitev te preiskovalne komisije,
               kajti očitno jo bomo uvedli, ker nek državni svetnik ni bil zadovoljen s tem, da je
               bil obsojen za kaznivo dejanje, in se je zato zaščitil tudi z imuniteto. Pravzaprav,
               namesto, da bi preiskovali odgovornost, mogoče celo državnih svetnikov za to sramotno
               podeljeno imuniteto, bomo preiskovali ravnanje državnih tožilcev, katerih ravnanje je
               bilo ....<stage>/Oglašanje iz klopi./</stage> Gospod Jerovšek, prosim ...., katerih ravnanje je bilo
               potrjeno kot pravilno s sodbami vseh sodišč, ki so gospoda Zupana obravnavala in tudi
               obsodila. Skratka, na eni strani imamo tožilce, ki so korektno opravili svoje delo -
               in to trdim zaradi tega, ker je to ravnanje presodilo tudi sodišče -, na drugi pa
               državnega svetnika, ki je želel, celo želel legitimitirati svoje sklicevanje na
               imuniteto z napovedjo, da se bo imuniteti odpovedal, če se mu ustreže in začne
               preiskovati delo tožilcev. To je povsem narobe svet. Da pa te ugotovitve
               parlamentarna večina naenkrat podpira, tako ko samo preiskavo, se vse skupaj zdi nam
               bolj farsa kot resna stvar.</p>
               <p>Druga zadeva, na katero sem že enkrat opozorila, je, kaj pravzaprav bo ta
               parlamentarna komisija preiskovala. Po moji presoji in napovedih se bo najprej
               ukvarjala pol mandata, če ne še več, s predmetom in z definiranjem svojega dela. Če
               ni seveda to definirano že v tem nenapisanem scenariju pri vas samih. Kajti, recimo,
               če se obračam na utemeljitev, s katero se uveljavlja ta preiskovalna komisija,
               recimo, tukaj beremo, da v letu 2003 so tožilstva sprožila postopek zoper 14.752
               oseb. Zaradi pomanjkanja evidence o teh primerih obstoji verjetnost, da so med njimi
               tudi taki primeri, ki si pregona ne zaslužijo ali vsaj ne na podlagi, kot je
               navedena. 14.752 primerov bo lahko ta preiskovalna komisija odprla. Izbirala bo med
               njimi, lahko jih odpre vse, ker obstaja domneva in verjetnost, da so bili ti postopki
               nepopolni. Skratka, tovrstno nezaupanje je pretirano in izhaja predvsem ne samo iz že
               ravnokar omenjenega ozadja, ki je motiviran z eno osebo in je lahko ena izmed teh
               14.752 primerov, ampak predvsem z nekim nenapisanim scenarijem, ki ga tukaj ne
               vidimo, domnevano pa, da je. In kdo bo to počel? Nekdo, morebiti lahko nekdo v
               državnem zboru, ki celo ne pozna zakonov in se kaj hitro znajde v pravni zmoti. Za
               tovrstne primere bi najbrž bilo potrebno precej strokovnega znanja in precej aparata,
               ki bi bil bolj vešč in bi lahko nadgradil vedenje, ki je domnevno sporno in znanje
               tožilcev. Zato menim, da vendarle je celotna intenca te preiskovalne komisije
               zastraševanje, ustvarjanje dvomov in seveda prirejanje politične volje. Gospod
               Jerovšek, prej ste odgovorili, da parlamentarne komisije niso dosegle svojih ciljev v
               preteklosti tudi zaradi tega, ker je bilo to nekje v medijih slabo predstavljeno in
               ker so bili mediji na nek način krivi, ker o njih niso prav poročali, če povzamem
               vaše razmišljanje. Mogoče mediji niso poročali po vašem okusu, ampak nedvomno
               neuspešnost ali ne povsem doseženi cilji nekaterih, ne pa vseh, preiskovalnih komisij
               ne velja iskati v medijih, ampak kje drugje. Moje stališče je, če ponovim, da
               tovrstna preiskovalna komisija je politično motivirana, ne bo dosegla svojih ciljev,
               imela bo precej težav in tudi je uvedena s pretvezami, ki niso ravno vredne tega
               dela, te energije, kaj šele stroškov. Hvala.</p>
            </sp>
            <sp xml:id="SDZ4-Redna-04-2005-03-23.sp45">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Jerovšek, je poslanka napačno interpretirala vašo izjavo? Samo nimate
               več časa. Razprava in replike se tudi štejejo v čas za razpravljanje, tako da žal ni
               več to mogoče. Besedo ima Miran Potrč.</p>
            </sp>
            <sp xml:id="SDZ4-Redna-04-2005-03-23.sp46">

               <speaker>MIRAN POTRČ:</speaker>

               <p>Hvala lepa. Jaz sem v uvodu poskušal predstaviti, na kakšen način razumemo ustavno
               skladnost te parlamentarne preiskave, in v tem okviru se bomo poskušali v okviru nje
               tudi organizirati in delovati. Namreč, govoriti o tem, da se z neodvisnostjo sodišč
               opleta, je že jasen izraz, kako se ustavna funkcija pravosodja razume. Govoriti o
               tem, da ima komisija pristojnosti sodišča, je seveda naslednja stvar in jaz
               priporočam tistemu, ki je to rekel, naj gre prebrati ustavo, da bo videl, da v
               funkciji poizvedovanja in proučevanja se pa iz zaslišanj prič in podobno - ima
               funkcijo, da bi lahko do stališč prišla, vendar to niso sodišča. In še marsikaj
               drugega je bilo slišati, kar me bolj skrbi, kot me je na začetku seje, skrbi namreč v
               tem smislu, da se korak po koraku ustvarja vzdušje, v katerim bi se vršil politični
               pritisk na konkretno odločanje različnih vej pravosodja.</p>
               <p>Gospe in gospodje, prosim, razmislimo o tej smeri, ker to je najslabše, kar lahko v
               tej državi naredimo. Ker kakorkoli že, oblasti se bodo tako ali drugače menjavale in
               če bomo vsakokrat imeli še svoje barve sodnikov, pa prejšnji postavljeni bodo narobe
               sodili, zdaj morajo pa drugi soditi prav, na ta način se ne da delati pravne države.
               Hvala.</p>
            </sp>
            <sp xml:id="SDZ4-Redna-04-2005-03-23.sp47">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot zadnja se je k razpravi prijavila gospa Darja Lavtižar Bebler. <stage>/Oglašanje
               iz ozadja./</stage></p>
            </sp>
            <sp xml:id="SDZ4-Redna-04-2005-03-23.sp48">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsedujoči...</p>
            </sp>
            <sp xml:id="SDZ4-Redna-04-2005-03-23.sp49">

               <speaker>PODPREDSEDNIK DR. MARKO PAVLIHA:</speaker>

               <p>Samo trenutek! Ste bili napačno razumljeni? <stage>/Oglašanje iz ozadja./</stage></p>
            </sp>
            <sp xml:id="SDZ4-Redna-04-2005-03-23.sp50">

               <speaker>MOJCA KUCLER DOLINAR:</speaker>

               <p>Torej, "v ta namen imenuje komisijo, ki ima v zadevah poizvedovanja in proučevanja
               smiselno enaka pooblastila kot pravosodni organ." Samo to sem želela prebrati, zadnji
               stavek 93. člena. Hvala.</p>
            </sp>
            <sp xml:id="SDZ4-Redna-04-2005-03-23.sp51">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Zdaj pa zares, gospa Bebler.</p>
            </sp>
            <sp xml:id="SDZ4-Redna-04-2005-03-23.sp52">

               <speaker>DARJA LAVTIŽAR BEBLER:</speaker>

               <p>Hvala lepa za besedo. Ja, saj v tem je problem, kar je bilo ravnokar tu izrečeno.
               Namreč, dva eminentna člana dveh eminentnih koalicijskih političnih strank sta tu
               danes rekla, da ima parlamentarna preiskava oziroma parlamentarna preiskovalna
               komisija enake pristojnosti kot sodišče. To, vidite, je pa zelo velika, huda napaka,
               napaka, ki nas lahko zelo skrbi. In če bi si človek, ki to izreče, pred tem prebral
               ne samo ustavo, ampak seveda tudi zakon o parlamentarni preiskavi, pa tudi poslovnik
               o parlamentarni preiskavi, bi kaj takega ne mogel izreči.</p>
               <p>Zdaj bi pa tu napeljala na stališče, ki sem ga prej zagovarjala kot predstavnica
               poslanskega kluba, ki je namreč tako: mi ne nasprotujemo nobeni preiskovalni
               komisiji, nobeni parlamentarni preiskavi, če je podkrepljena z določbami iz ustave in
               zakona in kjer ne naletimo na neke vidike te preiskave, ki so v očitnem nasprotju z
               ustavo in namenom preiskovalnih komisij. Mimogrede, v razpravi je nekdo primerjal
               celo to konkretno parlamentarno preiskavo z neko zadevo, ki teče v Združenih državah
               Amerike, pri čemer je seveda to primerjanje še toliko bolj neprimerno, ker gre seveda
               za povsem drugačen ustavni ustroj, za povsem drugačno naravo držav, o katerih
               govorimo. Zato smo upravičeno zaskrbljeni, zaskrbljeni še posebej po takih izjavah,
               ki smo jim danes priče.</p>
               <p>Večkrat je bila citirana tudi sinočnja oddaja Pod žarometom. Naj spomnim, kaj je,
               denimo, včeraj v tej oddaji izrekel gospod dr. Pirnat, ki je strokovnjak za tovrstna
               področja, in sicer: "Poseg v neodvisnost in samostojnost državnega tožilstva kot
               ustavne institucije s strani drugih vej oblasti ni dopusten. Državni zbor pa lahko
               preverja politično vpletenost nosilcev javnih pooblastil, ki imajo politične
               pristojnosti, če so se ti vpletali v delo tožilstva in skušali vplivati nanj ali so
               vplivali. Za kaznovanje tožilcev, ki se pregrešijo zoper svojo funkcijo, pa so
               predvidene sankcije v zakonu o državnem tožilstvu. V kolikor bi državni zbor menil,
               da niso adekvatne, pa ima seveda v svojih rokah za to primerno orodje." To je bilo
               rečeno s strani eminentnega strokovnjaka. In mi ravno pri tem vztrajamo, da ne more
               ena veja oblasti posegati v drugo vejo oblasti, kadar gre za to, da posegaš v
               pristojnosti, ki jih ta druga veja oblasti po ustavi ima.</p>
               <p>Gospod Jožef Jerovšek je rekel, da se boji, da bo ta preiskovalna komisija imela
               velike težave pri svojem delu, ker, češ da tudi ni moč, če sem vas prav razumela,
               računati na neko ustrezno kooperativnost s strani tožilstva, po delu, katerega naj bi
               brskali.</p>
               <p>Naj vam povem, gospod Jerovšek, da je denimo, članica skupine za revizijo dela
               tožilcev ves čas tudi gospa Barbara Brezigar, ki je zagotovo strokovno zelo
               podkovana, celo tako zelo podkovana, da kolikor vemo, bo sedaj tudi imenovana za
               generalno državno tožilko. In sprašujem se, zakaj taka skepsa recimo? Da tožilstvo ne
               bi bilo v teh zadevah, ki bi jih preiskovalna komisija preiskovala v tem smislu.</p>
               <p>In potem naj povem tudi, da sem seveda po drugi strani zelo vesela, da Slovenska
               ljudska stranka tako vehementno podpira takšno preiskavo. S tem vam izrekam vse
               priznanje. Namreč, zakaj? Zardi tega, ker vemo, da ima minister za pravosodje tudi
               možnost in obveznost nadzora nad delom državnih tožilcev. In vemo, da v mandatih od
               leta 1996 naprej, sta ves čas bila ministra za pravosodje ravno člana Slovenske
               ljudske stranke; najprej gospod Marušič in nato gospod Bizjak. No, v polletni
               vladavini Bajukove vlade je spet bila ministrica za pravosodje gospa Brezigarjeva.
               Tako da jaz, recimo, tukaj ne vidim nobenih problemov, da ne bi mogli, recimo, tudi
               zaupati v to, da so ti ministri dobro opravljali svojo nadzorno vlogo.</p>
               <p>Morda imate pač kakšne pomisleke zopet to, ali je ustrezno nadzorno vlogo opravljala
               v tistega pol leta, ko je bila ministrica za pravosodje, gospa Cerarjeva. No, ampak o
               tem bomo lahko še razpravljali.</p>
               <p>Skratka, gre za to, da nas skrbi, kako po domače si nekateri poslanci predstavljajo
               delo takšne preiskovalne komisije. In glede na večino, kakršna je trenutno v državnem
               zboru, nas seveda to še toliko bolj upravičeno skrbi.</p>
               <p>In če nekateri menite, da bo ta preiskovalna komisija imela težave, zaradi tega, ker
               bodo poslanci oziroma člani komisije iz LDS-a oziroma iz Združene liste delali
               težave, kar zadeva poslansko skupino LDS-a, vam lahko zagotavljam, da bomo delali
               težave vselej takrat seveda, ko bomo smatrali, da ta komisija presega svoja
               pooblastila in da deluje oziroma želi delovati v nasprotju z ustavo in zakonom.</p>
               <p>Hvala.</p>
            </sp>
            <sp xml:id="SDZ4-Redna-04-2005-03-23.sp53">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ker predstavnika državnega sveta ni... Gospod Presečnik, replika? Samo niste
               razpravljali, ne morete imeti replike. Če počakate še sekundo, da dokončam, je časa
               na pretek in se boste lahko prijavili k razpravi. Ker predstavnika državnega sveta
               ni, sklepam, da ne želi dodatno obrazložiti svojega stališča. Kot povedano, ostaja
               nam ura in 45 minut, zato sprašujem, ali želi še kdo razpravljati? Gospod Sok. Še
               kdo? Zaenkrat sem evidentiral naslednje poslance: gospoda Soka, Jerovška, Presečnika
               in Kovačiča, gospoda Potrča, gospoda Cvikla. Še kdo? Vsak ima seveda 5 minut, ne
               glede na to, da je več časa, pa bi kar začel z gospodom Sokom.</p>
            </sp>
            <sp xml:id="SDZ4-Redna-04-2005-03-23.sp54">

               <speaker>ALOJZ SOK:</speaker>

               <p>Hvala lepa. Gospa poslanska kolegica Beblerjeva me sicer ni poimensko navedla, se je
               pa dotaknila nekaterih mojih stališč, ki sem jih povedal kot vodja poslanske skupine,
               se pravi, v imenu poslanske skupine. Če pa je že polemizirala s stališči poslanske
               skupine, pa mi dovolite, da ji odgovorim.</p>
               <p>93. člen, saj prej je to že bilo z gospodom Potrčem razčiščevano, pravi: "Državni
               zbor lahko odredi preiskavo o zadevah javnega pomena, mora pa to storiti na zahtevo
               tretjine poslancev državnega zbora ali na zahtevo državnega sveta in potem v ta namen
               imenuje komisijo, ki ima v zadevah poizvedovanja in preučevanja smiselno enaka
               pooblastila kakor pravosodni organi." Smiselno, gospa pravnica. Seveda ta komisija ne
               more nikogar zapreti, to pač lahko naredijo neki drugi organi. To pomeni smiselno, se
               pravi, v okviru tega, kar ta komisija lahko naredi. Potem pa je v samem poslovniku
               preiskovalne komisije v členih 8., 9., 10., 11., in pa 12. natančno razdelano. Tako
               pač kot vi znate to brati, znamo to brati tudi nepravniki, mogoče je pa res, da si v
               tej državi velikokrat različno tolmačimo. Sam sem bil član ene od preiskovalnih
               komisij in moram povedati, da smo šele s pomočjo stališč državnega zbora, s pomočjo
               sprejetih sklepov na državnem zboru dosegli, da je tako minister za notranje zadeve
               kot generalna državna tožilka začela s komisijo sodelovati v skladu s tem poslovnikom
               in sta je komisiji predala oba dva organa nekatere dokumente, ki jih je komisija
               zahtevala. Kajti, tolmačili so, predvsem generalna tožilka, da pač se zadeva naše
               preiskave ne dotika določenih drugih vprašanj in nam določene podatke ali pa
               določenih dokumentov niso želeli izročiti, potem po posredovanju državnega zbora smo
               te dileme razčistili.</p>
               <p>Kar se pa tiče vaše ugotovitve seveda, da imajo v Ameriki povsem drugačno sodno
               ureditev, da se s tem strinjam, ne poznam kako, vem edino to, da tam vrhovno sodišče
               tudi včasih glasuje, in to tesno s štiri proti pet ali pa pet proti štiri. Redko sem
               ugotovil, da bi naše ustavno sodišče kdaj glasovalo, bolj ali manj je vse odločbe
               sprejelo soglasno, predvsem v tej sestavi, kot je sedaj; se pravi, to je res bistvena
               razlika. To sem pa omenil, ta zapis, v današnjem časopisu, kako se pri nas vedno
               operira s to nedotakljivostjo, ne samo neodvisnostjo, ampak nedotakljivostjo. Se
               pravi, sodna veja oblasti lahko naredi, kar kot samostojna veja oblasti sama misli,
               da je dobro. In vem, kakšen vik in krik je zagnala ta sodna veja oblasti, ko je po
               vladnem naročilu nek nemški sodnik Doukoff napisal eno poročilo. Rekli so mu, da se
               vtika v slovenski sodni sistem, da ne razume, pa je bil dve leti tukaj prisoten in za
               to je tudi bil plačan, da je napisal eno poročilo, ki pa seveda ni bilo spodbudno, ni
               bilo po okusu tistih, ki se jih je tikalo. No, in v tem kontekstu sem omenil, da je
               ameriški kongres z zakonom, tako piše v medijih, jaz ne vem, ne poznam, verjamem
               časopisu Večer, da je z zakonom primer z državnega tožilstva prenesel na zvezno
               sodišče. In tam še piše, da je predsednik države prekinil dopust, da je prišel takšen
               zakon podpisati, da je potem takoj naslednji korak zveznega sodišča bil očitno
               drugačna odločitev, kot jo je do sedaj zagovarjalo državno sodišče. Hotel sem
               opozoriti na to: če bi mi kaj takšnega poskušali, jaz vem, da bi gospod Potrč pa vi
               vsi bi skakali do plafona in trdili, kakšen grozen poseg je to ...<stage>/Oglašanje iz
               klopi./</stage>. Vi bi skočili sigurno do tja gor, jaz verjamem, vsaj kar se tiče uporabe
               različno močnih argumentov in pa besed. Torej, na to sem hotel opozoriti, sicer pa se
               seveda zavedam, da je tam marsikaj drugače urejeno kot pri nas. Hvala lepa.</p>
            </sp>
            <sp xml:id="SDZ4-Redna-04-2005-03-23.sp55">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa Beblerjeva je bila napačno interpretirana, razumljena? Ja,
               replicirajte.</p>
            </sp>
            <sp xml:id="SDZ4-Redna-04-2005-03-23.sp56">

               <speaker>DARJA LAVTIŽAR BEBLER:</speaker>

               <p>Hvala lepa. Ne glede na to, kar je zdaj ravnokar gospod Sok prebral iz ustave, kar
               seveda poznamo, še vedno trdim, da preiskovalna komisija nima pristojnosti sodišča.
               Ne bi zdaj razpravljala, kaj v pravniških tekstih pomeni smiselna uporaba ali pa
               smiselno, to bi midva rabila preveč časa, vam bom pa prinesla ustrezne strokovne
               članke, ki jim boste verjetno bolj verjeli kot meni.</p>
               <p>In tudi v zakonu o parlamentarni preiskavi in tudi v poslovniku o parlamentarni
               preiskavi je rečeno, da se smiselno uporabljajo določbe zakona o kazenskem postopku,
               ampak seveda v zadevah poizvedovanja in dokazovanja, ne pa sicer kar povprek, da bi
               lahko govorili o enaki pristojnosti, kot jo ima sodišče. In tudi o besedah dejansko
               vpletanje, operiranje z vlogo samostojnosti in neodvisnosti posameznih vej oblasti,
               mislim, da tudi ne velja zgubljati besed. Hvala lepa.</p>
            </sp>
            <sp xml:id="SDZ4-Redna-04-2005-03-23.sp57">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-04-2005-03-23.sp58">

               <speaker>MIRAN POTRČ:</speaker>

               <p>Hvala lepa. Da bi rekel najprej nekaj pozitivnega. Jaz nimam pomislekov nad ustavno
               korektno vodeno parlamentarno preiskavo, nobenih. In verjamem, da v tej smeri lahko,
               to sem tudi v svojem uvodu v imenu poslanske skupine povedal, pomagamo k: ali
               izboljšanju zakonodaje, če je treba, ali k temu, da se bo zakonodaja v smislu nadzora
               in podobnega dosledno in doslednejše in uspešnejše izvajala, da lahko pomagamo tudi
               pri razreševanju nekaterih težav, s katerimi se tokrat tožilstvo, sicer pa kompletna
               pravosodna veja oblasti srečuje. In da lahko pomagamo tudi k ugledu te institucije!
               In to si jaz želim. In če si želimo tudi drugi, in nimamo drugih ciljev, potem lahko
               veliko k temu pomagamo. Če bo ob ugotavljanju teh dejstev prišlo do ugotovitev, da je
               kdorkoli, posameznik - jaz sem rekel, ali Miran Potrč, ali Zdenka Cerar ali Darja
               Lavtižar Bebler - vplival na to, da je nek tožilec nekoga preganjal, drugega pa ni
               preganjal, potem prosim, naj se to pove in naj se to razišče in naj se najhujše
               moralne in politične sankcije zoper njega izrečejo. Samo to je treba ugotoviti na
               primeru. Če pa želi ta državni zbor, kdorkoli bo, ni važno, ali je sedaj pravnik ali
               ne, kar je prej gospod Sok očital, da misli, da samo mi pravniki znamo brati zakone.
               Ampak na žalost, malo bolje jih znamo brati, zato ker smo jih več v življenju morali
               brati, pa še tudi mi smo za to imeli neko fakulteto 4 leta ali pa malo več, kot jo
               ima marsikdo drug iz druge stroke. Ampak hočem to reči, ne glede na to, kdo bo, če
               misli, da lahko odbor, komisija državnega zbora oceni, ali je v nekem konkretnem
               primeru tožilec ravnal prav, ker je tožil ali ker ni tožil, ker je ravnal prav, ker
               je tožil za to kaznivo dejanje, pa bi moral za neko drugo in podobno, potem je to
               narobe svet. Potem je to poseg v neodvisnost, ne glede na to, ali je to opletanje ali
               ni opletanje, ampak takšna je ustavna ureditev.</p>
               <p>Jaz bi rad vprašal, kaj je poudarjanje: mi smo za neodvisnost, vendar to ni
               nedotakljivost. Gospe in gospodje, jaz tega pojma v smislu neodvisnosti ali pa
               delitve oblasti ne poznam. Seveda, kaj je nedotakljivost? Seveda, državni zbor z
               zakonodajo ureja ta vprašanja. Obstojajo določeni nadzorstveni mehanizmi,
               institucije. Pa kaj je sicer nedotakljivost? Saj, poslušajte, tudi v okviru
               konkretnih odločitev ni popolne nedotakljivosti v tem smislu, da ne smemo nič o tem
               reči. Saj stroka lahko ocenjuje. Jaz sem pred tednom dni z velikim zanimanjem prebral
               res kvaliteten članek mojega profesorja, doktorja Ljuba Bavcona, ki je ocenjeval,
               strokovno ocenjeval sodbo vrhovnega sodišča v zvezi z gospodom Ruparjem. Ampak to je
               njegova ocena. In bom z veseljem prebral strokovno oceno koga drugega, ki bo
               ocenjeval delo tega drugega, tudi ustavnega sodišča. Ampak če dela to politik na ta
               način, da reče, če sodba ne bo take vsebine, kot jo jaz pričakujem, potem bo to
               politična sodba. Gospe in gospodje, potem je to vmešavanje politike v pravosodje. Če
               nek politik reče, mene se pa ne sme preganjati, ker sem minister, kdo si pa tu misli,
               da postavlja mojo integriteto pod vprašaj, potem je to vmešavanje politike v
               neodvisno sodstvo. In jaz samo na to opozarjam in ne bi želel, da bi eventualno naša
               preiskovalna komisija prišla v ta položaj.</p>
               <p>Kar pa zadeva odločitve. Tisto, kar je pristojnost državnega zbora, posebej če o tem
               odločamo z zakonom, seveda lahko odločamo. In če bi slučajno kdo mislil, da lahko z
               zakonom spremenimo tudi položaj medsebojne pristojnost in vlogo, ki jo v državni
               tožilski organizaciji imajo posamezniki, recimo, vodje, višji, vrhovni državni
               tožilci. Saj to lahko storimo in to lahko pomeni tudi prenos pristojnosti - lahko,
               ampak najprej moramo za to zakon sprejeti, ne moremo pa na konkretnih primerih to
               presojati in odločati. Hvala.</p>
            </sp>
            <sp xml:id="SDZ4-Redna-04-2005-03-23.sp59">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda Jerovška.</p>
            </sp>
            <sp xml:id="SDZ4-Redna-04-2005-03-23.sp60">

               <speaker>JOŽEF JEROVŠEK:</speaker>

               <p>Hvala lepa. V predhodnih razpravah s te strani so se pravzaprav že nakazali nekateri
               znaki, kako se bo oviralo delo tudi te komisije. Mislim, da je že sprejet sklep, da
               ta komisija tudi slučajno ne sme uspeti. Namreč, kolegica Širca je povedala, da se bo
               komisija pol leta ukvarjala z definiranjem svojega dela in predmetom. Seveda, če
               boste ovirali, se bo to dogajalo! Spomnim se kolegice Beblerjeve, ki je v zadevi
               Vič-Holmec skupaj s kolegom tudi pol leta vsako sejo eno uro proceduralno zavirala,
               ker je hotela preprečiti to, kar je komisija na koncu ugotovila: odgovornost
               političnih funkcionarjev, da so hoteli slovenske veterane, slovenske policiste
               spraviti na haaško sodišče. In to so bili funkcionarji iz njene stranke. Enega so
               potem poslali v ta Mirage; še sedaj je, se mi zdi, tam. Ni slučajno, da je šel tja
               potem. To so zelo zanimive povezave. Gre za izredno tendenciozno manipuliranje z
               rezultati prejšnjih preiskovalnih komisij.</p>
               <p>Gospod Moge je rekel, da je bilo delo preiskovalnih komisij kilavo. Če je govoril za
               svojo komisijo, kjer sem bil član, se strinjam - za komisijo o orožju. Res ni končala
               dela, edina komisija, ki je samo vmesno poročilo opravila, po mojem na neprimeren
               način. V prejšnjem mandatu pa niso upali ustanoviti nove preiskovalne komisije, da bi
               končno končala delo. V javnosti pa manipulirajo, kako je vse nejasno in
               nedokončano.</p>
               <p>Gospa Beblerjeva je rekla, delali bomo težave, če bo šla protiustavno in
               protizakonito. Delali ste težave, vi osebno, ker je šla preiskovalna komisija
               ugotavljati kršenje zakonov in ustave. In se bojim, da boste tudi tokrat tako
               delovali. Tudi tokrat! Iz vaših izjav se že vidi, da je ta političen sklep že
               sprejet. Niti slučajno se ne sme dokazati. Tudi napad na Barbaro Brezigar kaže na to
               - namesto da bi se povedalo, da je načelno izstopila iz posebne skupine tožilcev, ko
               ji je gospa Cerarjeva preprečila, da bi vložila ovadbo zoper znanega kriminalista, ki
               je eklatantno kršil človekove pravice novinarja v zadevi Vič-Holmec, ko je o tem
               pisal. To je bilo preprečeno. In potem se je vpletel in je zaviral še tožilec Fišer
               osem mesecev in tako naprej.</p>
               <p>Potem se napačno tolmači, da sem jaz napadel medije. Niti slučajno ni res! Jaz sem
               samo rekel, da je dejansko del medijev povzel to, kar ste vseskozi širili, da je delo
               preiskovalnih komisij kilavo, kot je rekel Moge, da se ne splača, da je to brez veze.
               Nočete pa priznati, da ste vsaj tri zaključna poročila, se pravi, Vič-Holmec, Elan,
               preprečili sprejem skozi šest mesecev, proceduralno. Sklepi so bili sprejeti.
               Zavestno! Saj se spomnimo. Da lahko danes govorite, da niso končale dela, kar ni res.
               Samo poročila niste hoteli v LDS sprejeti, pa tam s pomočjo vas. In ne tako
               manipulirati s slovensko javnostjo, da bo že vnaprej imela negativen odnos tudi do te
               preiskovalne komisije, za katero pa seveda pravim, da bo imela zelo težko delo, ker
               je predmet dela preveč širok. In seveda je treba računati tudi na cehovsko
               solidarnost tožilcev, ker je to človeško. Hkrati pa bo del tožilcev s pomočjo
               paradržave, ki je v vaših rokah, skušalo preprečevati, če bi naletela na kaj
               konkretnega.</p>
               <p>Da so pa tožilstva delala v tem obdobju selektivno, ...<stage>/Znak za konec razprave./</stage> zelo
               selektivno do posameznih primerov, to pa mislim, da je popolnoma jasno slovenski
               javnosti, eni so bili na hitrico obsojeni, mislim ne skozi tožilstva, skozi sodišča
               so se tožilstva potrudila, druge zadeve so pa obtičale v omarah in niso šle naprej.
               Kazni in selektivnosti je več kot očitna in je politično motivirana. Sedaj, gospod
               Moge je dejal, da ta preiskovalna komisija namenjena za politično discipliniranje
               organov pregona, gospa Beblerjeva, misli da, je politično motivirana. Tudi če je
               politično motivirana komisija, je to legitim in je upravičeno.</p>
            </sp>
            <sp xml:id="SDZ4-Redna-04-2005-03-23.sp61">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, čas je potekel.</p>
            </sp>
            <sp xml:id="SDZ4-Redna-04-2005-03-23.sp62">

               <speaker>JOŽEF JEROVŠEK:</speaker>

               <p>Ta komisija je politična, to ni sodišče, to je politična komisija in je lahko
               politično motivirana in ne zavajajte javnosti, da je to velik greh.</p>
            </sp>
            <sp xml:id="SDZ4-Redna-04-2005-03-23.sp63">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, čas, prosim.</p>
            </sp>
            <sp xml:id="SDZ4-Redna-04-2005-03-23.sp64">

               <speaker>JOŽEF JEROVŠEK:</speaker>

               <p>To je klasični institut parlamentarizma v Evropi in je povsod tako.</p>
            </sp>
            <sp xml:id="SDZ4-Redna-04-2005-03-23.sp65">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek! Prosim čas je!</p>
            </sp>
            <sp xml:id="SDZ4-Redna-04-2005-03-23.sp66">

               <speaker>JOŽEF JEROVŠEK:</speaker>

               <p>Hvala lepa.</p>
            </sp>
            <sp xml:id="SDZ4-Redna-04-2005-03-23.sp67">

               <speaker>PODPREDSEDNIK DR. MARKO PAVLIHA:</speaker>

               <p>K repliki sta se prijavila gospod Moge in gospa Beblerjeva. Na tem mestu bi rad samo
               opozoril, da je replika v skladu s 70. členom možna, kadar je bila izjava posamezne
               poslanke ali poslanca napačno interpretirana ali napačno razumljena in ne zadostuje
               zgolj omemba imena, če je ravno bila to praksa v preteklosti. Gospod Moge.</p>
            </sp>
            <sp xml:id="SDZ4-Redna-04-2005-03-23.sp68">

               <speaker>RUDOLF MOGE:</speaker>

               <p>Hvala lepa za besedo. Spoštovane kolegice in kolegi. To, kar je govoril moj cenjeni
               kolega gospod Jerovšek so politično kriminalistične nebuloze. Prvič pravi, da se
               nismo upali v mandatu 2000 - 2004 ustanoviti preiskovale komisije za orožje. Kdo
               drugi kot državni zbor je komisiji, ki jo je vodil on, to je za nadzor
               varnostno-obveščevalnih služb, naročil. ...<stage>/Oglašanje iz klopi./</stage> Prosim, lahko enkrat
               nehate, saj se ne da tu delati več!</p>
            </sp>
            <sp xml:id="SDZ4-Redna-04-2005-03-23.sp69">

               <speaker>PODPREDSEDNIK DR. MARKO PAVLIHA:</speaker>

               <p>Prosim, res za mir.</p>
            </sp>
            <sp xml:id="SDZ4-Redna-04-2005-03-23.sp70">

               <speaker>RUDOLF MOGE:</speaker>

               <p>Ja pa res! "Prmejduš", da se ne da delati, če v vsak stavek pa besedo se vtikuje in
               vpije na mene.</p>
            </sp>
            <sp xml:id="SDZ4-Redna-04-2005-03-23.sp71">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, prosim, besedo ima gospod Moge.</p>
            </sp>
            <sp xml:id="SDZ4-Redna-04-2005-03-23.sp72">

               <speaker>RUDOLF MOGE:</speaker>

               <p>Prosim, da mi čas potem tudi ustrezno podaljšate.</p>
               <p>Torej, da nismo delati. Saj ni res, njegova komisija je imela nalogo, da ugotovi te
               stvar - in kaj je naredil gospod Jerovšek, ki je prejemal za delo v tej komisiji 40%
               višjega dohodka? Niti ni hotel dokončati dela s tem, da bi komisijo sklical, to je
               bilo dejstvo. Druga reč, ki jo je imel, je bila ta, da je povedal, da smo mi
               preprečili sprejem, moja komisija oziroma komisija, ki se je pač imenovala komisija
               za orožje, je vmesno poročilo dala in je dala tudi poročilo, iz katerega je navedla,
               delala je pa samo leto in pol, zakaj ni mogla dokončati svojega dela. Takrat je
               državni zbor obvladovala, gospod Jerovšek, vaša stranka, gospod Podobnik je bil
               predsednik, dr. Bajuk je bil šef vlade, na dnevnem redu je bilo, vendar ta koalicija
               takrat ni uspela - to, kar nam očitate in je napak -, obravnavati niti Jerovškovega
               poročila, ki je bilo na dnevnem redu, niti Pukšičevega poročila, ki je bilo na
               dnevnem redu, niti mojega poročila, ki je bilo na dnevnem redu. Če kdo ne verjame,
               vam lahko prinesem sprejeti dnevni red te izredne seje. Torej, to kar govorite,
               gospod Jerovšek, ne velja.</p>
               <p>In če bi rekel še naslednjo stvar. To, kar vi izrabljate v politične namene te
               komisije, jaz sem bil tiho in nisem o tem govoril, kar samo midva veva, pa nihče
               drug, ker se ni tega udeleževal, se kar se tiče delo oviranja preiskovalnih komisij,
               kdaj v ogledalo poglejte, preden boste moji kolegici Beblerjevi to očitali.</p>
            </sp>
            <sp xml:id="SDZ4-Redna-04-2005-03-23.sp73">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Replike na repliko ni, razen, če predsedujoči oceni, da je to potrebno in v
               tem primeru ni potrebno, kajti ta dialog lahko poteka v nedogled, zato bom dal
               repliko še gospe Beblerjevi, potem pa nadaljujem z razpravo.</p>
            </sp>
            <sp xml:id="SDZ4-Redna-04-2005-03-23.sp74">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsedujoči. Bom zelo kratka, ker mislim, da v bistvu tudi nima
               smisla reagirati na nekatere obtožbe in podtikanja še za delo iz časov tiste komisije
               Vič-Holmec. Ampak, sem pa dolžna pojasnilo, zakaj sem omenila gospod Brezigarjevo.
               Zato sem omenila gospo Brezigarjevo, ker se v tej utemeljitvi te zahteve državnega
               sveta za uvedbo parlamentarne preiskave tudi očita tožilstvu, da ni izvajalo
               ustreznega notranjega nadzora. Poudarila sem, da je članica skupine za revizijo dela
               tožilcev, se pravi članica te komisije za notranji nadzor, tudi gospa Brezigarjeva, v
               katero pa, sem prepričana, ima koalicija zaupanje - v njeno strokovnost. Samo to sem
               želela poudariti in nič drugega. Hvala lepa.</p>
            </sp>
            <sp xml:id="SDZ4-Redna-04-2005-03-23.sp75">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda Presečnika.</p>
            </sp>
            <sp xml:id="SDZ4-Redna-04-2005-03-23.sp76">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Želim samo replicirati enemu od prejšnjih
               izvajanj gospe Darje Lavtižar Bebler, namreč čudite se, da mi podpiramo ustanovitev
               te komisije. Jaz sem prej jasno povedal, da zahteva izpolnjuje pogoje za ustanovitev
               komisije in niti slučajno seveda poslanska skupina ne pristane na to, da bi najprej
               ugotovila, ali je mogoče lahko kdo iz naših vrst kot nek bivši funkcionar eventualno
               kdaj klican tudi na zagovor v to preiskovalno komisijo in se bi potem seveda
               odločali, ali podpiramo ustanovitev neke komisije ali ne. Hvala lepa.</p>
            </sp>
            <sp xml:id="SDZ4-Redna-04-2005-03-23.sp77">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim mag. Cvikla.</p>
            </sp>
            <sp xml:id="SDZ4-Redna-04-2005-03-23.sp78">

               <speaker>MAG. MILAN M. CVIKL:</speaker>

               <p>Gospod predsedujoči, hvala lepa za besedo. Poslanke in poslanci. Ko sem poslušal to
               razpravo, sem najprej mislil, da se ne bom oglasil, ko pa seveda slišim te zadnje
               besede, sem se v času, ki je bil na voljo, odločil, da bom spregovoril.</p>
               <p>Začel bom z gospodom Mencingerjem, rektorjem univerze, ki je v času obravnave zakona
               o javnih uslužbencih v državnem svetu rekel, da bo glasoval proti temu, da bi državni
               svet sprejel predlog sprememb zakona o javnih uslužbencih zato, citiram: "ker ne
               želi, da dobimo v Sloveniji še 200 zlomljenih hrbtenic." Namreč, kot je bilo že
               povedano, je zakon o javnih uslužbencih nova vlada predlagala zato, da bo lahko
               ustrahovala javne uslužbence. Tudi tiste, ki so na podlagi zakona, ki ga je predlagal
               gospod državni sekretar, bili zaščiteni z mandatom, na podlagi seveda dejstev, da so
               strokovno upravičeni. Sedaj pa morajo biti predvsem politično kompatibilni. In
               politična kompatibilnost je seveda tista beseda, ki jo očitno bomo, ali boste, v tem
               državnem zboru in pri svojem političnem delovanju vse bolj uporabljali.</p>
               <p>Nekdo je danes omenil, da seveda to je politična komisija. Absolutno je politična
               komisija! Vendar ta politična komisija naj upošteva ustavo, naj upošteva dobro
               prakso, ki velja v svetu. To bo predvsem politična komisija, ki bo podobno kot pri
               zakonu o javnih uslužbencih izvajala politični pritisk na tožilstvo. Če samo citiram,
               kaj se navaja kot dokaze: skupno poročilo o delu državnih tožilstev za leto 2003,
               potem pa magnetogram 24. seje komisije za politični sistem - vemo katerega sveta, in
               vemo, kdo je predsednik te komisije. Torej, gre za politično komisijo, ki bo izvajala
               politični pritisk na delo tožilstev. Gre za to, da se z delom te komisije, ki nima
               jasnega namena, ker bomo verjetno res nekaj 100 milijonov tolarjev davkoplačevalskega
               denarja v tem državnem zboru porabili za to, da bomo izvajali pritisk na tožilstvo.
               In gre za to, v končni fazi, če parafraziram gospoda Mencingerja, da želite zlomiti
               še nekaj 100 hrbtenic slovenskih tožilcev.</p>
               <p>Problem je seveda v tem, da nikjer na svetu, in tudi v Sloveniji, nimamo dveh ekip;
               nimamo dveh ekip tožilcev, nimamo dveh ekip sodnikov, nimamo, če hočete, dveh ekip
               javnih uslužbencev. Zato je seveda namen ločitve oblasti, zato je namen parlamentarne
               demokracije, zato je namen reforme javne uprave, zato je bil namen zakona o javnih
               uslužbencih, da se to na korekten način zaščiti. Vi seveda tega nočete. Vi ste seveda
               legitimno 3. decembra dobili vlado, legitimno začeli spreminjati zakonodajo, vendar
               po našem mnenju pri tem spreminjanju zakonodaje, in pri namenih, ki jih imate, greste
               predaleč. Greste tako daleč, da ste seveda dosegli sprejem zakona, ki bo lomil
               hrbtenice javnih uslužbencev, in začenjate seveda parlamentarno preiskavo, katere
               namen je ustrahovanje tožilstev.</p>
               <p>In zaradi tega, gospodje poslanci in gospe poslanke in vladajoče koalicije, menimo,
               da je ta današnja diskusija žalostna. Da ta diskusija, ki jo danes opravljamo, gre
               daleč preko tega, kako na evropski način urejamo odnose med neodvisnimi vejami
               oblasti. In zato, seveda, bomo nasprotovali temu aktu, v delu same preiskovalne
               komisije pa seveda predvsem skušali zagotavljati to, da ne bost mogli izvajati tega
               kar želite: imeti politično komisijo, ki bo seveda izvajala politični pritisk. Zdaj v
               času ali pa v srednjem veku so podobne komisije - vemo, katere institucije -
               izvajale, danes pa je očitno temu ali pa bi rekel v slovenskem prostoru, ki ga je
               zavela neka črnina, ne samo črnina, obravnavanja nekih znanih podatkov, pa seveda ste
               prišli v situacijo, v kateri želite tudi skozi nekdaj zlorabljene instrumente
               izvajati pritisk na institucije, ki jih je ustava zaščitila kot neodvisne. Zato bom
               temu nasprotoval. Hvala lepa</p>
            </sp>
            <sp xml:id="SDZ4-Redna-04-2005-03-23.sp79">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Sok, proceduralno?</p>
            </sp>
            <sp xml:id="SDZ4-Redna-04-2005-03-23.sp80">

               <speaker>ALOJZ SOK:</speaker>

               <p>Spoštovani predsedujoči, jaz vam predlagam, da kot tisti, ki vodite sejo, zaščitite
               ta parlament. Torej, vseskozi je jasno, da državni zbor ne more drugače odločiti, kot
               piše v ustavi, ker je to zahteva državnega sveta. In gospod Cvikl pravi, da bomo mi
               nekaj uvedli in tako naprej. To je permanentna laž in ostro protestiram proti temu.
               Hvala lepa.</p>
            </sp>
            <sp xml:id="SDZ4-Redna-04-2005-03-23.sp81">

               <speaker>PODPREDSEDNIK DR. MARKO PAVLIHA:</speaker>

               <p>Lahko odgovorim samo tako, da ne vidim nobene kršitve poslovnika z moje strani ali
               strani kogarkoli drugega, je pa seveda vaša izjava prišla na ..<stage>/Nerazumljivo./</stage>...
               Gospod Jerovšek, tudi proceduralno?</p>
            </sp>
            <sp xml:id="SDZ4-Redna-04-2005-03-23.sp82">

               <speaker>JOŽEF JEROVŠEK:</speaker>

               <p>Gospod predsedujoči, kot pravnika vas tudi jaz pozivam, da se prvič ogradite od
               nastopa gospoda Cvikla in da ga okorite. Namreč, med vrsticami, je lansiral, da je
               preiskovalna komisija nekaj podobnega, kot je bila v srednjem veku, je rekel drugače,
               inkvizicijska komisija. To je najbolj podlo podtikanje in žaljenje državnega zbora.
               Celotni njegov nastop je bil...</p>
            </sp>
            <sp xml:id="SDZ4-Redna-04-2005-03-23.sp83">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, proceduralno se nanaša na uporabo poslovnika, ne vidim...</p>
            </sp>
            <sp xml:id="SDZ4-Redna-04-2005-03-23.sp84">

               <speaker>JOŽEF JEROVŠEK:</speaker>

               <p>... jaz pozivam vas, da uporabite poslovnik, ukorite in naj se opraviči državnemu
               zboru.</p>
            </sp>
            <sp xml:id="SDZ4-Redna-04-2005-03-23.sp85">

               <speaker>PODPREDSEDNIK DR. MARKO PAVLIHA:</speaker>

               <p>Jaz poslovnik uporabljam.</p>
            </sp>
            <sp xml:id="SDZ4-Redna-04-2005-03-23.sp86">

               <speaker>JOŽEF JEROVŠEK:</speaker>

               <p>To vas jaz pozivam.</p>
            </sp>
            <sp xml:id="SDZ4-Redna-04-2005-03-23.sp87">

               <speaker>PODPREDSEDNIK DR. MARKO PAVLIHA:</speaker>

               <p>Je bilo več slikovitih primerjav in izjav danes izrečeno.</p>
            </sp>
            <sp xml:id="SDZ4-Redna-04-2005-03-23.sp88">

               <speaker>JOŽEF JEROVŠEK:</speaker>

               <p>Če mi dovolite, da do konca obrazložim svoj proceduralni predlog. In takšno
               podtikanje, še enkrat ponavljam, državnemu zboru, da ustanavlja inkvizicijsko
               komisijo, s tem da se je norčeval iz tega, da je ta komisija politična! V vsakem
               slučaju je preiskovalna komisija lahko in je politična komisija. Gospod Potrč je bil
               toliko korekten, da mi je prej kimal, da je to res, da ima seveda pravniške izkušnje.
               <stage>/Smeh iz klopi./</stage> Da je to res, je tako?</p>
            </sp>
            <sp xml:id="SDZ4-Redna-04-2005-03-23.sp89">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, ali lahko, prosim, citirate člen, ki je bil napačno uporabljen? Če
               ne, vam bom odvzel besedo.</p>
            </sp>
            <sp xml:id="SDZ4-Redna-04-2005-03-23.sp90">

               <speaker>JOŽEF JEROVŠEK:</speaker>

               <p>Glejte, vi ste dolžni zaščititi integriteto in identiteto tega državnega zbora kot
               predsedujoči. Jaz vas pozivam, da pozovete kolega Cvikla, da se opraviči zaradi
               podtikanja, tej nesramni politični zlorabi in obtožbam državnega zbora.</p>
            </sp>
            <sp xml:id="SDZ4-Redna-04-2005-03-23.sp91">

               <speaker>PODPREDSEDNIK DR. MARKO PAVLIHA:</speaker>

               <p>Če bi bilo temu tako, bi danes ves čas vse ali pa večin poslancev pozival naj se drug
               drugemu opravičijo.</p>
            </sp>
            <sp xml:id="SDZ4-Redna-04-2005-03-23.sp92">

               <speaker>JOŽEF JEROVŠEK:</speaker>

               <p>Ne, ne drug drugemu, institucijo zaščitite. Jaz vas, kot eminentnega pravnika, da
               ohranite svojo pravniško integriteto, pozivam, da to storite. Hvala lepa.</p>
            </sp>
            <sp xml:id="SDZ4-Redna-04-2005-03-23.sp93">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot zadnji razpravljajoči ima besedo gospod Kovačič.</p>
            </sp>
            <sp xml:id="SDZ4-Redna-04-2005-03-23.sp94">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice in kolegi! V razpravi je bilo povedano kar
               nekaj stvari, zaradi katerih se moramo oglasiti.</p>
               <p>Spoštovana kolegica Lavtižar Bebler in spoštovani kolega, gospod Potrč, sta namreč
               poskušala podtakniti nekaterim razpravljavcem to, da so govorili, da gre za
               pristojnosti preiskovalne komisije, ki so enake, kot so pristojnosti sodišča oziroma
               tožilstva. Nihče ni česa takega rekel. Jasno je, da sodišče sodi, da preiskovalna
               komisija ne more izdajati sodb. Jasno je, da tožilstvo izdaja obtožnice, sodeluje na
               glavnih obravnavah pred sodiščem. Jasno je, da preiskovalna komisija tega ne more
               delati. Vendar pa ustava zelo jasno pravi, da v zadevah poizvedovanja in preiskovanja
               ima preiskovalna komisija smiselno enake pristojnosti. Torej lahko tudi vabi
               preiskovance, lahko vabi priče in jih lahko da tudi prisilno privesti pred
               preiskovalno komisijo. V tem smislu so te pristojnosti smiselno enake, in o tem je
               bilo govora! Zato je seveda tovrstno podtikanje zelo nekorektno. Jasno pa je, da se
               tudi komisija ne more spuščati v konkretne odločitve tožilstva ali pa tudi sodnikov,
               če hočete. Lahko se pa spušča v to, da ugotovi, da je v nekem obdobju prišlo do zadev
               preko vsake razumne meje, ki so zastarale. Mislim, da je pa to prav, da se v te
               stvari spušča. Ali pa, da se spušča v to, zakaj je nek tožilec imel v omarah toliko
               in toliko nerešenih zadev. In tudi v to, ali je morda to bilo posledica nekih
               političnih pritiskov, kot se je prej govorilo, da želi zdaj ta preiskovalna komisija
               izvajati politični pritisk. Ne, tega ne more izvajati, lahko pa ugotovi, ali je morda
               v nekaterih primerih prišlo do tega. In to je naloga te komisije. In to nikakor ni
               inkvizicijska komisija, kot je gospod Gantar, sicer ne v mikrofon, ampak nekako
               poniglavo iz klopi rekel, da gre za inkvizicijo. Tu gre za komisijo, katere
               pristojnosti so določene v ustavi in katere ustanovitev je zahteval državni svet. Ni
               tega zahtevala koalicijska večina v tem parlamentu, ampak državni svet. Ni pa nobene
               ovire, nikakršne ovire, da ta preiskovalna komisija opravi svoje delo, kot je
               določeno v ustavi. Ne nazadnje se lahko komisija spusti tudi v to, zakaj v nekem
               segmentu tožilstvo, ne vem, po mnenju kar precejšnjega števila ljudi ni opravilo
               svojih nalog. Na primer, konkretno razmišljam o povojnih pobojih. Tožilci govorijo
               ali pa tožilstvo govori, da ni ovadb, zato v teh primerih ni mogoče sprožiti
               postopkov. Ampak vsi vemo, da tožilstvo ne dela samo na podlagi vloženih ovadb, ampak
               je njihova pristojnost ta, da če izvejo za nekaj, kar se je zgodilo in kar
               predstavlja sum kaznivega dejanja, da začnejo postopek. In o povojnih pobojih, da
               konkretno o tem govorim, je bilo v literaturi veliko napisanega, s konkretnimi imeni,
               s konkretnimi dogodki, s konkretnimi obdobji, pa ni nihče se spustil v te zadeve. Pa
               bi bil dolžan, verjetno. Ne glede na to, kakšna bo potem konkretna odločitev tožilca,
               ki bo zadevo dobil v obravnavo. V tem pa bo seveda neodvisen. In v tem smislu vidim
               naloge te komisije. In verjamem, da bo v okviru ugotavljanja politične odgovornosti
               nosilcev javnih pooblastil in funkcij tudi marsikaj ugotovila.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-23.sp95">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Repliko zahteva gospod Potrč. Potem pa bomo zaključil razpravo.</p>
            </sp>
            <sp xml:id="SDZ4-Redna-04-2005-03-23.sp96">

               <speaker>MIRAN POTRČ:</speaker>

               <p>Hvala lepa. Gospod Kovačič, če ste razumeli, da vam karkoli podtikam, potem moram
               reči, da ste me razumeli narobe, ker sem ves čas samo citiral dobesedne izjave. In
               tudi dobesedna izjava gospoda Soka, preverjena na magnetogramu je bila, da ima takšna
               komisija pristojnosti sodišča. Hvala bogu. <stage>/Oglašanje iz klopi./</stage> Hvala bogu. Smo
               kasneje prebrali kolektivno 93. člen ustave in ugotovili, da takšna komisija nima
               pristojnosti sodišč.</p>
               <p>Hvala.</p>
            </sp>
            <sp xml:id="SDZ4-Redna-04-2005-03-23.sp97">

               <speaker>PODPREDSEDNIK DR. MARKO PAVLIHA:</speaker>

               <p>Hvala vsem. Zaključujem razpravo. In odreditev parlamentarne preiskave bomo v skladu
               s časovnim potekom seje državnega zbora opravili danes v okviru glasovanja. To pa bo
               čez pol ure. Predlagam, da zaokrožimo, in da se zopet dobimo tu na glasovanju ob
               13.45. Pardon, 13.15. Torej ob 13.15 nadaljujemo sejo.</p>
               <p>Sedaj pa prekinjam sejo zbora. Dober tek tistim, ki greste na kosilo. In nasvidenje
               ob 13.15.</p>
               <stage>(Seja je bila prekinjena ob 12.43 uri in se je nadaljevala ob 13.16 uri.)</stage>
            </sp>
            <sp xml:id="SDZ4-Redna-04-2005-03-23.sp98">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo sejo. Nadaljujemo s prekinjeno
                  <title>7. točko dnevnega reda,</title> to je z <title>obravnavo predloga za sprejem
                  avtentične razlage 2 do 5. točke prvega odstavka 68. člena in 84. člena zakona o
                  davku od dohodkov pravnih oseb.</title> Prehajamo na glasovanje zbora o predlogih
               odločitev. Preden pa preidemo na samo glasovanje, prosim poslanke in poslance, da
               preverijo delovanje glasovalne naprave, in sicer ali na desni strani vložene kartice
               gori rumena lučka. Ste preverili? Očitno da, potem prehajamo na odločanje o predlogu
               sklepa matičnega delovnega telesa, ki se glasi: "Predloga za sprejem avtentične
               razlage 2. do 5. točke prvega odstavka 68. člena in 84. člena zakona o davku od
               dohodkov pravnih oseb, Uradni list Republike Slovenije št. 40/04 in 139/04 se ne
               sprejme." Želi kdo obrazložiti glas? Preden preidemo na obrazložitev glasu, naj vas
               obvestim o dogovoru, ki ga je včeraj napovedal podpredsednik gospod Klavora, in sicer
               da se bomo o metodologiji dajanja besede k obrazložitvi glasu dogovorili danes
               zjutraj. Predsedstvo državnega zbora je sklenilo, da ne bomo pozivali k obrazložitvi
               glasu, ampak bomo prepustili prosto javljanje poslancev, tako kot je bilo v prejšnjem
               mandatu. Če ne želi nihče obrazložiti glasu, prehajamo na glasovanje. Glasujemo!
               Glasovanje teče. Navzočih je 56 poslank in poslancev. Za je glasovalo 50, proti
               nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel, zato je postopek obravnave te
               avtentične razlage končan. S tem zaključujem to točko dnevnega reda.</p>
               <p>Nadaljujemo s prekinjeno <title>8. točko dnevnega reda,</title> to je z <title>obravnavo akta
                  o odreditvi parlamentarne preiskave, da se ugotovi in oceni dejansko stanje, ki je
                  lahko podlaga za odločanje o politični odgovornosti nosilcev javnih funkcij v
                  Vladi Republike Slovenije, na Ministrstvu za pravosodje in Vrhovnem državnem
                  tožilstvu Republike Slovenije v zvezi z izvrševanjem nadzora po Zakonu o državnem
                  tožilstvu, Uradni list Republike Slovenije št. 110/02 (uradno prečiščeno
                  besedilo), za spremembo zakonodaje in za druge odločitve v skladu z ustavnimi
                  pristojnostmi državnega zbora.</title> Na podlagi drugega odstavka 4. člena
               poslovnika o parlamentarni preiskavi zbor o odreditvi parlamentarne preiskave ne
               glasuje. Zato ugotavljam, da je državni zbor odredil parlamentarno preiskavo, da se
               ugotovi in oceni dejansko stanje, ki je lahko podlaga za odločanje o politični
               odgovornosti nosilcev javnih funkcij v Vladi Republike Slovenije, na Ministrstvo za
               pravosodje in Vrhovnem državnem tožilstvu Republike Slovenije v zvezi z izvrševanjem
               nadzora po zakonu o državnem tožilstvu, Uradni list RS, št. 110/02, uradno prečiščeno
               besedilo za spremembo zakonodaje in za druge odločitve v skladu z ustavnimi
               pristojnostmi državnega zbora. Namen preiskave je ugotoviti obseg in vsebino dejansko
               opravljenega nadzora po zakonu ter morebitno osebno odgovornost nosilcev javnih
               funkcij za pomanjkljiv, neučinkovit ali vsebinsko neustrezen nadzor v času mandatne
               dobe državnega zbora v letih 2000 do 2004. Ugotoviti morebitno osebno odgovornost
               nosilcev javnih funkcij za vodenje politike pregona ali za pregon v posameznih
               primerih ter njihova politično škodljiva in pravno nedopustna ravnanja v zvezi s tem.
               In ugotoviti vzroke in okoliščine, ki lahko povzročijo nezakonito in neodgovorno delo
               državnih tožilstev ter spremeniti zakonodajo tako, da ne bo več omogočala takšnih
               ravnanj.</p>
               <p>Parlamentarna komisija je s tem odrejena. Mandatno-volilno komisijo državnega zbora s
               tem v zvezi prosim, da pripravi predlog sklepa o sestavi in imenovanju preiskovalne
               komisije v skladu z vsebino odrejene parlamentarne preiskave in ga posreduje v
               odločitev državnemu zboru najkasneje na prihodnji seji zbora. S tem zaključujem to
               točko dnevnega reda.</p>
               <p>Prehajamo na 9. točko dnevnega reda Izvolite, gospod Jelinčič.</p>
            </sp>
            <sp xml:id="SDZ4-Redna-04-2005-03-23.sp99">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Mi smo od gospoda podpredsednika državnega zbora,
               gospoda Klavore, dobili dopis, kjer priznava, da je bila napaka na njegovi strani in
               se je tudi opravičil. Zato predlagam, da naj državni zbor glasuje o tem, da se danes
               še enkrat glasuje o razširjeni razpravi o prodaji državnega premoženja, kot je že
               včeraj nameravala oziroma predlagala Slovenska nacionalna stranka. Hvala.</p>
            </sp>
            <sp xml:id="SDZ4-Redna-04-2005-03-23.sp100">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Še enkrat, kot sem vas razumel, ne moremo glasovati.</p>
               <p>Zato prehajamo na <title>9. TOČKO DNEVNEGA REDA - NA OBRAVNAVO PREDLOGA AKTA O
                  NASLEDSTVU KONVENCIJE O PREPREČEVANJU PONAREJANJA DENARJA, PROTOKOLA H KONVENCIJI
                  O PREPREČEVANJU PONAREJANJA DENARJA TER NEOBVEZNEGA PROTOKOLA H KONVENCIJI O
                  PREPREČEVANJU PONAREJANJA DENARJA, SKLENJENIH V ŽENEVI 20. APRILA 1929.</title> Ker
               matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni.</p>
               <p>Zato prehajamo na <title>tretjo obravnavo</title>, to je na odločanje o predlogu akta.
               Želi kdo obrazložiti glas? Če ne, prehajamo na glasovanje. Glasujemo. Glasovanje
               teče. Navzočih je 68 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je akt sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA - OBRAVNAVO PREDLOGA ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN ŠVICARSKIM ZVEZNIM SVETOM O PONOVNEM
                  SPREJEMU OSEB, KI PREBIVAJO NEDOVOLJENO IN PROTOKOLA O IZVAJANJU SPORAZUMA MED
                  VLADO REPUBLIKE SLOVENIJE IN ŠVICARSKIM ZVEZNIM SVETOM O PONOVNEM SPREJEMU OSEB,
                  KI PREBIVAJO NEDOVOLJENO.</title> Ker matično delovno telo v okviru druge obravnave
               ni sprejelo nobenega amandmaja, razprave o členih in amandmajih ni.</p>
               <p>Zato prehajamo na <title>tretjo obravnavo</title>, to je na odločanje o predlogu zakona.
               Glasujemo. Glasovanje teče. Navzočih je 66 poslank in poslancev, za je glasovalo 64,
               proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O RATIFIKACIJI SPORAZUMA MED REPUBLIKO SLOVENIJI IN ŠVICARSKO KONFEDERACIJO O
                  SODELOVANJU V BOJU PROTI KRIMINALU IN PROTOKOLA MED VLADO REPUBLIKE SLOVENIJE IN
                  ZVEZNIM SVETOM ŠVICARSKE KONFEDERACIJE O NAPOTITVI URADNIKOV ZA ZVEZO.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni, zato prehajamo na <title>tretjo obravnavo,</title> to
               je na odločanje o predlogu zakona. Glasujemo. Glasovanje teče. Navzočih je 68 poslank
               in poslancev, za je glasovalo 66.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA -</title> to je na <title>POTRDITEV URADNIH
                  PREČIŠČENIH BESEDIL ZAKONOV.</title>
               </p>
               <p>Uradna prečiščena besedila je pripravila zakonodajno-pravna služba zbora in jih zbor
               potrdi brez razprave. Prehajamo na odločanje o naslednjem predlogu sklepa: "Potrdi se
               uradno prečiščeno besedilo zakona o prepovedi proizvodnje in prometa z azbestnimi
               izdelki ter o zagotovitvi sredstev za prestrukturiranje azbestne proizvodnje v
               neazbestno." Glasujemo. Glasovanje teče. Navzočih je 68 poslank in poslancev, za je
               glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o obveznih zavarovanjih v prometu." Glasujemo. Glasovanje teče.
               Navzočih je 67 poslank in poslancev, za je glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o javnih uslužbencih." Glasujemo. Glasovanje teče. Navzočih je 64
               poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakon potrdil.</p>
               <p>S tem zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA,</title> to je na <title>MANDATNO VOLILNE
                  ZADEVE.</title>
               </p>
               <p>Zbor bo v okviru te točke obravnaval predlog predsednika Republike Slovenije za
               izvolitev kandidata za ad hoc sodnika za varstvo osebnih podatkov v skupnem nadzornem
               telesu. Predloge sodnega sveta, in sicer 7 predlogov za izvolitev v sodniško
               funkcijo, ter predlog sklepa o razrešitvi članice in imenovanju člana nadzornega
               odbora RTV Slovenija. Prehajamo na razpravo in odločanje o posameznih predlogih.</p>
               <p>Najprej predlog predsednika Republike Slovenije za izvolitev kandidata za ad hoc
               sodnika za varstvo osebnih podatkov v skupnem nadzornem telesu. Predsednik Republike
               Slovenije dr. Janez Drnovšek je na podlagi 6. člena zakona o predlaganju kandidatov
               iz Republike Slovenije za sodnike mednarodnih sodišč državnemu zboru predlagal, da se
               za kandidata za ad hoc sodnika za varstvo osebnih podatkov v skupnem nadzornem telesu
               izvoli prof. dr. Rajka Pirnata. Predlog je obravnavala mandatno-volilna komisija kot
               matično delovno telo. Želi poročevalec komisije besedo? Ne. Sledi predstavitev
               stališč poslanskih skupin. Besedo ima predstavnik Slovenske demokratske stranke Franc
               Sušnik. Izvolite.</p>
            </sp>
            <sp xml:id="SDZ4-Redna-04-2005-03-23.sp101">

               <speaker>FRANC SUŠNIK:</speaker>

               <p>Spoštovani predsednik, poslanke in poslanci. V imenu Slovenske demokratske stranke bi
               rad povedal, da bomo izvolitev dr. Rajka Pirnata, prodekana za študijske zadeve na
               Pravni fakulteti Univerze v Ljubljani, rojenega 24. marca 1951, univ. dipl. pravnika,
               dr. pravnih znanosti, za funkcijo ad hoc sodnika za varstvo osebnih podatkov v
               skupnem nadzornem telesu podprli. Mi bomo glasovali za njegovo izvolitev. Mnenja pa
               smo, da je to potrebno posebej povedati in poudariti ne glede na to, da gre za tajno
               glasovanje. Smatramo, da je kandidat v vseh primerih primeren za opravljanje te
               zahtevne in odgovorne funkcije in s tem izražamo tudi podporo kandidaturi, ki jo je
               posredoval v državni zbor predsednik Republike Slovenije. Hvala lepa.</p>
            </sp>
            <sp xml:id="SDZ4-Redna-04-2005-03-23.sp102">

               <speaker>PREDSEDNIK FRANCE CUKJATI:</speaker>

               <p>Hvala gospodu Sušniku. Zaključujem razpravo. Prehajamo na izvedbo glasovanja. V
               skladu s prvim odstavkom 7. člena zakona o predlaganem kandidatu iz Republike
               Slovenije za sodnike mednarodnih sodišč o izvolitvi državni zbor odloča s tajnim
               glasovanjem. V skladu s prvim odstavkom 92. člena poslovnika vodi tajno glasovanje
               komisija, ki jo sestavljajo predsedujoči ter štirje poslanci, ki jih izvoli državni
               zbor.</p>
               <p>Poslanske skupine so mi že posredovale predloge za člane komisije, ki vodi
               glasovanje. To so Franc Jazbec, Slovenska demokratska stranka, Rudolf Moge, Liberalna
               demokracija Slovenije, Aurelio Juri, Združena lista socialnih demokratov, in Martin
               Mikolič, Nova Slovenija. Član te komisije sem tudi jaz kot predsedujoči. Ali kdo temu
               predlogu nasprotuje? Če ne, prehajamo na odločanje o taki sestavi komisije.
               Glasujemo. Glasovanje teče. Navzočih je 63 poslank in poslancev, za je glasovalo 62,
               proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena poslovnika državnega zbora bo poslancem
               vročena glasovnica tako, da pride vsak poslanec k mizi predsedujočega in pove svoje
               imen in priimek. Glasuje se tako, da se na glasovnici obkroži besedo "za" ali
               "proti". V skladu s petim odstavkom 91. člena poslovnika državnega zbora je
               neizpolnjena glasovnica neveljavna. Neveljavna je tudi glasovnica, iz katere volja
               poslanca ni jasno razvidna. V skladu s prvim odstavkom 7. člena zakona o predlaganju
               kandidatov iz Republike Slovenije za sodnike mednarodnih sodišč bo predlagani
               kandidat izvoljen, če bo zanj glasovala večina vseh poslancev, to je 46 ali več.
               Glasovali bomo v dvorani, v glasovalnih kabinah. Poslanke in poslanci bodo izpolnjeno
               glasovnico oddali v glasovalno skrinjico, ki bo v dvorani na mizi ob kabinah za
               glasovanje.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 217, kjer bomo prevzeli volilni material.
               Glasovanje se bo pričelo ob 13.45 uri in bo trajalo do 14.00 ure. Prosim poslance, ki
               mi bodo pomagali pri glasovanju, da se po končanem glasovanju zberejo v sobi 217.
               Sejo bomo nadaljevali ob 14.15 uri.</p>
               <p>Prekinjam to točko dnevnega reda.</p>
               <stage>(Seja je bila prekinjena ob 13.35 uri in se je nadaljevala ob 14.16 uri.)</stage>
            </sp>
            <sp xml:id="SDZ4-Redna-04-2005-03-23.sp103">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo.</p>
               <p>Nadaljujemo s prekinjeno obravnavo <title>13.a točke dnevnega reda - volitve kandidata
                  za ad hoc sodnika za varstvo osebnih podatkov v skupnem nadzornem telesu.</title>
               </p>
               <p>Zapisnik o ugotovitvi izida glasovanja za kandidata za ad hoc sodnika za varstvo
               osebnih podatkov v skupnem nadzornem telesu, ustanovljenem na podlagi sklepa sveta z
               dne 28. februarja 2002 o vzpostavitvi Eurojust z namenom krepiti boj proti težkim
               kaznivim dejanjem.</p>
               <p>Glasovanje je bilo v prostorih državnega zbora Republike Slovenije, 23. marca 2005.
               Razdeljenih je bilo 67 glasovnic. Oddanih je bilo 67 glasovnic, neveljavne so bile 3
               glasovnice, veljavnih je bilo 64 glasovnic. Za je glasovalo 64 poslancev, proti ni
               glasoval nihče.</p>
               <p><stage>(Za je glasovalo 64.)</stage> <stage>(Proti nič.)</stage></p>
               <p>Na podlagi izida glasovanja je bil z večino glasov vseh poslancev izvoljen za
               kandidata za ad hoc sodnika za varstvo osebnih podatkov v skupnem nadzornem telesu
               dr. Rajko Pirnat.</p>
               <p>Prehajamo na predlog sklepa o izvolitvi v sodniško funkcijo.</p>
               <p>Sodni svet je državnemu zboru predložil sedem predlogov o izvolitvi v sodniško
               funkcijo na sodniška mesta pet okrajnih sodnic in okrajnega sodnika na okrajnem
               sodišču v Mariboru, Škofji Loki, Kopru, Kranju in Ljubljani ter višje sodnice na
               višjem sodišču v Mariboru.</p>
               <p>Predloge je obravnavala mandatno-volilna komisija kot matično delovno telo ter zboru
               predložila predloge sklepov.</p>
               <p>Prijavljenih kandidatov k razpravi ni, zato prehajamo na odločanje o posameznih
               predlogih sklepov.</p>
               <p>Najprej dajem na glasovanje predlog sklepa o izvolitvi v sodniško funkcijo gospe
               Ksenje Damjan na sodniško mesto okrajne sodnice na Okrajnem sodišču v Mariboru.
               Glasujemo. Prisotnih je 54 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Tanje Frank
               Eler na sodniško mesto okrajne sodnice na Okrajnem sodišču v Škofji Loki. Glasujemo.
               Navzočih je 56 poslank in poslancev, za je glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Samante
               Nusdorfer na sodniško mesto okrajne sodnice na Okrajnem sodišču v Kopru. Glasujemo.
               Glasovanje teče. Prisotnih je 55 poslank in poslancev, za je glasovalo 53, proti
               nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo mag. Petra Rudolfa
               na sodniško mesto okrajnega sodnika na Okrajnem sodišču v Kranju. Glasujemo.
               Glasovanje teče. Navzočih je 58 poslank in poslancev, za je glasovalo 58, proti
               nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Metke Jug na
               sodniško mesto višje sodnice na Višjem sodišču v Mariboru. Glasujemo. Glasovanje
               teče. Navzočih je 58 poslank in poslancev, za je glasovalo 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Jadranke
               Juhant na sodniško mesto okrajne sodnice na Okrajnem sodišču v Ljubljani. Glasujemo.
               Glasovanje teče. Navzočih je 58 poslank in poslancev, za je glasovalo 58, proti
               nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Suzane Husar
               Dobravec na sodniško mesto okrajne sodnice na Okrajnem sodišču v Ljubljani.
               Glasujemo. Glasovanje teče. Navzočih je 58 poslank in poslancev, za je glasovalo 57,
               proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog sklepa o razrešitvi članice in imenovanju člana Nadzornega
               odbora RTV Slovenija. Predlog odloka je v obravnavo zboru predložila mandatno-volilna
               komisija. Želi poročevalec komisije besedo? <stage>(Ne.)</stage> Drugih prijavljenih oziroma...
               Sledi predstavitev stališč poslanskih skupin. Besedo ima predstavnik Združene liste
               socialnih demokratov, gospod Kumer. Izvolite.</p>
            </sp>
            <sp xml:id="SDZ4-Redna-04-2005-03-23.sp104">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovane kolegice in kolegi. V poslanski
               skupini Združene liste socialnih demokratov cenimo in spoštujemo dr. Jerovška kot
               profesorja in strokovnjaka za področje industrijske sociologije, menimo, da ni tako
               uspešen na področju ekonomike in poslovanja, kar je nenazadnje dokazal v času, ko je
               bil direktor zavoda RTV Slovenije.</p>
               <p>V poslanski skupini Združene liste socialnih demokratov smo pričakovali, da bo vlada,
               predlagateljica, izkoristila priložnost in predlagala v nadzorni odbor kandidata,
               kredibilnega in kompetentnega na področju ekonomskem in finančnem področju. Recimo,
               mlajšega kandidata iz vrst svetovalcev, na primer iz vrst, ki izmenjujejo mnenja in
               stališča okoli strokovnega sveta vlade. S tem bi vlada dala priložnost mlajšemu
               strokovnjaku, da v praksi in v konkretni situaciji uveljavi in uresniči svoje znanje
               in sposobnosti in ne, da le svetuje. Novih idej za iskanje rešitev za učinkovitejše
               in boljše gospodarjenje pa hiša RTV seveda še kako rabi. Zato se bomo v poslanski
               skupini ZLSD pri tem glasovanju vzdržali. Hvala lepa.</p>
            </sp>
            <sp xml:id="SDZ4-Redna-04-2005-03-23.sp105">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumerju. Drugih prijavljenih k razpravi ni, zato prehajamo na odločanje
               o predlogu sklepa o razrešitvi dr. Alje Brglez in o imenovanju prof. dr. Janeza
               Jerovška za člana nadzornega odbora RTV Slovenija. Gospa Širca izvolite, obrazložitev
               glasu.</p>
            </sp>
            <sp xml:id="SDZ4-Redna-04-2005-03-23.sp106">

               <speaker>MAJDA ŠIRCA:</speaker>

               <p>Hvala lepa, predsednik. Osebno ne dvomim, da bo gospod Janez Jerovšek znal opravljati
               svojo nadzorstveno funkcijo v javnem zavodu RTV Slovenija. Konec koncev hišo dobro
               pozna, tudi kot nekdanji generalni direktor in tudi ne dvomim o njegovi strokovnosti.
               Sam v življenjepisu navaja, da je napisal in objavil precej knjig in tudi člankov in
               jih redno objavlja tudi kot kolumist časopisa Demokracija in redno sodeluje z Novo
               revijo in tudi z revijo Ampak. To, kar me skrbi in kar me vodi k temu, da se bom
               vzdržala pri tem glasovanju, pa je dejstvo, kaj v tem pisanju navaja in zaskrbljuje
               me njegov poziv, objavljen v nedavni Demokraciji, ki pravi, da se ob kritičnem in
               kričanju medijev v zadnje času lahko zna zgoditi, da bodo ob zamenjavah, ki bodo
               nujno potrebne, zamenjane določene osebe in da je potrebno zamenjati nekaj ključnih
               ljudi, citiram: "... od tistih, ki so v nadzornih svetih, do tistih, ki so videti
               manj pomembni, kot je npr. dopisnik Matej Šurc, ki nam pošilja selekcionirane
               protiameriške komentarje." Tovrstno pozivanje k tovrstnem urednikovanju, res da z
               nadzornega sveta javnega zavoda ni možno, je pa kljub temu nevarno, če se dogaja po
               drugih kanalih in po drugih poteh. Kot rečeno, ne morem podpreti in bom vzdržana pri
               tem glasovanju.</p>
            </sp>
            <sp xml:id="SDZ4-Redna-04-2005-03-23.sp107">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Prehajamo na glasovanje. Glasujemo. Glasovanje teče. Glasujemo.
               Navzočih je 62 poslank in poslancev, za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na <title>14. TOČKO DNEVNEGA REDA - PREDLOG ZAKONA O USTAVITVI DOLOČENIH
                  POSTOPKOV O PREKRŠKIH IN ODPUSTITVI IZVRŠITVE DOLOČENIH KAZNI ZAPORA.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade, gospodu Maroltu, za dopolnilno obrazložitev. Izvolite,
               gospod državni sekretar Robert Marolt, imate besedo.</p>
            </sp>
            <sp xml:id="SDZ4-Redna-04-2005-03-23.sp108">

               <speaker>ROBERT MAROLT:</speaker>

               <p>Hvala lepa, gospod predsednik. Spoštovane poslanke in spoštovani poslanci! S
               predlogom zakona o ustavitvi določenih postopkov o prekrških in odpustitvi izvršitve
               določenih kazni zapora vlada Republike Slovenije predlaga abolicijo določenih
               prekrškov. Po predlagani ureditvi naj bi se ustavili oziroma ne uvedli vsi tisti
               postopki o prekrških, ki so bili storjeni do vključno 31.12.2004, razen tistih, ki
               ustrezajo posebej opredeljenim kriterijem po 1. členu predloga zakona. S temi
               kriteriji so opredeljene izjeme od abolicije in pomenijo tiste prekrške, ki jih je
               glede na predpisano ali v že začetem postopku predlagano sankcijo oziroma glede na
               posledico, nastalo s prekrškom, mogoče opredeliti kot hujše kršitve.</p>
               <p>Pri odločitvi o mejah abolicije, ki naj bi zajela določene prekrške, smo sledili
               kriteriju višine oziroma vrste kazni ali stranske kazni oziroma sankcije za prekršek,
               ki jo predpiše zakonodajalec v materialnem predpisu in ki nakazujejo pomembno
               zavarovane dobrine, prizadete s kršitvijo, ki je določena kot prekršek. V kaznovalnem
               pravu je kriterij teže oziroma zavrženosti posameznega dejanja seveda opredeljena v
               višini zagrožene kazni. Glede na te kriterije zagrožene kazni ne aboliramo tistih
               dejanj, ki so tako pomembna, da je zakonodajalec zanje določil stransko kazen. Pri
               tem poudarjamo, da je samo v letu 2004 zastaralo več kot 80.000 zadev v postopku o
               prekrških, in sicer neselektivno, ne glede, ali gre za hujše ali manj hude ali
               bagatelne prekrške.</p>
               <p>Namen vlade je, da se s predlaganim zakonom abolira manj hude prekrške, ker ti
               prekrški cenovno manj stanejo oziroma prizadenejo državo. Težje prekrške oziroma
               težji prekrški pa se po predlogu vlade na abolirajo, ampak jih morajo sodniki za
               prekrške zaključiti v čim krajšem času, da postopki ne zastarajo. Dejstvo je, da
               glede na zatečeno stanje pravosodni sistem obstoječega števila nerešenih zadev ni
               sposoben rešiti, ne da bi se hkrati bistveno odložil pričetek reševanja novih zadev
               po novi zakonodaji o prekrških. Posledično bi bil čez nekaj let rezultat enako
               dejansko stanje kot sedaj, v katerem smo ta trenutek.</p>
               <p>Pri tem bi poudaril to, da je bilo samo iz lanskega leta v letošnje leto, se pravi na
               dan 1.1.2005, ko se je uveljavil nov sistem prekrškovnega odločanja, ko je
               pristojnost s sodnikov za prekrške prešla na okrajna sodišča, prenesenih 144 tisoč
               zadev. Za primerjavo, v lanskem letu je na I. stopnji skupaj 143 sodnikov za prekrške
               rešilo 89 tisoč zadev. To dejansko pomeni, da bi obstoječe število sodnikov samo
               stare prenesene zadeve teoretično lahko rešilo komaj v enem letu in sedmih mesecih.
               Pri tem poudarjam, da je veliko prenesenih zadev iz leta 2003, ki bodo zastarale v
               letu 2005 in veliko število prenesenih zadev iz leta 2004, ki bodo zastarale v letu
               2006. Abolicija, ki je že po definiciji najširša oblika amnestije oziroma
               pomilostitve, je namenjena odpustitvi kazenskega pregona, v širšem smislu tudi
               pregona o prekrških. Zaradi abolicije se kazenski postopek oziroma postopek o
               prekršku, ki je bil že uveden, ustavi. Če pa tak postopek še ni bil uveden, pa
               abolicija predstavlja pravno oviro za uvedbo tega postopka.</p>
               <p>Sedaj, glede predloga, ki ste ga dobili v gradivu, je obrazložen tudi vsak člen
               posebej, tako da ne bi ponavljal.</p>
               <p>Glede predloga amandmaja poslanske skupine Združene liste socialnih demokratov k 1.
               členu predloga zakona pa pojasnjujemo, da vlada tega predloga ne podpira. Amandma
               poslanske skupine je predvsem notranje protisloven in pravno nekonsistenten. Dejstvo
               je, da razlogi, navedeni v amandmaju, niso stvarno upravičeni. Predlog poslanske
               skupine določa, da bi se ta izjema od abolicije nanašala na osebo, ki ima že tri
               pravnomočne odločbe o storitvi prekrška v tem obdobju, torej obdobju storjenega v
               letu 2004. Torej, naj bi šlo že za tri zaključene postopke. Predlagani zakon pa se
               nanaša na situacijo abolicije, torej prvi del predloga amandmaja oziroma pravi del
               stavka v tem predlogu amandmaja je glede na ustavno kategorijo notranje protisloven,
               ker govori o osebi, ki je storila tri enake oziroma istovrstne prekrške. Torej, kot
               takšno osebo razumemo osebo, ki je že pravnomočno obsojena za te tri dejanja. Če pa
               je takšna oseba že pravnomočno obsojena za te tri dejanja, dejansko nimamo kaj
               abolirati, ker abolicija se ne nanaša na pravnomočno zaključene postopke. Poleg tega
               predlagani amandma posega tudi v sam koncept predlaganega zakona, saj pomeni, da
               sodišča postopkov o prekrških ne bi mogla ustaviti ne na podlagi podatkov iz predloga
               za uvedbo postopka, pač pa bi morala te podatke pridobivati od vseh 44-ih okrajnih
               sodišč za vsako izmed oseb, ki so zajete s predlaganim zakonom, s čimer pa bi
               abolicija izgubila smisel, ker bi se postopki z izdajo odločb na podlagi tega zakona
               zavlekli, sodišča pa bi bila s tem bolj obremenjena kot na primer, da do abolicije
               sploh ne bi prišlo.</p>
               <p>Pri tem je treba poudariti, da sodniki za prekrške do uveljavitve novega zakona o
               prekrških, tako imenovanega ZP1, sploh niso vodile enotne evidence kaznovanih za
               prekrške v Republiki Sloveniji, niti enotno evidenco osumljencev, predlaganih v
               postopku za prekršek, pač pa se je vodila evidenca obravnavanih samo v okviru vsakega
               od takratnih 55-ih prekrškovnih organih oziroma sodnikih za prekrške, in sicer le za
               območje pristojnosti tega organa. Tudi za zadeve prekrškov po novem zakonu o
               prekrških ZP1, storjene po 1.1.2005, ni predvidena enotna evidenca osumljenih za
               prekrške, pač pa se zanje vodi le evidenca pravnomočnih sodb oziroma sklepov o
               prekrških, ki jo vodi ministrstvo za pravosodje. Glede na navedeno, torej ni mogoče
               ugotoviti, ali je določena oseba, ki je v postopku pri enem sodišču, v postopku tudi
               pri kateremkoli drugem izmed 44-ih okrajnih sodišč. Poleg tega pa sum storitve
               prekrška še ne pomeni, da oseba, za katero je predlagan postopek o prekršku, je ta
               prekršek tudi storila. Dejstvo namreč je, da so po 27. členu ustave Republike
               Slovenije vse osebe, tudi tiste, ki so predlagane v postopku o prekršku nedolžne,
               dokler se njihova krivda ne ugotovi s pravnomočno sodbo pristojnega organa. Poleg
               tega še dodatni tretji argument, da vlada ne sprejema predloga amandmaja poslanske
               skupine Združene liste je tudi v tem, da se ta predlog lahko nanaša tudi na to, ko je
               nekdo v lanskem letu storil tri prekrške, na primer, da ni bil trikrat privezan z
               varnostnim pasom in bi morali zato ta postopek sodniki za prekrške oziroma sedaj
               okrajni sodniki nadaljevati.</p>
               <p>Glede na vse te statistične podatke o delu sodnikov za prekrške lahko menimo, da bi
               večina zadev prekrškov, ki so bila prenesena na okrajno sodišče, zastarala, zato je
               predlagana abolicija tudi ekonomsko upravičena, da sodniki ne bi izvajali postopkov o
               zadevah, ki so tik pred zastaranjem ali pa bodo zastarala najkasneje v letu 2006.
               Namen abolicije je ravno v tem, da lahko sodniki začnejo z reševanjem starih
               prenesenih zadev, in sicer le tiste hujše prekrške, ki jih abolicija ne zajema in so
               zanje predpisane tudi višje kazni. Ker so predpisane tudi višje kazni, to pomeni, da
               bodo lahko okrajni sodniki reševali najtežje zadeve, bodo, v kolikor bodo odločitve
               sprejete, vsebinsko odločeno, da je posamezni storilec storil prekršek, tudi za
               proračun bolj pozitivne finančne posledice.</p>
               <p>Pri tem vlada še opozarja, da je bil povprečen čas trajanja postopkov pri sodnikih za
               prekrške v letu 2004 na prvi stopnji več kot 12 mesecev, kar pa po sodnem redu že
               šteje v sodni zaostanek v zadevah o prekrških. Pri tem vlada poudarja tudi to, da so
               bivši sodniki za prekrške postali del rednega sodstva, torej so postali okrajni
               sodniki, ki morajo odločati in soditi po veljavni zakonodaji. Dejstvo je, da sodni
               red določa, da morajo sodniki reševati zadeve po časovni dinamiki pripada zadev. To
               pomeni, da morajo sedaj okrajni sodniki oziroma bivši sodniki za prekrške reševati in
               se ukvarjati z najstarejšimi zadevami, torej z zadevami iz leta 2003, ki bodo v
               tekočem letu zastarali, ne glede na težo predvidene oziroma zagrožene kazni. Zato je
               tudi s tega vidika predlog vlade več kot utemeljen, ker omogoča, da se sodniki za
               prekrške ne bi ukvarjali z majhnimi, bagatelnimi zadevami, na koncu bi pa itak vse
               zadeve zastarale. Torej bi bilo vloženo ogromno truda, posledično veliko
               proračunskega denarja, ta proračunski denar so plače sodnikov, sodnega osebja, plače
               zaposlovanja sodišč, rezultat v državni proračun pa ne bi bil pozitiven. Hvala lepa.
            </p>
            </sp>
            <sp xml:id="SDZ4-Redna-04-2005-03-23.sp109">

               <speaker>PREDSEDNIK FRANCE CUKJATI:</speaker>

               <p>Hvala gospodu Marlotu. Predlog zakona je obravnaval odbor za notranjo politiko, javno
               upravo in pravosodje kot matično delovno telo. Prosim predsednico odbora, gospod
               Mojco Kucler Dolinar, da predstavi poročilo odbora.</p>
            </sp>
            <sp xml:id="SDZ4-Redna-04-2005-03-23.sp110">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav. Odbor državnega zbora Republike Slovenije za notranjo
               politiko, javno upravo in pravosodje je na svoji 4. nujni seji dne 18. marca
               obravnaval predlog zakona. Kolegij predsednika državnega zbora je namreč na 17. seji
               dne 17.3. sklenil, da se predlog zakona obravnava po nujnem postopku. Predstavnik
               predlagatelja, državni sekretar na ministrstvu za pravosodje, je k členom predloga
               zakona podal dopolnilno obrazložitev, v kateri je predvsem izpostavil, da vlada
               predlaga abolicijo določenih prekrškov, ki so bili storjeni do vključno 31. decembra
               2004, razen tistih, ki ustrezajo posebej opredeljenim kriterijem po 1. členu predloga
               zakona. Predlagana pa je tudi odpustitev izvršitve kazen zapora spremenjene denarne
               kazni, kjer ni mogoče prisilno izterjati, saj po veljavni zakonodaji za storjeni
               prekršek ni več mogoče neizterjane globe spremeniti v zapor.</p>
               <p>V nadaljevanju je odboru predlagal sprejem amandma k 1. členu, v katerem je
               predlagana razširitev izjem od abolicije za kršitve predpisov o prevzemih, kjer gre
               zlasti z vidika zaščite manjšinskih delničarjev, za hude kršitve zakona o prevzemih
               in da v zvezi s prevzemi lahko kršitelji pridobijo velike premoženjske koristi na
               škodo manjšinskih delničarjev. Prav tako pa bi se na trgu lahko pojavil dvom o
               učinkovitosti nadzora oziroma pregonu takih ravnanj. Predstavnik zakonodajno-pravne
               službe je v celoti podal pisno mnenje te službe in v razpravi o predlogu zakona
               članice in člani odbora nujnosti sprejema predloga zakona načeloma niso nasprotovali,
               kar izhaja tudi iz glasovanja tako o amandmajih kot o vseh členih predloga zakona,
               saj v obeh primerih ni bilo glasu proti. So pa nekateri člani opozicije, tako kot
               zakonodajno-pravna služba, v svojem mnenju izpostavili vprašanje enakosti in
               ustavnosti glede vseh storilcev istovrstnih prekrškov v istem časovnem obdobju in se
               spraševali, ali rešitev, ki jo prinaša predlog zakona, predstavlja edini način
               razreševanja prekrškovne problematike, ki je posledica sprejema novega zakona o
               prekrških v letu 2003. Izpostavili so tudi izostanek podatkov, za koliko se bo
               zmanjšal pripad zadev na sodiščih po sprejemu predloga zakona, ter da ni jasnih ocen,
               da se bo odslej na prekrškovnih organih in tudi sodiščih odločalo v razumnem
               roku.</p>
               <p>Člani pozicije pa so menili, da je predlog zakona dober in da pomeni prispevek
               zakonodajne veje oblasti v okviru njenih možnosti k zmanjševanju sodnih zaostankov,
               za kar pa tudi ni mogoče reči, da postavlja državljane v neenak položaj. Povedali so
               tudi, da je vsaka abolicija ali pomilostitev do določene mere lahko krivična, lahko
               in seveda pa je krivično tudi zastaranje, tako da ob tehtanju vseh posledic, ki jih
               prinaša predlog zakona, prevladujejo ugodnejše, zaradi česar je predlog zakona tudi
               požel večinsko podporo. Strinjali pa so se tudi s predlaganim amandmajema.</p>
               <p>Odbor je torej na predlog ministrstva za pravosodje sprejel amandmaja k 1. členu in
               novi 2.a člen ter sestavni del poročila, ki ste ga prejeli, je dopolnjen predlog
               zakona, ki ga je odbor pripravil tako, da je v predlog zakona za drugo obravnavo
               vključil sprejeta amandmaja.</p>
            </sp>
            <sp xml:id="SDZ4-Redna-04-2005-03-23.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala predsednici odbora, gospe Mojci Kucler Dolinar. Sledi predstavitev stališč
               poslanskih skupin. Besedo ima gospod Miran Potrč, ki bo govoril v imenu Združene
               liste socialnih demokratov. Prosim.</p>
            </sp>
            <sp xml:id="SDZ4-Redna-04-2005-03-23.sp112">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Vlada nam predlaga, da
               oprostimo pregona ali kaznovanja večine prekrškov, storjenih do 31.12.2004. Iz
               oprostitve izvzema le nekatere prekrške, za katere so zagrožene posebej visoke kazni.
               Vlada meni, da je takšna odločitev nujna, da bi se lahko zagotovilo sprotno izvajanje
               novega zakona o prekrških, če bi namreč vseh cca. 144 tisoč prekrškov, kolikor je
               sedaj nerešenih, prešlo na sodišča, bi s tem onemogočili njihovo redno in sprotno
               delo. Ugotovitev in ocena vlade je verjetno točna, toda to ne spremeni dejstva, da je
               bilo doslej storjenega premalo, da do take situacije ne bi prišlo.</p>
               <p>Združena lista socialnih demokratov je ob sprejemanju zakona o prekrških v letih 2002
               in 2003 na to najresneje opozarjala, toda gospoda Bizjak in Erjavec, ki sta takrat
               vodilo ministrstvo za pravosodje, sta zatrjevala, da prenos odločanja o prekrških na
               redna sodišča ne bo povzročil neurejenega stanja. Kot vidimo danes, se napovedi
               imenovanih gospodov niso uresničile. Če torej ne sprejmemo predlaganega zakona, bomo
               delo okrajnih sodišč obremenili do te mere, da bodo lahko ponovno upravičeni
               izgovori, da sodišča ne morejo redno reševati niti prekrškov niti kaznivih dejanj.
               Opozicija za tako stanje ne more in ne želi prevzeti odgovornosti. Zato načelno
               predlaganemu zakonu ne moremo nasprotovati, lahko pa poudarimo, da gre ponovno za ne
               dovolj premišljeno reformo, za rešitve, ki glede na skromno obrazložitev in še bolj
               skromne odgovore, ki so jih predlagatelji dali na postavljena vprašanja, ne dajejo
               polnih zagotovil, da bo zakon res učinkoval tako dobro, kot to predlagatelji
               zagotavljajo.</p>
               <p>Poslanci Združene liste socialnih demokratov nismo od vlade dobili nikakršnih ali
               vsaj ne zadovoljivih odgovorov na naslednja vprašanja: ali obstoje natančni podatki o
               tem, za kolikšno število se bo zaradi abolicije zmanjšal pripad sodišč; ali so
               pripravljene ocene in ali je mogoče dati zagotovila, da se bodo odslej po uveljavitvi
               tega zakona pri prekrškovnih organih in na sodiščih odločitve o prekrških sprejemale
               v razumnem roku in kakšen je ta rok? Ali so prekrškovni organi v celoti usposobljeni
               za vodenje upravnega postopka in izrekanje odločb o prekrških in ali so vzpostavljene
               računalniške evidence, ki omogočajo delo sodišč? Ali so pripravljene ocene o tem,
               kakšno bo po novi ureditvi razmerje med storjenimi prekrški, katerih obravnava bo
               zaključena pred prekrškovnimi organi, in koliko jih bodo morala obravnavati sodišča,
               da bi se lahko ocenila sposobnost enih in drugih za sprejemanje odločitev v razumnih
               rokih? In končno, pa še zdaleč ne najmanj pomembno, ali so v zadostni meri ocenjena
               opozorila zakonodajno-pravne službe glede morebitne spornosti predlagane ureditve z
               vidika spoštovanja načela enakosti pred zakonom, saj bodo tisti storilci, ki so že
               poravnali izrečeno kazen, storjeno prav tako v obdobju do 31.12.2004, v
               neenakopravnem položaju s tistimi, ki jim za enako dejanje, storjeno v istem času,
               zaradi nedejavnosti organov za prekrške kazen še ni bila izrečena ali je pa še niso
               poravnali. Predlagatelj bi moral jasno odgovoriti na to vprašanje, da ob množici
               prizadetih po zakonu, ki izkazujejo svoj pravni interes za njegovo ustavno presojo,
               zakona morda dalj časa ne bi mogli izvajati.</p>
               <p>Ne glede na navedena vprašanja, na katera doslej nismo dobili odgovorov, odgovore na
               navedena vprašanja pričakujem morda danes. Od jasnosti in določnosti odgovorov bo
               odvisno tudi naše glasovanje o zakonu. Hvala.</p>
            </sp>
            <sp xml:id="SDZ4-Redna-04-2005-03-23.sp113">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospa Mojca Kucler Dolinar bo govorila v imenu Nove Slovenije.
               Prosim.</p>
            </sp>
            <sp xml:id="SDZ4-Redna-04-2005-03-23.sp114">

               <speaker>MOJCA KUCLER DOLINAR:</speaker>

               <p>Hvala lepa. Lep in dober dan tudi v imenu poslanske skupine Nove Slovenije! Vsebinsko
               pri tej točki nekako nadaljujemo s tematiko, ki smo jo odprli že pri 8. točki, torej
               vprašanje učinkovitega delovanja sistema pravosodja. Cilj predloga zakona o ustavitvi
               določenih postopkov o prekrških in odpustitvi izvršitve določenih kazni zapora je
               predvsem zmanjšanje števila zadev, ki so na podlagi določb veljavnega zakona o
               prekrških prešle na sodišča s splošno pristojnostjo, ta pa se že tako ali tako,
               posebno nekatera, soočajo s sodnimi zaostanki.</p>
               <p>Pri Novi Sloveniji menimo, da gre pri aboliciji za institut, ki ga je možno uporabiti
               le izjemoma in ga je glede na njegovo naravo - torej, opustitev oziroma ustavitev
               določenih postopkov o prekrških oziroma njihova neuvedba - treba razlagati
               restriktivno, omejevalno. Zato se moramo pri tem milostnem aktu države, kot ga bi
               lahko tudi poimenovali, ustaviti na spodnji meji, s katero je namen zakona še mogoče
               doseči. To pa je, da bi sodišča začela odločati o zadevah o prekrških po novem zakonu
               bolj učinkovito, predvsem pa, da ne bi zastarale tudi nekatere zelo pomembne zadeve.
               Ker pa bi se to lahko zgodilo, če bi se sodišča ukvarjala s prekrškovnimi zadevami,
               ki so prešle v njihovo pristojnost z novim letom in bi jih večina zastarala, po
               nekaterih ocenah celo 80% zadev, ki so bile prenešene. Pri tem pa bi zaradi vodenja
               postopkov, ki pa so, kot smo slišali, že vnaprej v določeni meri obsojeni na
               zastaranje, državi nastajali tudi dodatni nepotrebni stroški izplena denarnih kazni
               od storilcev prekrškov pa zaradi zastaranja ne bi bilo.</p>
               <p>Pri Novi Sloveniji smo prepričani, da današnje stanje na tem področju omogoča
               posameznikom, da z zavlačevanjem postopkom in neudeležbami na zaslišanjih onemogočajo
               normalno vodenje postopkov in zaradi obsega del to privede nemalokrat do zastaranja.
               Tak način nesankcioniranja gotovo ne deluje vzgojno oziroma preventivno v razmerju do
               tistih, ki so ob teh prekrških prizadeti, pa naj se gre to za posameznika,
               gospodarski subjekt ali državo. Ob tem se seveda pri Novi Sloveniji zadevamo, da na
               nekatera tovrstna ravnanja včasih dodatno vplivajo tudi nekatere kazni pri nekaterih
               prekrških, ki so nesorazmerne s samim prekrškov - tukaj večkrat omenimo zakon o
               varnosti v cestnem prometu oziroma ta razmerja nekako niso realna.</p>
               <p>Ker ustavitev postopkov zoper storilca določenih prekrškov velja za vse storilce
               istovrstnih prekrškov, ki jih zajema zakon menimo, da ni mogoče govoriti o neenakosti
               predvsem spričo dejstva, da je bila neenakost doslej predvsem v tem, da če je
               domnevni storilec prekrška padel v pristojnost sodišča, kjer je zaostankov manj, mu
               je bila odločba vročena po dveh mesecih, drugemu pa je zadeva zastarala. Gotovo pa je
               s kazenskega vidika potrebno postaviti mejo glede na stopnjo družbene nevarnosti, ki
               je bila s prekrškom storjena, in pri Novi Sloveniji menimo, da je ta meja,
               postavljena v predlogu zakona, utemeljena. Kot izjeme od abolicije namreč morajo biti
               tisti prekrški, ki jih glede na njihovo naravo lahko opredelimo kot hujše, tako da
               bomo pri Novi Sloveniji podprli predlog zakona z amandmaji odbora. Ne moremo pa
               podpreti amandmaja Združene liste socialnih demokratov, ker menimo, da nekako ne
               zdrži pravno, govori namreč o storilcih prekrškov, izrek o krivdi pa je zajet šele v
               odločbi oziroma v pravnomočnem končanem postopku, na te postopke pa se namreč
               abolicija ne nanaša. Poleg tega pa se sprašujemo, če je to evidenco učinkovito mogoče
               dobiti sploh glede na nezaključeno informatizacijo na pristojnih organih. Hvala lepa.
            </p>
            </sp>
            <sp xml:id="SDZ4-Redna-04-2005-03-23.sp115">

               <speaker>PREDSEDNIK FRANCE CUKJATI:</speaker>

               <p>Hvala gospe Kucler Dolinar. Gospod Jakob Presečnik bo govoril v imenu Slovenske
               ljudske stranke. Prosim.</p>
            </sp>
            <sp xml:id="SDZ4-Redna-04-2005-03-23.sp116">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovane kolegice in kolegi. V poslanski skupini
               Slovenske ljudske stranke podpiramo ustavitev postopkov za manj pomembne prekrške, ki
               so bili storjeni do vključno konca lanskega leta. V poslanski skupini smo tudi
               mnenja, da je smiselno, da se z abolicijo določenih postopkov o prekrških sodišča
               razbremenijo. Z uveljavitvijo novega zakona se večina prekrškov obravnava pred
               prekrškovnimi organi po hitrem postopku, sodišča pa obravnavajo le hujše prekrške.
               Seveda upamo, da bodo sodišča v prihodnje zmogla obravnavo tekoči zadev in do sodnih
               zaostankov ne bo prihajalo, vsaj v takšni meri ne, in s tem posledično do predloga
               novega zakona. Hvala lepa.</p>
            </sp>
            <sp xml:id="SDZ4-Redna-04-2005-03-23.sp117">

               <speaker>PREDSEDNIK FRANCE CUKJATI:</speaker>

               <p>Hvala gospodu Presečniku. Gospod Boštjan Zagorac bo govoril v imenu Slovenske
               nacionalne stranke, prosim.</p>
            </sp>
            <sp xml:id="SDZ4-Redna-04-2005-03-23.sp118">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! V Slovenski nacionalni stranki vidimo kot edini
               razlog za takšen predlog zakona, kot ga imamo danes na mizi, v zmanjšanju sodnih
               zaostankov. Gre za poskus vlade, da reši sodne zaostanke, pač, na tak način. V
               Slovenski nacionalni stranki upamo, da to ni edini poskus, ki so se ga v tej vladi
               spomnili, kako rešiti ta za Slovenijo zelo pereč problem. Po našem prepričanju je še
               vedno trajni mandat, se pravi privilegij, ki ga imajo sodniki, in nihče drug v tej
               državi glavni krivec za sodne zaostanke v Republiki Sloveniji. Abolicija pa
               predstavlja samo izhod v sili, kako to agonijo sodnih zaostankov, da se ne bi
               povečala, zmanjšati. Upamo, da bo vlada v bodoče reševala probleme sodnih zaostankov
               na bolj konsistenten način in ne po najlažji in najhitrejši poti, kar abolicija
               sigurno je.</p>
               <p>Abolicija je sporna tudi z vidika enakosti pred zakonom. Ne nazadnje eni so svoje
               kazni že poravnali, drugi pa tega ne bodo rabili nikoli. Finančne posledice, kot
               lahko preberemo v vladni obrazložitvi - naj je bi bilo finančnih posledic za
               proračun. Ali ne bo mogoče neizterjava teh kazni predstavljala ravno finančne
               posledice za proračun Republike Slovenije?</p>
               <p>Ne nazadnje se v Slovenski nacionalni stranki upravičeno bojimo, da bo vlada glede na
               način, kako se je lotila reševanja sodnih zaostankov, in glede na višino kazni, ki
               jih izrekajo naši sodniki pri nekaterih kaznivih dejanjih in so le-te podobne, kot da
               bi šlo za neke prekrške, v bodoče ta problem reševala z neko nadaljnjo abolicijo, ki
               bo zajemala tudi kaj drugega kot samo prekrške in pa zadeva, ki so v zastaranju.
               Včeraj smo iz Strasbourga dobili opozorili, da smo med državami članicami EU država z
               največ sodnimi zaostanki. Slovenija kot država ima kot država tudi največ pritožb na
               evropskem sodišču za človekove pravice zaradi kršitve pravice do sojenja v razumnem
               roku. V Slovenski nacionalni stranki smo na sodne zaostanke opozarjali od samega
               začetka. Ponujali smo tudi rešitve, kot je bila, recimo, ustavna pobuda za odvzem
               trajnega, vendar so bile za večino od vas, da ne bom rekel za vse vas, popolnoma
               nesprejemljive.</p>
               <p>Kot sem povedal na začetku, je abolicija slab način za reševanje tako kompleksnega in
               tako pomembnega problema, kot so sodni zaostanki, in resnično upam, da to ni edini
               način, ki ga vlada ponuja temu državnemu zboru v tem mandatu, da se bomo rešili
               sodnih zaostankov. Hvala.</p>
            </sp>
            <sp xml:id="SDZ4-Redna-04-2005-03-23.sp119">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospod Vili Rezman bo govoril v imenu Demokratične stranke
               upokojence Slovenije. Prosim.</p>
            </sp>
            <sp xml:id="SDZ4-Redna-04-2005-03-23.sp120">

               <speaker>VILI REZMAN:</speaker>

               <p>Hvala lepa. Popoldanskemu času primerno bom skušal tudi jaz kratko predstaviti to,
               kar mislimo v poslanski skupini DeSUS, in sicer gre za naslednje. Mi bomo podprli ta
               predlog zato, ker in če držijo navedbe, ki smo jih lahko prebrali in slišali. Torej,
               če bi drugače seveda prišlo do posledic, ki bi bile težko popravljive ali pa morebiti
               imele še večji negativni učinek, kot pa če bi to izterjevali do konca. Če so
               prenešene zadeve takšne in v tolikšni meri, da so dobesedno in dejansko v resnici
               zasule sodišča; če gre za to, da bi večina, slišali smo tudi številko 80 do 100, itak
               zastarala teh zadev in potem od njih tudi ni mogoče pričakovati tistega finančnega
               učinka, o katerem je nekdo podvomil, ali ne bo luknja nastala zaradi tega. Če to
               pomeni, da se bomo pravzaprav vrnili na neko ničelno stopnjo, od koder se bodo lahko
               tekoče spremljale naloge sodišč in bodo predsedniki sodišč morebiti lahko tudi bolje
               spremljali in nadzirali delo sodnikov, ker se ne bodo več mogli sklicevati na to, da
               je to podedovana zadeva iz preteklih let. Torej, če gre za možnost boljše in bolj
               dosledne izpeljave te odškodninske reforme, potem sodimo, da je treba to podpreti.
               Hkrati mislimo, da ni treba postavljati vprašanja, ali nismo nekateri, ki smo
               morebiti plačali kazen zato, ker smo prehitro vozili, bili prikrajšani. Jaz mislim,
               da to vprašanje ni najbolj pametno in ni pravo, zato ker tisti, ki smo eventualno
               kdaj peljali hitro, plačali to, kar smo storili, najbrž lahko mirne vesti vozimo
               drugič naprej in ne vem, če se bolje počutijo tisti, ki so skrivali prekršek in ga ne
               priznajo in se skušajo na tak način izogniti svoji obveznosti in dolžnosti. Mimogrede
               pa naj rečem, da se vendar smešno zdi, vsaj meni, trditev oziroma misel iz teksta, ki
               smo ga od ZPS dobili, da gre pri tej aboliciji za akt milosti, ker jaz ga ne razumem,
               da bi zdaj moral posebej in pretirano milosten biti pri tem, bolj razumem to tako, da
               si prizadevamo biti učinkoviti in spraviti stvar enkrat vendar v red. Hvala lepa.</p>
            </sp>
            <sp xml:id="SDZ4-Redna-04-2005-03-23.sp121">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Dimitrij Kovačič bo govoril v imenu Slovenske
               demokratske stranke. Prosim.</p>
            </sp>
            <sp xml:id="SDZ4-Redna-04-2005-03-23.sp122">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Kolegice, kolegi. V poslanski skupini Slovenske
               demokratske stranke podpiramo predlagani zakon o ustavitvi določenih postopkov o
               prekrških in odpustiti izvršitve določenih kazni zapora. Zakaj? Zato, ker menimo, da
               gre v tem primeru za ukrep države, s katerim bo zagotovila čim bolj učinkovito delo
               pristojnih prekrškovnih organov in sodišč, ki ga imajo na podlagi sprejetega in z
               letošnjim letom uveljavljenega zakona o prekrških. Dejstvo je, da je bil prejšnji
               zakon o prekrških v veliki meri neučinkovit. Med glavnimi razlogi njegove
               neučinkovitosti je bila prav gotovo zasičenost sodnikov za prekrške s številnimi
               zadevami, ki jih v veliki meri ni bilo mogoče znotraj kratkega zastaralnega roka
               pripeljati do pravnomočne odločitve. Novi zakon o prekrških uvaja precejšnjo
               racionalizacijo postopkov, kot je že tudi kolega Presečnik povedal, tako da se s to
               racionalizacijo večina prekrškov obravnava pred prekrškovnimi organi po hitrem
               postopku, sodišča pa obravnavajo le hujše prekrške. Na ta način zakon zagotavlja
               bistveno bolj učinkovito reševanje prekrškovnih postopkov kot doslej. Da pa bo
               izvedba zakona o prekrških dejansko lahko učinkovita, vlada predlaga z obravnavanim
               zakonom abolicijo določenih manj pomembnih postopkov o prekrških, tako da ti
               postopki, izmed katerih bi precejšen del po stari zakonodaji tako ali tako zastaral,
               ne bi dodatno obremenjevali sedanjih prekrškovnih organov in sodišč pri uresničitvi
               ciljev, ki so bili zastavljeni ob pripravi in sprejemu novega zakona o prekrških. Gre
               torej za nujno potrebno in dobro odločitev vlade Republike Slovenije, ki bo za naprej
               zagotovila prekrškovnim organom in sodiščem pogoje za učinkovitost, pa tudi kakovost
               njihovega obravnavanja in odločanja o postopkih o prekrških. Tukaj gre v bistvu za
               presojo prioritet: ali je bolj pomembno, da vnaprej zagotovimo čim boljše in
               učinkovitejše delo organom, ki so za to pristojni za vodenje postopkov o prekrških,
               kot je to zastavljeno sedaj z novim zakonom o prekrških, ali pa še naprej nadaljujemo
               z vsemi dosedanjimi postopki, ki so v teku še po stari zakonodaji ter s tem
               obremenjujemo in zato tudi otežkočamo delo tem organom. S tem pa jim neposredno ali
               posredno preprečujemo izpolnjevanje pričakovanj in ciljev novega zakona o
               prekrških.</p>
               <p>V Slovenski demokratki stranki smo prepričani, da tukaj prevlada prav gotovo interes
               prihodnje večje učinkovitosti vodenja postopkov o prekrških, kot je predviden s sedaj
               veljavnim zakonom. Pa tudi, če gre to na račun ustavitve nekaterih preteklih
               postopkov, ki jih ocenjujemo za manj pomembne, pa še v večini teh primerov jih ne bi
               bilo mogoče dokončati znotraj zastaralnega roka. Kljub temu pa bi zato, ker bi s temi
               postopki nadaljevali, brez haska obremenjevali in onemogočali tekoče delo po novem
               zakonu. V Slovenski demokratski stranki se zavedamo, da vsaka abolicija posledično na
               eni strani določen krog ljudi, ki pride navzkriž s predpisi, nagradi, tako da
               postopke zoper njih ustavi. Na drugi strani pa zoper druge, ki v ta krog ne sodijo,
               postopke nadaljuje in ti drugi lahko za to dejansko abolicijo smatrajo za krivično,
               vendar pa je to stvar subjektivne presoje. Bistvo abolicije namreč je, da se država
               zaradi takšnih ali drugačnih razlogov odloči za abolicijo, pri čemer na podlagi
               postavljenih kriterijev določi meje, znotraj katerih se abolicija uvede, izven teh
               meja pa abolicije ni. Dejstvo, da nekdo zaradi akta države o aboliciji ne bo
               odgovarjal za prekršek, ki ga je storil, pa seveda na drugi strani ne pomeni, da je s
               tem prizadejana krivica tistemu, ki ga abolicija ni zajela in se bo zato zoper njega
               postopek o prekršku ali njegova izvržba nadaljevala.</p>
               <p>Predlagani zakon o aboliciji bomo poslanci Slovenske demokratske stranke, kot sem že
               uvodoma omenil, podprli, saj bo s tem v prihodnje zagotovljen boljši, hitrejši in
               efektnejši postopek zoper storilce prekrškov, skladno s pričakovanji, ki so zapisana
               v novem zakonu o prekrških, ki se je začel uporabljati, kot vemo, z letošnjim letom.
               Hvala lepa.</p>
            </sp>
            <sp xml:id="SDZ4-Redna-04-2005-03-23.sp123">

               <speaker>PREDSEDNIK FRANCE CUKJATI:</speaker>

               <p>Hvala gospodu Kovačiču. Gospa Cvetka Zalokar Oražem bo predstavila stališče Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-04-2005-03-23.sp124">

               <speaker>CVETKA ZALOKAR ORAŽEM:</speaker>

               <p>Hvala lepa. Poslanski klub Liberalne demokracije Slovenije je v prejšnjem mandatu
               podprl reformo prekrškovnega prava, ker je bila ta potrebna in nujna. Število
               predpisanih prekrškov in inkriminacija dejanj se je namreč povečala skoraj do
               neobvladljivosti. Poleg tega je praksa pokazala, da se veliko število kršilcev lahko
               izogne postopku. Slednje je terjalo premik v smeri večje učinkovitosti postopka o
               prekršku. V poslanskem klubu LDS smo se zavzeli tudi za postopnost uvajanja
               prekrškovne reforme, saj smo bili mnenja, da preureditev zahteva čas in dobre
               priprave. To prehodno obdobje dveh let je bilo namenjeno tako prilagoditvi spremembam
               kot tudi upanju, da bodo v vmesnem času sodniki za prekrške uspeli odpraviti vsaj del
               velikih zaostankov iz preteklosti. Danes ugotavljamo, da naša pričakovanja niso bila
               izpolnjena. Zato se strinjamo s predlagateljem abolicije, da je za uspešno uvedbo
               celovite reforme prekrškovnega prava, za katero smo se odločili, treba ustaviti
               določene postopke o prekrških oziroma izvesti abolicijo.</p>
               <p>V Liberalni demokraciji Slovenije smo podprli predlog vlade, da se predlog zakona
               obravnava po nujnem postopku, imeli pa smo nekaj pomislekov, na primer vprašanje
               enakosti glede storilcev istovrstnih prekrškov v istem časovnem obdobju, izostanek
               natančnih podatkov, za koliko se bo zmanjšal pripad zadev na sodiščih, in kot tretje
               tudi pomanjkljiva ocena finančnih posledic. Pri tem smo vladi zaupali, da bo iz
               abolicije izločila vse tiste prekrške, ki jih je mogoče opredeliti kot hujše kršitve.
               Danes ugotavljamo, da iskanje primerne rešitve zahteva več časa, kot ga omogoča nujni
               postopek. V kratkem času - kolegij je odločal 17., matično delovno telo 18., državni
               zbor pa danes, 23. marca 2005 - ni bilo moč podrobneje proučiti vseh posledic zakona.
               Kljub temu pa smo zasledili toliko nelogičnosti, nedoslednosti in nekonsistentnosti,
               da bi bilo najbrž vendar bolje, če bi obravnavi predloga zakona v državnem zboru
               namenili več časa in pozornosti.</p>
               <p>Predlagatelj oziroma vlada meni, da predlog zakona ne bo imel neposrednih finančnih
               posledic za državni proračun oziroma za druga javnofinančna sredstva. Predlog zakona
               pa bo imel finančne posledice. Ugotovili smo, da predlog zakona predvideva tudi
               ustavitev vseh postopkov za prekrške, ki so jih predpisale lokalne skupnosti, tako za
               fizične kot pravne osebe. Glede na navedena dejstva ocenjujemo, da je državni zbor
               morda celo storil napako pri postopku, saj obravnave predloga zakona v skladu s 45.
               členom poslovnika ni poslal v mnenje lokalnih skupnosti.</p>
               <p>V poslanskem klubu LDS moramo priznati, da je o aboliciji razmišljala tudi prejšnja
               pravosodna ministrica iz naših vrst. Žal za pripravo predloga zakona zaradi volitev
               ni bilo dovolj časa, saj se je izkazalo, da sicer na videz enostavna materija terja
               odgovore na številna vprašanja, ki lahko občutno vplivajo na spoštovanje prava in
               vidik kaznovanja v družbi. Zato predlagatelja opozarjamo, da moramo upravičenost
               kroga subjektov do abolicije utemeljiti na stvarnih razlogih, predvsem pa predvideti,
               kako bo takšna ureditev vplivala na spoštovanje prava in preventivni vidik kaznovanja
               v družbi. Pri tem menimo, da ne moremo zavzeti enakega odnosa, na primer, do kaznivih
               dejanj, kot so cestnoprometni predpisi in predpisov o gradnji objektov. Napačnega
               parkiranja pač ni mogoče primerjati z na primer črno gradnjo objekta - ali pa morda.
               Predlagatelj v zvezi z omenjeno naravo prekrškov in z izvzetjem nekaterih in
               upravičenostjo kroga subjektov ocenjuje, da so nekatere rešitve potrebne tudi iz
               političnih razlogov. Sprašujemo ga, kateri so politični razlogi in kateri so razlogi,
               da je med lažje prekrške uvrstil številne prekrške s področja varstva naravnih
               bogastev, okolja, ohranjanja narave, dela, delovnih razmerij, preprečevanja in
               zaposlovanja na črno, varnosti in zdravja pri delu in še bi lahko naštevali. Zato smo
               tudi vložili amandma, s katerim predlagamo, da bi omenjene prekrške, za katere
               menimo, da niso lažji oziroma da bi jih lahko karakterilizirali kot težje prekrške,
               ponovno uvrstili med tisti, ki jih ne bi abolirali. Seveda bo stališče naše poslanske
               skupine odvisno tudi od tega, kako boste glasovali o teh amandmajih, kajti v
               nasprotnem primeru menimo, da je vendarle abolicija preširoka.</p>
            </sp>
            <sp xml:id="SDZ4-Redna-04-2005-03-23.sp125">

               <speaker>PREDSEDNIK FRANCE CUKJATI:</speaker>

               <p>Hvala gospe Zalokar Oražem. Prehajamo na drugo obravnavo, to je na razpravo o
               posameznih amandmajih in členih dopolnjenega predloga zakona. V razpravo dajem 1.
               člen in amandmaja Združene liste socialnih demokratov, ki predlaga novi drugi
               odstavek, in Liberalne demokracije Slovenije, s katerim se predlaga nova sedma
               alineja prvega odstavka in nova tretja alineja dosedanjega drugega odstavka. Kdo želi
               besedo? Izvolite, gospod Brenčič.</p>
            </sp>
            <sp xml:id="SDZ4-Redna-04-2005-03-23.sp126">

               <speaker>STANISLAV BRENČIČ:</speaker>

               <p>Hvala za besedo, gospod predsednik. V zvezi s predložitvijo tega zakona nisem zaznal
               kakršnekoli reakcije na strani sindikatov, ki bi bile povezane na morda učinke tega
               zakona, zato me predvsem zanima s strani predlagatelja, če lahko obrazloži, kako je z
               aboliranjem prekrškov, ki so nastali na podlagi kršenja ali neizvajanja delovnopravne
               zakonodaje in se odražajo tako v materialnem kakor tudi v drugovrstnem oškodovanju
               predvsem šibkejšega v teh medsebojnih razmerjih, to je delavcev. To je prvo. Mislim,
               da takšni prekrški ne smejo biti predmet aboliranja in tudi jaz sem zakon razumel v
               izhodišču, da niso.</p>
               <p>Drugo pa je seveda tudi področje varnosti zdravja pri delu, jaz razumem tam, kjer so
               bile kršitve zakona in predvsem povezano z neizvajanjem zakona tolikšna, da je
               nastalo težje oškodovanje ali težje poškodbe, to je predmet, ki ga abolicija ne
               obravnava. Ampak, nastale so tudi poškodbe, ki niso težje, ampak so za enega delavca
               dolgoročne - tudi to ne bi smelo biti predmet aboliranja. Jaz nekako iz zakona nisem
               uspel razbrati, ali je temu tako. V tem primeru bo prav gotovo potrebno se
               zaustaviti<stage>(?)</stage> ob amandmaju kluba Liberalne demokracije, in to zadevo nekoliko z
               zornega kota pripravljalci zakona pojasniti. Hvala lepa.</p>
            </sp>
            <sp xml:id="SDZ4-Redna-04-2005-03-23.sp127">

               <speaker>PREDSEDNIK FRANCE CUKJATI:</speaker>

               <p>Hvala gospodu Brenčiču. Ali želite takoj odgovoriti? Izvolite gospod Marolt.</p>
            </sp>
            <sp xml:id="SDZ4-Redna-04-2005-03-23.sp128">

               <speaker>ROBERT MAROLT:</speaker>

               <p>Hvala lepa, gospod predsednik. Hvala lepa gospodu poslancu Brenčiču za to vprašanje.
               Dejstvo je, da Vlada Republike Slovenije temu amandmaju Liberalne demokracije
               Slovenije ne nasprotuje iz razloga, ker ta amandma ne posega v sam koncept
               predlaganega zakona. Dejstvo je, da je že sam zakon iz abolicije izvzema hujše
               kršitve, za katere so se predpisovale visoke kazni. Glede števila zadev na področju
               delovnih razmerij, na področju zdravja pri delu pa po podatkih, s katerimi
               razpolagamo, je trenutno nerešenih 1062 zadev s področja delovnopravne zakonodaje,
               potem je zastaranih že 625 zadev, iz področja zdravja pri delu pa je nerešenih 312
               zadev in zastaranih 215 zadev. To nakazuje tudi nujnost po sprejemu predlaganega
               zakona, torej kaže na to, da veliko število nerešenih zadev je zastaralo ali zastara.
               Ravno zato je predlagana abolicija več kot nujna, da se sodniki oziroma sedanji
               okrajni sodniki začnejo ukvarjati s pomembnejšimi zadevami. Zato vlada podpira ta
               amandma.</p>
            </sp>
            <sp xml:id="SDZ4-Redna-04-2005-03-23.sp129">

               <speaker>PREDSEDNIK FRANCE CUKJATI:</speaker>

               <p>Hvala, gospodu Maroltu. Besedo ima gospod Potrč. Izvolite.</p>
            </sp>
            <sp xml:id="SDZ4-Redna-04-2005-03-23.sp130">

               <speaker>MIRAN POTRČ:</speaker>

               <p>Hvala lepa. Vlada se je potrudila, da bi našla argumente za nasprotovanje našemu
               amandmaju. Jaz argument, da ni evidenc in ni mogoče amandmaja podpreti, sprejemam. Če
               ni evidenc je ta amandma brezpredmeten, ampak treba je povedati zakaj, se pravi,
               zaradi tega, ker ni evidenc. Vsi ostali argumenti držijo manj. Predvsem gospod
               Marolt, gospod državni sekretar, vi ste govorili o tem, da naj bi šlo za protislovno
               besedilo, kjer naj bi šlo za že izrečena dejanja. Prosim, preberite si amandma,
               izrecno gre za dejanja, kjer še ni bilo, ne pa, da je bilo. To je protislovje v vaši
               izjavi. Kar pa zadeva presunkcijo nedolžnosti, vemo, da obstoja, ampak tu ne izhajamo
               iz tega, ampak iz dejstva, da če je bil istovrsten prekršek v enem letu trikrat
               storjen, gre lahko vsaj potencialno za tako imenovanega specialnega povratnika in
               najbrž ne bi bilo prijazno in prijetno, da tudi takšen prihaja v poštev za abolicijo.
               Na koncu naj povem še enkrat. Če nimate evidenc, potem je meni jasno, da ta amandma,
               tudi če bi ga vi podprli, ne bi bilo možno realizirati, ker se ne bi za nobenega
               ugotovilo, ali je trikrat že storil podoben prekršek ali ne. Moram pa reči, da bolj
               kot to, to je pač podedovano stanje, me skrbi vaša obrazložitev, da tudi po novem ne
               bo enotne evidence o storjenih prekrških, ampak bo samo po posameznih okrajnih
               sodiščih. To pa mislim, da ni dobro in o tem se najbrž še da razmisliti.</p>
               <p>Tisto, kar ste govorili o sodnem redu in prioritetah. Seveda, sodni red bi, če bi
               želeli, lahko tudi spremenili in uvedli drugačne prioritete. O tem bi lahko vi
               odločali. Hvala.</p>
            </sp>
            <sp xml:id="SDZ4-Redna-04-2005-03-23.sp131">

               <speaker>PREDSEDNIK FRANCE CUKJATI:</speaker>

               <p>Hvala, gospodu Potrču. Želite takoj odgovoriti gospod Marolt?</p>
            </sp>
            <sp xml:id="SDZ4-Redna-04-2005-03-23.sp132">

               <speaker>ROBERT MAROLT:</speaker>

               <p>Hvala lepa. Glede vašega amandmaja, je dejansko, žal, vsebinsko notranje protisloven.
               V prvem delu, ko govori za storilce, ki so storili tri prekrške, to je treba najprej
               ugotoviti.</p>
               <p>Kar se tiče pa glede evidence, dejansko evidenca ni vzpostavljena. Ravno tukaj je
               dediščina prejšnje vlade in prejšnje oblasti, ki ni poskrbela za informatizacijo
               celotnega pravosodnega sistema, tako sodstva kot tudi tožilstev in dejansko je pač to
               zatečeno stanje, ki ga je nova vlada prevzela. To stanje je očitno neurejeno. Nova
               vlada si bo prizadevala, da se vzpostavi čim bolj učinkovit sistem. Je pa res, da
               imamo sedaj evidenco in bo zagotovljena evidenca pravnomočno kaznovanih. Za tiste, ki
               so pa v postopku prekrška pa žal centralne evidence ni. In zato to ni dejansko v
               postopku o prekrških in dejansko to ni možno zagotoviti.</p>
               <p>Bi pa še enkrat poudaril, glede na kriterije in merila, ko ste prej postavili
               vprašanje, načela enakosti oziroma načela neenakosti. To gre posledica zato, da nekdo
               je resnično bil pri nekem manjšem sodniku za prekrške pravnomočno kaznovan, pri
               večjem sodniku za prekrške, kot so v Ljubljani in ostalih, pa so zadeve zastarale.
               Vendar to je dediščina in odgovornost pretekle vlade oziroma preteklega sistema, ki
               ni poskrbel za to, da bi zadeve lahko nemoteno tekle. Dejstvo je to, da je problem v
               tem, da imamo okoli 5.000 določenih prekrškov oziroma dejanj, ki pomenijo prekršek,
               posledica tega je pa tudi neke vrste nepreglednost. Še enkrat poudarjam, v primeru,
               da se ne bi sprejela abolicija, bi to dejansko po obstoječi zakonodaji pomenilo, da
               bi morali reševati stare zadeve, ki bi tako zastarele. Dejstvo pa je tudi, da so to
               velike finančne posledice za državo, če se sodniki ukvarjajo s prekrškovnimi
               zadevami, za katere se pa ve, da bodo slej kot prej zastarele. Zato je ravno namen
               vlade, da izvzame iz abolicije najtežja dejanja, ki so bila prenesena iz preteklega
               leta, in da poskuša te zadeve rešiti in se potem loti novih prekrškov, ki so bili
               storjeni v letošnjem letu. Dejstvo tudi je, da resnično je vlada imela dve leti časa
               za pripravo in uvedbo novega prekrškovnega sistema, vendar pa očitno ni bilo storjeno
               vse, da ne bi prišlo do takega prenosa zadev v nov prekrškovni sistem in tudi
               tolikšno število prenesenih zadev. Še enkrat poudarjam, da samo za prenesene zadeve
               bi pomenilo to eno leto in sedem mesecev najmanj časa za reševanje zadev. V tem času
               bi veliko število teh zadev zastaralo. Z vidika države je to resnično tudi
               neučinkovito in neracionalno, da sodniki za prekrške rešujejo bagatelne zadeve, na
               primer, varnostni pas ali majhna prekoračitev hitrosti in zadeve zastarajo. Dejstva
               pa se moramo tudi zavedati, da vsak sodnik oziroma vsako sodišče tudi stane vsak
               mesec in celotno leto določen znesek proračunskih sredstev. Zato menimo, da je ta
               predlog vlade utemeljen.</p>
            </sp>
            <sp xml:id="SDZ4-Redna-04-2005-03-23.sp133">

               <speaker>PREDSEDNIK FRANCE CUKJATI:</speaker>

               <p>Hvala, gospodu Maroltu. Besedo ima gospa Pečanova. Izvolite.</p>
            </sp>
            <sp xml:id="SDZ4-Redna-04-2005-03-23.sp134">

               <speaker>BREDA PEČAN:</speaker>

               <p>V zvezi z abolicijo smo se veliko pogovarjali tudi v krogih izven državnega zbora z
               ljudmi, ki opravljajo, ki izdajajo oziroma ugotavljajo prekrške tako na področju
               inšpekcijskih služb, cele vrste policije, občinskih redarstev pa še koga drugega, ki
               ugotavlja na osnovi posameznih področnih zakonov storitve prekrškov in jih potem
               zaradi tega, ker se storilci najpogosteje, da bi se izognili kazni, ker vedo, kaj se
               je dogajalo pri sodnikih za prekrške, pritožijo, da tam potem ti prekrški zastarajo.
               Tukaj v teh pogovorih in posvetih sta se postavili dve vprašanji. Eno je vprašanje,
               ali pomeni, da je delo vseh teh ljudi, ki sem jih prej naštela, vrženo proč. Da,
               vrženo je proč. Tisoče in tisoče policistov, ki so pošteno in dobro delali svoje
               delo, ki so s svojim delom zniževali število smrtnih in drugih prometnih nesreč. Vsi
               tisti inšpektorji, ki so našli prekrškarje na terenu in kjer ti prekrški ne presegajo
               določene meje, vsi ti inšpektorji so delali brez potrebe. Celo leto, tisoče ljudi je
               bilo, je s tem, s to abolicijo vrženo proč. OK. Potrebno je razbremeniti sodniško
               službo, ker ti isti ljudje, ki so do sedaj... Namreč, jaz se lahko strinjam z vami,
               da je prejšnja vlada slabo delala. Jaz bi se vprašala drugače: Kaj so pa delali
               sodniki za prekrške? Zakaj so sodniki za prekrške rabili, kot ste rekli, za vsako
               izdajo odločbe o prekršku povprečno po 12 mesecev. Ob tem, da je šlo tukaj za
               zanemarljivo majhne zadeve, kot je neprivezanost s pasom. Jaz mislim, da tudi kazen
               zaradi tega, ker se ne privežeš s pasom, čeprav jaz mislim, da k sodniku za prekrške
               taki prekrški sploh prišli niso, ker ni mogel dokazovati, da je bil privezan s pasom,
               se pravi, da je tukaj vprašljiva ta vaša trditev. Tudi to je način, da varujemo
               kršitelja pred smrtjo ali hudimi poškodbami. In jaz mislim, da se je tukaj treba
               vprašati, ali vaš, tako imenovani, sodni red ne govori tudi o nečem drugem, ne samo o
               časovnem zaporedju, temveč zlasti o prioritetah. Kolikor je meni znano, vsaj naši
               sodniki za prekrške v slovenski Istri so nam trdili, da ne morejo prekrškov, zaradi
               katerih se naše stranke iz občin pritožujejo, jih ne morejo obravnavati, ker imajo
               prednost. Jaz ne vem na pamet, ti, ti in ti težji prekrški, ki jih morajo prednostno
               obravnavati. Jaz se s tem popolnoma strinjam. Težje prekrške, hujše prekrške je pač
               treba obravnavati prej. Se pravi, da ni res, da sodni red govori samo o časovnem
               pripadu, da če je pripadal nek prekršek sodniku za prekrške 1. februarja 2004, da je
               potem treba najprej tega prijeti v roke, ampak je pomembno, kakšna je bila teža
               prekrška. Se pravi, tukaj so vaše trditve po moji praksi, po tistem, kar jaz pač vem,
               s tem da seveda nisem na vso srečo ali pa na mojo žalost, namreč, kadar jaz naredim
               prekršek, govorim seveda o prometnih prekrških, imam to neumno navado, kot vse kaže,
               ker to je pa tista druga stvar, ki sem jo hotela povedati, imam to neumno navado, da
               grem in kazen takoj plačam. Sploh se ne pritožujem sodniku za prekrške, ker pač
               menim, da je tisti policist ali tisti organ prekrškovni organ, ki mi je izrekel
               kazen, ugotovil, da sem naredila prekršek. Po vsej verjetnosti ima vse trdne dokaze,
               da sem ta prekršek tudi storila. In pač plačam. S tem seveda tudi dobim slavni
               popust. Vsa sreča, da imamo vsaj to.</p>
               <p>Ampak, jaz in še množica, tukaj pa govorimo lahko o deset tisočih ljudi, ki prekrške,
               ki kazni za prekrške, ki so jih storili in ki so jih ugotovili posamezni organi,
               takoj plačajo, smo vsi skupaj letos izpademo kot največji bedaki zaradi tega, ker smo
               to storili, sicer bi se lahko lansko leto pritožili sodniku za prekrške, zadeva še ne
               bi bila zaključena in bi bili lepo v obsegu abolicije. Krasno! Torej, to dvoje sta za
               moje pojme dva tehtna argumenta, zakaj tiste ljudi, ki ponavljajo istovrstne
               prekrške, tudi če so manjši, vendar so kronični ponavljavci - osebno poznam ljudi, ki
               imajo zbirko plačilnih nalogov za posamezne prekrške, ki so istovrstni. Poznam ljudi,
               ki imajo na policiji tri ekrane - tri ekrane, rečejo temu policisti - prekrškov, ki
               so več ali manj istovrstni, vendar ne izpadejo iz abolicije, pač pa bodo oproščeni
               kakršnekoli kazni, ker sodijo njihovi prekrški v zbirko tistih, ki pač niso dovolj
               pomembni. Toda oni bodo rekli, aha, zdaj smo pa mi tisti glavni, zaradi tega, ker mi
               te prekrške lahko delamo, ker je država ugotovila, da smo toliko dela dali sodnikom
               za prekrške in sedanjim novim okrajnim sodnikom, da nas enostavno ne bodo mogli
               obvladati. Zato menim, da tudi vaša trditev o nekonsistentnosti ali notranji
               neusklajenosti našega amandmaja ne stoji, in bi vas prosila, da še enkrat res tehtno
               razložite, v čem je ta neusklajenost.</p>
            </sp>
            <sp xml:id="SDZ4-Redna-04-2005-03-23.sp135">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Gospod Marolt, izvolite.</p>
            </sp>
            <sp xml:id="SDZ4-Redna-04-2005-03-23.sp136">

               <speaker>ROBERT MAROLT:</speaker>

               <p>Hvala lepa, gospod predsednik. Mislim, da sem že dvakrat obrazložil, in ne bi rad še
               tretjič ponavljal.</p>
               <p>Glede poslovanja sodnikov za prekrške. Dejstvo je, da sodniki za prekrške so v starem
               sistemu poslovali po pravilniku o notranjem poslovanju organov za postopek o
               prekršku, ki je med drugim določal prednostni vrstni red obravnavanja zadev, tako da
               se zadeve praviloma niso reševale po vrstnem redu pripada na organ. Ta pravilnik je
               res določal zadeve, ki se po samem zakonu obravnavajo prednostno, ter je hkrati tudi
               pooblastil svet sodnikov za prekrške, da s sklepom določi prednostno obravnavanje
               določenih prekrškov. Določanje prednostnega vrstnega reda obravnavanja zadev s
               pravilnikom in s sklepom je bilo nezakonito, saj je zakon o prekrških v 288. členu
               določil, da se s pravilnikom o notranjem poslovanju predpiše notranje poslovanje
               organov za postopek o prekršku, ni pa določil, da se s pravilnikom lahko določi
               vrstni red obravnavanja.</p>
               <p>Ravno ta vaš predlog je na nek način mogoče sam s seboj tudi v nasprotju, ko ste
               omenili posameznika, ki ima veliko prekrškov v postopku. Ravno ta abolicija omogoča,
               da v primeru, da gre za zadeve, v katerih je abolicija izključena ali sedaj povzroča
               te prekrške oziroma se mu očita storitev prekrška, se pravi, se najprej očita -
               dejstvo je, da mora okrajni sodnik s pravnomočno sodbo ugotoviti, ali je posameznik
               storil očitani prekršek, torej ravno abolicija to omogoča, da bodo te sedanje
               domnevne prekrške sodišča lahko obravnavala in tudi izdala ustrezno odločitev, da ne
               bo prihajalo do prenosa tega zastaranja. Kajti, še enkrat poudarjam, časovni moment
               je zelo pomemben. Če bodo sedaj sodniki reševali stare zadeve, bodo tudi nove slej ko
               prej zastarale. Res je, da novi zakon o prekrških določa še enkrat daljši relativno
               dveletni in absolutni štiriletni zastaralni rok, vendar hipoteka, dediščina teh
               spisov je tako številčna, množična, da jo sodniki ne morejo rešiti prej kot v enem
               letu in sedem mesecev. Kljub reševanju teh zadev bi te zadeve zastarale. Dejansko
               reforma prekrškovnih organov v del sodstva ne prinese želenih učinkov z vidika pravne
               varnosti, z vidika enakega obravnavanja in pa tudi z vidika učinkovitega obravnavanja
               in učinkovitega dela pravosodnih organov v naši državi.</p>
            </sp>
            <sp xml:id="SDZ4-Redna-04-2005-03-23.sp137">

               <speaker>PREDSEDNIK FRANCE CUKJATI:</speaker>

               <p>Hvala, gospodu Maroltu. Besedo ima gospa Zalokarjeva, izvolite.</p>
            </sp>
            <sp xml:id="SDZ4-Redna-04-2005-03-23.sp138">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice! Še enkrat se oglašam in izražam
               veliko zadovoljstvo, ker je vlada podprla naš amandma in upam, da ga bodo tudi ostali
               poslanci in poslanke, s katerim se med težje prekrške in hujše prekrške uvrščajo tudi
               tisti s področja varstva naravnih bogastev, okolja in ohranjanja narave, s področja
               varnosti in zdravja pri delu, dela in zaposlovanja na črno ter delovnih razmerij ter
               s področja gradenj objektov. Mi smo v tem kratkem času, ki smo ga imeli, skušali po
               različnih zakonih ugotoviti, kajti tega gradivo vlade ni obsegalo, predvsem na točki,
               ki je poudarila mejo milijona in pol, kateri so tisti prekrški, ki bi bili v tem
               primeru lahko tudi abolirani. Seveda se je pri pregledu te zgodbe pokazalo, da
               vendarle bi v krog aboliranih prekrškov sodili številni, za katere menimo, da ne bi
               bilo smotrno in o čemer smo govorili že tudi na začetku kot poslanska skupina.</p>
               <p>Dovolite pa mi, da vendarle navedem, kaj bi vse po vsebini prišlo med te prekrške,
               npr. iz zakona o ohranjanju narave, kjer je najnižja kazen predpisana na milijonu, bi
               bili to prekrški za pravne osebe, ki bi, na primer, iztrebile rastlinsko in živalsko
               vrsto, ki bi, na primer, ravnali proti naravni vrednoti, tako da bi ogrozili njen
               obstoj, če bi namerno brez opravičljivega razloga poškodovali in uničili habitate
               populacij in tako naprej. Še hujše se nam je zdelo pri zakonu o graditvi objektov,
               kjer bi pravzaprav bili abolirani vsi posamezniki, torej fizične osebe, ki bi
               naredili prekrške v zvezi z gradnjo, nadomestno gradnjo, rekonstrukcijo objekta ali
               odstranitvijo brez gradbenega dovoljenja. Torej grobo rečeno, vsi posamezniki kot
               črnograditelji. Prav tako smo ugotovili, da bi bile na področju delovnih razmerij,
               kjer je najvišja oziroma najnižja kazen predpisana milijon tolarjev, abolirane vse
               pravne osebe, ki bi sklenile pogodbo o zaposlitvi za osebo, ki še ni dopolnila 15
               let, ki ni zagotovila varstva pred spolnim nadlegovanjem. Potem bi recimo bile
               abolirane kazni proti tistim, ki bi pri določitvi plače delavca ne upoštevali
               minimuma, določenega s posebnim zakonom oziroma kolektivno pogodbo, ki zavezuje
               delodajalce. Prav tako bi bile abolirane tudi pravne osebe, ki bi delavcu naložile,
               da dela krajši delovni čas oziroma delo preko dovoljenega delovnega časa, ki ne bi
               zagotavljale varnih delovnih pogojev, ki delavcem ne bi zagotavljale odmora med
               delovnim časom in počitka med zaporednimi delovnimi dnevi in tedenskimi počitki.
               Skratka, zelo zelo pomembne stvari, za katere smo menili, da jih ne bi mogli uvrstiti
               med tiste prekrške, za katere bi lahko sodili, da so nekako lažje narave. Prav gotovo
               ne moremo primerjati črnih graditeljev, hudih kršilcev s področja delovnih razmerij z
               nekom, ki se na primer ni pripel z varnostnim pasom. Zato upam, da bo ta amandma, ki
               smo ga vložili, te anomalije v resnici preprečil in sem tudi vesela tega, da vlada ta
               amandma podpira in upam, da bomo s tem res preprečili vse tiste grenke občutke, ki
               smo jih imeli in s tem lahko tudi povem, da v tem primeru bomo tudi mi to spremembo
               zakona oziroma abolicijo podprli v Liberalni demokraciji.</p>
            </sp>
            <sp xml:id="SDZ4-Redna-04-2005-03-23.sp139">

               <speaker>PREDSEDNIK FRANCE CUKJATI:</speaker>

               <p>Hvala, gospe Zalokarjevi. Gospod Marolt, želite takoj? Ja, izvolite.</p>
            </sp>
            <sp xml:id="SDZ4-Redna-04-2005-03-23.sp140">

               <speaker>ROBERT MAROLT:</speaker>

               <p>Bom čisto kratek. Samo manjši problem je v tem, da predlagate novo sedmo alinejo. Mi
               imamo že devet alinej, tako da je treba preštevilčiti. In potem 2. člen, predlagate
               tretjo alinejo, vendar že v predlogu zakona vlade imamo tri alineje, v katerih so
               vzeti iz abolicije določene prekrški.</p>
               <p>Se pa opravičujem, bi še gospe poslanki Pečanovi odgovoril glede storilca, ki je
               povzročil prometno nesrečo. Dejstvo je, da po vladnem predlogu zakona so iz abolicije
               izvzeti prekrški, s katerimi je bila povzročena prometna nesreča, v kateri je nastala
               materialna škoda drugim osebam ali jim je bila povzročena lahka ali huda telesna
               poškodba ali pri katerih je kdo umrl ali umrl za posledicami prometne nesreče v 30-ih
               dneh. Ta dejanja med temi devetimi izjemami so izvzeta.</p>
            </sp>
            <sp xml:id="SDZ4-Redna-04-2005-03-23.sp141">

               <speaker>PREDSEDNIK FRANCE CUKJATI:</speaker>

               <p>Hvala gospodu Maroltu. Prvi seznam razpravljavcev je končan. Želi še kdo
               razpravljati? Kontič, Gantar. Še kdo? Kucler. Gospod Kontič, izvolite, imate besedo.
            </p>
            </sp>
            <sp xml:id="SDZ4-Redna-04-2005-03-23.sp142">

               <speaker>BOJAN KONTIČ:</speaker>

               <p>Hvala lepa, gospod predsednik. Gospod državni sekretar, s svojo razlago odklonilnega
               mnenja vlade do amandmaja Združene liste socialnih demokratov me vsekakor niste
               prepričali. Mislim, da ta amandma ni samo logičen, temveč je celo nujen, če hočemo
               preprečiti naraščanje povratnikov pri posameznih prekrških in jih s to abolicijo
               dejansko ne nagradimo.</p>
               <p>Strinjam se tudi z oceno, ki je danes bila dana, da z abolicijo vsekakor posegamo
               tudi v delo represivnih organov policije. Na žalost bomo ugotovili, da je vse delo,
               ki je bilo opravljeno v preteklosti v policijskih vrstah in jih bo abolicija
               vključevala, bilo povsem odveč in bi bilo smiselno policiste porabiti kje drugje,
               morda na preventivnem področju delovanja. Ni evidence - to je podatek, ki je vsaj
               zame zastrašujoč, pa je lahko za to kriva tudi prejšnja vlada, kot ste ugotovili. Sam
               pa mislim, da je v tem primeru krivo predvsem pravosodje, institucija, ki bi na to
               morala opozarjati in to tudi vzpostaviti. Kako bomo pa izvedli abolicijo, če niti
               evidence o prekrških nimamo? Kakšna bo ta abolicija? Koga bo zajela, če ne vemo, kdo
               so tisti, če ne vemo, kdo je kršil enkrat, kdo je kršil dvakrat, kdo je kršil
               trikrat? Ali jih bomo samo za enkrat oprostili ali bomo abolicijo sprejeli za vse
               njihove postopke? Ker če bi samo za enkrat, potem niti ni potreben naš amandma,
               vendar mislim, da temu ni tako.</p>
               <p>Ko govorimo o tem, da se sodniki ukvarjajo z zadevami, ki bi tako ali tako zastarale
               in so zato predvsem strošek. Sodniki so strošek v vsakem primeru, ali rešujejo te
               zadeve ali jih ne rešujejo. Če pa razmišljamo tako, da bodo te zadeve tako ali tako
               zastarale in da se državi oziroma nam splača, da sodniki rešujejo nove zadeve, ker
               bomo iz tega nekaj iztržili, potem pa napačno razmišljamo. Sodišča ne bi smela delati
               zato, da predvsem iztržijo pri določitvi kazni, ampak so namenjena predvsem sojenju,
               takemu, kot si ga predstavljamo, da je pravo.</p>
               <p>Ko govorimo o aboliciji in ko bodo nekateri deležni te abolicije, tisti, ki pa so
               pošteno plačali prekršek v preteklem letu, pa so iz tega izvzeti, mislim, da kar
               kličemo vse, ki se - recimo, če ostanemo samo pri prometnih prekrških - vozijo po
               naših cestah, da množično kršijo predpise. Če bomo množično kršili predpise, bomo
               sodišče zasuli, in če bomo sodišče zasuli, bomo naslednje leto sprejeli ponovno
               abolicijo za letošnje leto. To je poziv k temu, da se prekrški dejansko povečajo ne
               znižajo, kar je bil cilj do sedaj. Hvala lepa.</p>
            </sp>
            <sp xml:id="SDZ4-Redna-04-2005-03-23.sp143">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Besedo ima gospod Gantar. Izvolite.</p>
            </sp>
            <sp xml:id="SDZ4-Redna-04-2005-03-23.sp144">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi. Jaz bom ta zakon o
               ustavitvi določenih postopkov o prekrških in tako naprej podprl, če bo sprejet, in
               kot kaže, je nek pozitiven odnos, amandma Liberalne demokracije Slovenije. Sam menim,
               da je ta amandma potreben in pomemben predvsem zaradi tega, ker moramo gledati tudi
               na učinkovitost okoljske, gradbene in prostorske politike. Sami vemo, da imamo
               razmeroma dobre okoljske programe, dobre načrte in projekte, da pa včasih šepamo pri
               njihovem izvajanju. Ena izmed možnosti za povečevanje te učinkovitosti je prav
               kontrolni nadzor in tudi končna sankcija, čeprav ni edino, tudi kaznovanje ali s
               prekrški ali s tem instrumentom ali katerimkoli drugim. Ta amandma dejansko omogoča,
               da nekateri pomembni elementi, ki se vežejo na varstvo okolja, na odnos do naravnih
               virov, na odnos do gradnje v prostoru, niso izvzeti kar tako in omogoča dejansko, da
               se ta učinkovitost okoljske politike, prostorske ne zmanjša in da dejansko na ta
               način ne damo že v naprej potencialnim kršiteljem na tem področju vedeti, da lahko na
               tem področju delajo karkoli, saj jih bo doletela ali abolicija ali pa zastaranje.
               Hvala lepa.</p>
            </sp>
            <sp xml:id="SDZ4-Redna-04-2005-03-23.sp145">

               <speaker>PREDSEDNIK FRANCE CUKJATI:</speaker>

               <p>Prosim tišina. Hvala gospod Gantar. Besedo ima gospa Kucler Dolinar. Izvolite.</p>
            </sp>
            <sp xml:id="SDZ4-Redna-04-2005-03-23.sp146">

               <speaker>MOJCA KUCLER DOLINAR:</speaker>

               <p>Sama sem namenila predvsem izpostaviti to nomotehnično vprašanje, ki je bilo s strani
               predlagatelja izpostavljeno. Torej, ali je predlog amandmajev v pravilni obliki
               predložen oziroma ali bi bilo potrebno dati tudi uskladitveni amandma zaradi
               označitve alinej. Hvala.</p>
            </sp>
            <sp xml:id="SDZ4-Redna-04-2005-03-23.sp147">

               <speaker>PREDSEDNIK FRANCE CUKJATI:</speaker>

               <p>Hvala. Menim pa, da se o tem razmišlja potem, ko je amandma sprejet, o eventualni
               potrebi po uskladitvenem amandmaju. Želi še kdo razpravljati? Gospod Potrč izvolite.
            </p>
            </sp>
            <sp xml:id="SDZ4-Redna-04-2005-03-23.sp148">

               <speaker>MIRAN POTRČ:</speaker>

               <p>Hvala. Jaz bom amandma, ki so ga vložile kolegice in kolegi iz Liberalne demokracije,
               podprl. Rad bi pa povedal, da sem na matičnem delovnem telesu rekel in zdaj
               ponavljam, za kriterije, ki jih je uporabila vlada pri opredeljevanju izjem, ne nosim
               odgovornosti in vi niste gospodje ob mnogih besedah in gostobesednosti, ker ste
               ponavljali stalno iste reči, pa nič povedali, spregovorili nič o kriterijih. Če so
               doslej kriteriji bili takšni, da so iz njih bili izvzeti mnogi prekrški, ki so
               izjemnega pomena ali za ljudi ali za graditev objektov ali za varnost, potem moram
               reči, ne vem, kakšne kriterije ste imeli. Če so izvzeti vsi prekrški, ki so pod
               milijon in pol, potem tudi kriterija prihodka proračuna niste imeli, ker najbrž so ti
               prometni prekrški tukaj "cenejši", v narekovaj dajem cenejši, kot so tisti, ki bi
               bili z zagroženo kaznijo milijon 400 ali pa milijon. Kakšne kriterije ste imeli? Na
               kakšen način ste z vsemi pristojnimi ministrstvi, ki imajo predpisanih, kot ste sami
               rekli, preveč zagroženih kazni, 5 tisoč je prekrškov, to je preveč, ampak, kako ste z
               njimi opravili te razgovore, da ste do kriterijev prišli? Moram reči, da me zdaj, ko
               poslušam to razpravo in vaše utemeljitve, to pa res toliko bolj skrbi. Jaz imam
               občutek, da ste se vi odločili, tako kot je napisano, mora biti. In zdaj ponavljate,
               to je mogoče. Samo ne znate povedati, zakaj kaj odbijate. Če bi ravnali sodniki po
               novem, tako kot je zdaj po sodnem redu predpisano, bi reševali stare zadeve in bi
               vedno znova stvari propadle. Spremenite sodni red, saj je v naši oblasti to, saj to
               ni stvar, ki je dela nekdo v Culokafriji. Vem, spremenite ga, pa bi se dalo te stvari
               urediti, pa bi se reševalo po vrstnem redu težavnosti ali pa bi rekli, tisto, kar je
               dva meseca pred tem, da bi zapadlo, ne pride v poštev, ker tako vemo, da ne bomo
               končali. Ampak vi nimate nobenega kriterija, kot samo to. Kar je napisano, je sveta
               resnica, in iz tega moram reči, je slabo verjeti, da so stvari dobro premišljene.
               Hvala.</p>
            </sp>
            <sp xml:id="SDZ4-Redna-04-2005-03-23.sp149">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Izvolite gospod Marolt.</p>
            </sp>
            <sp xml:id="SDZ4-Redna-04-2005-03-23.sp150">

               <speaker>ROBERT MAROLT:</speaker>

               <p>Hvala lepa. Še enkrat bi ponovil, da je kriterij pri aboliciji teža oziroma
               zavrženost posameznega dejanja, ki je opredeljena z višino zagrožene kazni.</p>
               <p>Torej imamo določeno glavno kazen, denarno, in pa tudi stransko kazen. Po predlogu
               vlade za abolicijo je izrecno določeno, da se ne abolirajo tisti prekrški, ki imajo
               poleg denarne kazni zagroženo še stransko kazen. To je kriterij in merilo, ki je
               jasno določen v 1. členu predloga zakona. Kateri so ti kriteriji, so pa natančno
               določeni oziroma natančno je navedeno v devetih alinejah. Odgovor je zelo jasen. Iz
               abolicije so izvzeti ti prekrški.</p>
            </sp>
            <sp xml:id="SDZ4-Redna-04-2005-03-23.sp151">

               <speaker>PREDSEDNIK FRANCE CUKJATI:</speaker>

               <p>Hvala, gospodu Maroltu. Ker ne vidim več želje po razpravi, zaključujem razpravo in
               prehajamo na odločanje o amandmaju. Najprej bomo odločali o amandmaju Združene liste
               socialnih demokratov k 1. členu, amandmaju, s katerim se predlaga nov drugi odstavek.
               Glasujemo. Glasovanje teče. Prisotnih je 58 poslank in poslancev. Za je glasovalo 19,
               proti 38.</p>
               <p><stage>(Za je glasovalo 19.)</stage> <stage>(Proti 38.)</stage></p>
               <p>Ugotavljam, da predlagani amandma ni sprejet.</p>
               <p>Glasujemo o amandmaju Liberalne demokracije Slovenije k 1. členu, s katerim se doda
               nova sedma alineja prvega dostavka, v drugem odstavku pa nova tretja alineja.
               Glasujemo. Glasovanje teče. Prisotnih je 58 poslank in poslancev. Za je glasovalo 56,
               proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključujem drugo obravnavo.</p>
               <p>Prehajamo na tretjo obravnavo predloga zakona. Ugotavljam, da je zbor v drugi
               obravnavi sprejel amandma Liberalne demokracije Slovenije k 1. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandma. Če ne, potem ugotavljam, da v tretji obravnavi ni bilo vloženih
               amandmajev. Na podlagi petega odstavka 140. člena vas obveščam oziroma sprašujem
               predstavnika vlade, ali je zakon usklajen.</p>
            </sp>
            <sp xml:id="SDZ4-Redna-04-2005-03-23.sp152">

               <speaker>ROBERT MAROLT:</speaker>

               <p>Hvala lepa, gospod predsednik. Dejansko ni usklajena alineja, ker imamo pač sedmo in
               tretjo alinejo in je potrebno uskladitev narediti.</p>
            </sp>
            <sp xml:id="SDZ4-Redna-04-2005-03-23.sp153">

               <speaker>PREDSEDNIK FRANCE CUKJATI:</speaker>

               <p>Po posvetu s pomočnikom menimo, da ne gre za neusklajenost v tem smislu, kajti ne gre
               za vsebinsko neusklajenost, kajti alineje niso oštevilčene in ni potrebno določati
               preštevilčenja alinej. Želite kaj dodati k temu mnenju? <stage>(Ne.)</stage> Potem smatramo, da je
               zakon usklajen in s tem prehajamo na odločanje o zakonu. Glasujemo. Glasovanje teče.
               Prisotnih je 58 poslank in poslancev. Za je glasovalo 52, 2 proti.</p>
               <p><stage>(Za je glasovalo 52.)</stage> <stage>(Proti 2.)</stage></p>
               <p>Ugotavljam, da je zakon sprejet. S tem zaključujem to točko dnevnega reda in tudi
               prekinjam 4. sejo državnega zbora Republike Slovenije, ki jo bomo nadaljevali v torek
               29. marca 2005. Vsem prijetne praznike. <stage>(SEJA JE BILA PREKINJENA 23. MAREC 2005
                  OB 15.56 URI.)</stage>
               </p>
            </sp>
         </div>
      </body>
   </text>
</TEI>
