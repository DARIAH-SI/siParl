<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-21-2006-10-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|40D46339E3DF5C09C12572210036BB9E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=40D46339E3DF5C09C12572210036BB9E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-21-2006-10-27.DZ" n="21">
               <name>Redna</name>
               <date when="2006-10-27"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-21-2006-10-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 21. seje</stage>
            <stage type="date">(27. oktober 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 9.02 uri. </stage>


            <sp xml:id="SDZ4-Redna-21-2006-10-27.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Ura je devet in
               dve minuti, kar pomeni, da moramo pričeti z delom. Pričenjamo nadaljevanje 21. seje
               državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               dr. Slavko Gaber, Aleš Gulič, Feri Horvat, Miran Jerič, Aurelio Juri, Bojan Kontič,
               Breda Pečan, Jakob Presečnik, Vili Rezman, dr. Mitja Slavinec, Cveta Zalokar Oražem
               in Alojz Sok.</p>
               <p>Prehajamo na <title>19. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O NACIONALNIH POKLICNIH KVALIFIKACIJAH.</title>
               </p>
               <p>Za to točko imamo predvidenih 40 minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade, ministru za delo, družino in socialne zadeve mag. Janezu
               Drobniču. Izvolite.</p>
            </sp>
            <sp xml:id="SDZ4-Redna-21-2006-10-27.sp2">

               <speaker>MAG. JANEZ DROBNIČ:</speaker>

               <p>Lepo pozdravljam vse poslanke in poslance! Kratek uvod k spremembam in dopolnitvam
               zakona o nacionalnih poklicnih kvalifikacijah.</p>
               <p>Temeljni cilj tega predloga je, da se zagotavlja možnost hitrejšega prilagajanja
               potrebam trga dela v skladu s temeljnimi evropskimi usmeritvami, potem zanesljivost
               in kakovost preverjanja ter potrjevanja znanja, vrednotenje in priznavanje zmožnosti
               kompetenc, tako da ga podpirajo orodja, ki zagotavljajo tudi kakovost ocenjevanja v
               izobraževalnih ustanovah. Torej, krediti po novem, zagotavljanje eksternosti
               preverjanja in potrjevanja nacionalnih poklicnih kvalifikacij na način enotnih
               postopkov, preglednost in enostavnost dokumentov ter enostavnost.</p>
               <p>Sistem, kot je v Evropi, se dograjuje. Tako sledi temu tudi Slovenija. Temeljna
               načela, ki jih uveljavljamo v zvezi s tem zakonom, so načelo povezanosti formalnega
               in neformalnega izobraževanja in delovnih izkušenj, načelo partnerstva, saj
               sodelujejo partnerji pri razvoju nacionalnih poklicnih kvalifikacij in promocijah,
               prenosljivost med različnimi področji in ravnmi izobraževanja, torej prehodnost,
               načelo zagotavljanja transparentnosti in preglednosti nad izvajanjem postopkov,
               certificiranja, kar zagotavlja enotnost postopkov preverjanja in potrjevanja na
               nacionalnem nivoju, s čimer nadomeščamo nomenklaturo poklicev. Namesto nomenklature
               poklicev se uveljavlja poklicni standard z vsebino, ki je dogovorjena v širši
               evropski strokovni javnosti. Uveljavljamo skupne evropske instrumente. Odpiramo torej
               sistemske poti za uveljavljanje teh skupnih instrumentov. To so zlasti: kreditno
               vrednotenje poklicnih standardov in poklicnih katalogov, evropski potni list in
               nacionalno slovensko ogrodje kvalifikacij, razširjeno partnerstvo, ne samo zbornice,
               temveč tudi Združenja delodajalcev Slovenije, Združenja delodajalcev obrtnih
               dejavnosti Slovenije, poklicna združenja, nevladne organizacije, sindikati,
               visokošolski zavodi, pristojna ministrstva. Vsi sodelujejo v tem partnerstvu.</p>
               <p>Prinaša pa zakon nekatere bistvene novosti. Torej, ta novela nadgrajuje poklicne
               kvalifikacije na VII. stopnji zahtevnosti. K predlogu zakona je dana vsa pristojnost
               na tem področju univerzam kot avtonomnim izobraževalnim inštitucijam. Vloga
               partnerjev je razširjena in opredeljena v področnih odborih za poklicne standarde,
               kjer je razvoj poklicnih zmožnosti in pridobivanje kvalifikacij opredeljeno kot
               skupni interes delodajalcev in delojemalcev. Zaradi zagotovitve pravičnosti
               ocenjevanja in transparentnosti, eksternosti preverjanja prevzema skrb za nabor
               oziroma banko vprašanj in nalog državni izpitni center, ki bo v bodoče skrbel za
               razvoj in širjenje mreže za preverjanje in potrjevanje poklicnih kvalifikacij. Hkrati
               pa bo vodil tudi register.</p>
               <p>Po prejšnjih predpisih so člane komisij predlagali zbornice in sindikati. Sedaj pa
               člane komisij zberejo na podlagi javnega razpisa, razen za vojaške poklice. Kreditno
               vrednotenje kataloga vzpostavi medsebojno povezavo med izobraževalnim in
               zaposlovalnim sistemom. Z nacionalnim ogrodjem kvalifikacij je vzpostavljena zveza
               med izobraževanjem in kvalifikacijami v skladu z nacionalnim ogrodjem kvalifikacij.
               Opredeljen je v tem postopku tudi ta postopek uničenja ali izgube certifikata
               register poklicnih standardov.</p>
               <p>Učinki, pozitivni učinki za državo: izboljšanje kvalifikacijske strukture, zmanjšanje
               strukturnega neskladja, preglednost poklicnih kvalifikacij, spodbujanje socialnega
               partnerstva, zmanjšanje socialne izključenosti. Za posameznike pa zagotovo tudi to
               zmanjšanje socialne izključenosti, pa tudi verifikacija znanj, spretnosti in
               zmožnosti, ki so jih že pridobili, nove možnosti za razvoj poklicne kariere,
               izboljšanje konkurenčnosti in mobilnosti na nacionalnem in evropskem trgu dela,
               povečanje možnosti samozaposlovanja, izziv za težje zaposljive in posameznike ter
               povečanje motivacije za nadaljnje učenje. Za gospodarstvo pa pomeni izboljšanje
               kvalifikacijske strukture, povečano kvaliteto dela. Večajo se konkurenčnost, prednost
               podjetij, hiter odziv na potrebe, enostavnejše in cenejše pridobivanje kvalifikacij
               za delavce. To je kratek povzetek novosti in tudi usmeritev tega zakona.</p>
            </sp>
            <sp xml:id="SDZ4-Redna-21-2006-10-27.sp3">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval odbor za delo, družino, socialne zadeve in
               invalide kot matično delovno telo. Prosim predsednika odbora gospoda Stanislava
               Brenčiča, da poda poročilo.</p>
            </sp>
            <sp xml:id="SDZ4-Redna-21-2006-10-27.sp4">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Lepo pozdravljam vse prisotne! Matično delovno
               telo je predmetni zakon obravnavalo na 19. redni seji 5.10. Članom odbora je bil
               predložen predlog zakona, kot izhaja iz objave v Poročevalcu in zakonodajno-pravno
               mnenje ter mnenje komisije državnega sveta za družbene dejavnosti. Predstavnik
               ministrstva gospa državna sekretarka je članom odbora predstavila namen zakona, tako
               kot smo malo prej slišali, zato ne bom ponavljal. Zakonodajno-pravna služba državnega
               zbora je predmetni zakon proučila in z zakonodajno-tehničnega vidika podala tudi
               pripombe k 21., 26. členu. Komisija državnega sveta za družbene dejavnosti pa v
               svojem mnenju predlog zakona podpira. V krajši razpravi o posameznih členih predloga
               sprememb dopolnitve zakona je odbor oblikoval in sprejel svoje amandmaje k 3. členu,
               dva amandmaja k 5. členu, amandma k 14. členu, tri amandmaje k 21. členu in amandma k
               26. členu. Vse to vsebuje dopolnjen predlog zakona, ki je danes tukaj pred nami.
               Hvala lepa.</p>
            </sp>
            <sp xml:id="SDZ4-Redna-21-2006-10-27.sp5">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Sledi predstavitev stališč poslanskih skupin. Mag. Majda Potrata bo
               predstavila stališče poslanske skupine Socialnih demokratov. Izvolite.</p>
            </sp>
            <sp xml:id="SDZ4-Redna-21-2006-10-27.sp6">

               <speaker>MAG. MAJDA POTRATA:</speaker>

               <p>Hvala za besedo. Spoštovane poslanke in poslanci, spoštovana gospa državna sekretarka
               in gospod minister. Stališče poslanske skupine Socialnih demokratov o predlogu zakona
               o spremembah in dopolnitvah zakona o nacionalnih poklicnih kvalifikacijah dobiva
               soglasje poslanske skupine. Zakonu torej ne bomo nasprotovali. Zaradi tega, ker je za
               Socialne demokrate znanje osrednja vrednota, ki bo v prihodnosti odločilno posegala
               tudi v umestitev posamezne države znotraj Evropske unije in globalne konkurenčnosti.
               Teorija vseživljenjskega izobraževanja je sprejemljiva za vse, ki so kakorkoli vpeti
               v odločanje o izobraževalnem procesu. Res pa je, da se s tem zakonom nadgrajuje
               sistem še z listinskimi izkazi združevanja formalnega in neformalnega izobraževanja.
               Zato je za Socialne demokrate mimo tistega, kar je seveda zgolj, da tako rečem,
               redakcijske narave, kjer se nomenklatura poklicev zamenjuje s poklicnim standardom,
               bistvenega pomena 3. člen, ki govori o načinu pridobivanja nacionalne poklicne
               kvalifikacije. V tem členu je ob formalnih oblikah pridobivanja poklicne
               kvalifikacije zelo pomembna tudi tista, ki je zaobsežena v peti alineji, ki govori o
               tem, da lahko posameznik pridobi poklicno kvalifikacijo, tudi če dokaže, da dosega
               znanja in spretnosti določene s katalogom, sprejetim v skladu s tem zakonom.</p>
               <p>To mu sicer ne omogoča, da bi dobil poklicno kvalifikacijo, ki bi bila izenačena po
               listini s formalno obliko javno veljavnega izobraževalnega oziroma študijskega
               programa. Vseeno pa lahko v procesu pridobi tudi ustrezno strokovno kvalifikacijo, če
               dosega po katalogu predpisane standarde znanja.</p>
               <p>Socialnim demokratom se v tem zakonu zdi ustrezno rešeno tudi razmejevanje funkcij
               med Strokovnim svetom Republike Slovenije za poklicno in strokovno izobraževanje in
               Centrom Republike Slovenije za poklicno izobraževanje. Slednji ima natančno določene
               naloge, ki so tako strokovne kot tudi tehnične narave. Prav tako za zagotavljanje
               nadzora nad doseganjem kakovosti poklicnega in strokovnega znanja pa je pomembno, da
               je tista institucija, ki bo posegala v eksterno preverjanje doseganja poklicnih
               kvalifikacij in standardov znanja, Državni izpitni center.</p>
               <p>Kot povedano, menimo, da je ta zakon tako, kot pravi predlagateljica, nadgradnja
               zakona o visokem in višjem strokovnem izobraževanju, ker posega v sedmo stopnjo
               izobraževanja. Res pa je, da bo s tem zakonom morebiti kaj olajšano tistim, ki jih
               štejemo po dosedanjih postopkih za osipnike, ker so iz osebnih ali kakšnih drugih
               objektivih razlogov izstopili iz izobraževanja prej, preden so si uspeli pridobiti
               ustrezno strokovno kvalifikacijo. Poleg teh, ki izstopajo iz takih razlogov, pa je
               seveda z vračanjem v postopek izobraževanja mogoče dograditi strokovne standarde
               znanja na način, da bo posameznik konkurenčnejši na trgu dela. Kot povedano,
               poslanska skupina Socialnih demokratov bo zakon podprla. Hvala.</p>
            </sp>
            <sp xml:id="SDZ4-Redna-21-2006-10-27.sp7">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Magister Franc Capuder bo predstavil stališče poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-21-2006-10-27.sp8">

               <speaker>MAG. FRANC CAPUDER:</speaker>

               <p>Hvala lepa, gospod podpredsednik. Gospod minister s sodelavko, poslanke in
               poslanci.</p>
               <p>Živimo v času, kjer znanje v družbi postaja izločilna kategorija številka 1. Reklo
               "več znaš, več veljaš" postaja stalnica današnjega in jutrišnjega dne. V družbi
               znanja bodo tisti, ki ne gredo v korak z njim, hitro izločeni. Odgovornost za znanje
               vedno bolj iz družbe prehaja na posameznike, zato je v današnjem času vseživljenjsko
               učenje nujnost. Za uspešno delo na delovnem mestu danes ne zadostuje več samo
               formalna izobrazba, ampak je vedno bolj pomembno tudi neformalno izobraževanje v
               obliki različnih seminarjev, tečajev in delavnic.</p>
               <p>Predlagane spremembe zakona, ki je danes pred nami, temeljijo na povezavi formalnega
               in neformalnega izobraževanja in ustreznega vrednotenja tega znanja. Tako se bodo
               katalogi standardov strokovnih znanj kreditno vrednotili po evropskem sistemu
               kreditnih točk, kar se bo poznalo tudi v izobraževalnem sistemu.</p>
               <p>Zakon o spremembah in dopolnitvah zakona o nacionalnih poklicnih kvalifikacijah bo
               podlaga za pripravo poklicnih standardov ter katalogov standardov strokovnih znanj in
               spretnosti, v katerem bo določena nomenklatura poklicev. Predlog zakona še usklajuje
               naloge strokovnega sveta za izhodišče za pripravo izobraževalnih programov.</p>
               <p>Nekatere naloge ministrstva pa se prenašajo na Državni izpitni center. Po rešitvah v
               predlogu zakona bo zagotovljena večja mobilnost delavcev in primerljivost izobrazbe z
               delavci ostalih držav članic Evropske unije. Poleg tega pa v Novi Sloveniji
               pričakujemo, da bo zakon prispeval k uresničitvi tendence načela vseživljenjskega
               izobraževanja. Zakon je bil usklajen med partnerji v ekonomsko-socialnem svetu, zato
               ga bomo v Novi Sloveniji tudi podprli. Hvala lepa.</p>
            </sp>
            <sp xml:id="SDZ4-Redna-21-2006-10-27.sp9">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Slovenske ljudske stranke bo predstavil poslanec Stanislav
               Brenčič.</p>
            </sp>
            <sp xml:id="SDZ4-Redna-21-2006-10-27.sp10">

               <speaker>STANISLAV BRENČIČ:</speaker>

               <p>Hvala lepa. Predlog zakona o spremembah in dopolnitvah zakona o nacionalnih poklicnih
               kvalifikacijah je neke vrste tehnični zakon, s katerim se Republika Slovenija v
               bistvu prilagaja skupnim usmeritvam Evropske unije za potrebe fleksibilnosti na trgu
               dela. S svojim namenom se naslanja pravzaprav na lizbonsko strategijo, tako z
               izobraževalnega vidika kot iz tega izhajajočem razvrščanju poklicev po katalogu v
               odnosu do pridobljenih strokovnih znanj.</p>
               <p>V poslanski skupini Slovenske ljudske stranke bomo zakon podprli. Tudi zaradi tega,
               ker je predlog zakona opravil potrebno diskusijo v ekonomsko-socialnem svetu. Hvala
               lepa.</p>
            </sp>
            <sp xml:id="SDZ4-Redna-21-2006-10-27.sp11">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanske skupine SDS bo predstavil mag. Tomaž Štebe.</p>
            </sp>
            <sp xml:id="SDZ4-Redna-21-2006-10-27.sp12">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod podpredsednik. Spoštovana državna sekretarka, spoštovane
               kolegice in kolegi! Bistvo sprememb zakona o nacionalnih poklicnih kvalifikacijah je
               uskladitev z evropskimi pravnimi okviri, precizneje opredeljeni postopki formalnega
               vrednotenja neuradno osvojenih znanj, delovnih in intelektualnih spretnosti,
               izkušenj. Tudi tistih, ki jih priznavajo izvajalci neformalno potrjenih
               izobraževalnih programov, da ne govorim o osebno pridobljenem znanju in spretnostih v
               poklicnih, poslovnih ali ljubiteljsko nevladnih aktivnostih.</p>
               <p>Izobraževanje je postalo temeljni gospodarski dejavnik. Priznana mu je vloga
               povezovalca gospodarstva in socialne politike ter postaja instrument za razvoj
               konkurenčnega gospodarstva, socialne vključenosti in razvoj vsakega posameznika.
               Današnji, predvsem pa prihodnji izzivi na področju vseživljenjskega učenja zahtevajo
               ustvarjanje nove kulture preverjanja in potrjevanja znanj, spretnosti in zmožnosti,
               pridobljenih zunaj formalnega sistema izobraževanja, ter priznavanje le-teh v
               formalnem sistemu na trgu dela.</p>
               <p>Ugotovitve v Evropi kažejo, da so postali standardi pogosto preozki in ne vključujejo
               znanja, pridobljenega zunaj šole. V središče so postavljene potrebe posameznikov, ki
               v luči vseživljenjskega učenja na različne načine pridobivajo nova znanja in
               kompetence. Fleksibilni sistem pa jim omogoča, da kvalifikacije in kompetence
               nadgrajujejo in jih prenašajo v nova okolja, kjer se jim priznajo v obliki kreditnih
               točk v sistemu izobraževanja in boljšega plačila na trgu dela.</p>
               <p>Tako bo zakon na področju celotne države prinesel izboljšane kvalifikacijske
               strukture, zmanjšanje strukturnega neskladja, transparentnost poklicnih kvalifikacij
               in tako dalje. Glavni cilji predlaganih sprememb so vsaj po mojem mnenju
               zagotavljanje, vrednotenje in ocenjevanje in priznavanje kompetenc, potem
               zagotavljanje eksternosti preverjanja in potrjevanja. Predlagane spremembe sledijo
               načelu povezanosti formalnega in neformalnega izobraževanja in delovnih izkušenj.
               Večja podpora je tehnološkemu razvoju, strukturi dela. Širijo se kvalifikacije na vsa
               strokovna področja. Zakon o poklicnih standardih, o poklicnih katalogih, o mehanizmih
               in postopkih formalnega priznavanja strokovnih znanj in spretnostih pridobljenih
               izven uradno certificiranih izobraževalnih osnov je po mojem mnenju priložnost za
               povabilo vsem, da formalizirajo svoja znanja in spretnosti. Obvestilo, da se znanje
               pridobiva in so lahko priznana formalno vse življenje, v vseh starostnih obdobjih,
               tako ob delu kot s samoučenjem in študijem. Sodobna oblika omogoča učenje na daljavo,
               preverjanje znanj in celo njihovo potrjevanje. Medijsko bi morala biti tematika o
               priložnosti sprejemanja zakona veliko bolje predstavljena. Danes na radiu nisem
               slišal niti omembe o tem, da se sprejema sprememba tega zakona, predvsem pa ta
               tematika. To bi bil lahko nasvet, opozorilo in napotilo vsem, ki mislijo, da formalna
               izobrazba ni pomembna, sedaj lahko svoje znanje formalizirajo in dolgoročno in bolje
               zavarujejo svoja znanja. Je pa to priložnost za obveščanje javnosti o pomenu stalnega
               vseživljenjskega učenja in urejenega vseevropskega kvalificiranega potrjevanja,
               pridobivanja pravzaprav ekvivalentno formalne izobrazbe izven uradnih izobraževalnih
               ustanov.</p>
               <p>Pa še moje mnenje o spremljanju certifikatov, njihove izgube, poškodovanja, uničenja
               in odtujitva. Vse zamišljeno in strani zakonodajne službe komentirano, je potrebno s
               sodobno uporabo računalnikov informacijske infrastrukture telekomunikacijskih rešitev
               prenesti na izven klasičnih papirnatih medijev v elektronsko obliko. Inženirska
               zbornica Slovenije, recimo, na ta način že obratuje. Danes z avtentikacijo v bazo
               certifikatov se elektronsko oziroma preko interneta lahko vpogleduje in tudi
               preverja. Dokumenti oziroma certifikati na papirnem mediju so elektronizirani,
               elektronsko potrjene .../Nerazumljivo./... in originalnosti oziroma avtentičnosti
               certifikatov se izvaja enako kot pri podobnih bančnih in drugih občutljivih
               vpogledih. Slovenska demokratska stranka bo zakon z veseljem podprla. Hvala lepa.
            </p>
            </sp>
            <sp xml:id="SDZ4-Redna-21-2006-10-27.sp13">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona.</p>
               <p>V skladu s 139. členom poslovnika državnega zbora bo zbor glasovanje o zakonu opravil
               v četrtek, 2. novembra, v okviru glasovanj. S tem prekinjam to točko dnevnega
               reda.</p>
               <p>Mi pa prehajamo na <title>20. TOČKO DNEVNEGA REDA - TO JE NA DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O PRAVICAH IZ POKOJNINSKEGA IN
                  INVALIDSKEGA ZAVAROVANJA BIVŠIH VOJAŠKIH ZAVAROVANCEV.</title> Za to točko imamo
               predvidenih 40 minut. Predlog zakona je v obravnavo zboru predložila vlada Republike
               Slovenije, zato besedo dajem predstavniku vlade za dodatno obrazložitev. Državna
               sekretarka gospa Marjetka Cotman, izvolite.</p>
            </sp>
            <sp xml:id="SDZ4-Redna-21-2006-10-27.sp14">

               <speaker>MARJETKA COTMAN:</speaker>

               <p>Hvala gospod predsedujoči, spoštovane poslanke, spoštovani poslanci. Slovenija ureja
               pravice bivših vojaških upokojencev. Z zakonom o pravicah iz pokojninskega in
               invalidskega zavarovanja bivših vojaških zavarovancev. Po tem zakonu so med drugim
               lahko pridobili pravico do vojaške pokojnine iz slovenskega državnega proračuna tudi
               državljani Republike Slovenije, ki jim je 18. oktobra 1991 manjkalo največ 5 let
               starosti ali pokojninske dobe za izpolnitev pogojev za pridobitev pravice do
               pokojnine po vojaških predpisih in so imeli na dan 18. oktobra 1991 stalno
               prebivališče v Republiki Sloveniji. Pri tem se jim je zavarovalna doba dopolnjena po
               vojaških predpisih, upoštevala kot zavarovalna doba, prebita pri slovenskem
               zavodu.</p>
               <p>V praksi se je izkazalo,da zakon ni pokril primerov, ko so pravice do pokojnine po
               splošnih predpisih uveljavljali bivši vojaški zavarovanci, ki so zaprosili za
               slovensko državljanstvo po 40. členu zakona o državljanstvu, vendar so se njihove
               prošnje reševale zelo dolgo. Ustavno sodišče je aprila 2004 odločilo, da bi moral
               zakon tem upravičencem, če so izpolnili pogoje za pridobitev pokojnine po splošnih
               predpisih pred njegovo uveljavitvijo, priznati pravico do pokojnine tudi za nazaj vse
               od izpolnitve pogojev.</p>
               <p>Ker jim je bila pravica do pokojnine priznana samo za čas po 1.1.1998, so taki
               upravičenci ostali za preteklih 7 let ali manj brez vsake pokojnine. S tem se je
               kršil 50. člen ustave, ki govori o pravici do socialne varnosti in 33. člen ustave v
               zvezi s pravico do zasebne lastnine. Ustavno sodišče je zato ugotovilo, da bi moral
               zakon upravičencem priznati pravico do pokojnine tudi za nazaj vse od izpolnitve
               pogojev za pridobitev pokojnine po splošnih predpisih, ne pa samo od 1.1.1998, ko je
               ta zakon začel veljati.</p>
               <p>Skladno s to sodbo ustavnega sodišča predlagamo, da se zakon spremeni tako, da se
               bivšim oficirjem JLA oziroma vojaškemu zavezancu, ko mu je 18. oktobra 1991 manjkalo
               za največ 5 let starosti ali pokojninske dobe za izpolnitev pogojev za pridobitev
               pravice do pokojnine po vojaških predpisih in je takrat imel stalno prebivališče v
               Sloveniji, izplača pokojnina po splošnih predpisih od dneva izpolnitve pogojev, če ni
               bil zavarovan oziroma od prvega dne naslednjega meseca po prenehanju aktivne vojaške
               službe oziroma zavarovanja pri zavodu, vendar najdlje od 18. oktobra 1991 dalje.</p>
               <p>Pokojnina se odmeri po zakonu o pokojninskem in invalidskem zavarovanju. Besedilo, ki
               je veljalo v času, ko je upravičenec izpolnjeval pogoje. Za izpolnitev pogoja in za
               določitev višine pokojnine se upošteva celotna pokojninska doba vključno z obdobji,
               prebitimi v nekdanji JLA, tako, kot če bi bila dosežena pri zavodu. Pri izračunu
               pokojninske osnove se za leta prebita v aktivni vojaški službi upoštevajo pavšalne
               osnove glede na način in položaj upravičenca. Upravičencu se izplačajo mesečni obroki
               tako odmerjene pokojnine za nazaj v zneskih, kot bi se mu izplačali za vse mesece v
               obdobju od pridobitve pravice po tej noveli pa do 1.1.1998. Hvala.</p>
            </sp>
            <sp xml:id="SDZ4-Redna-21-2006-10-27.sp15">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval tudi odbor za delo, družino, socialne zadeva in
               invalide kot matično delovno telo. Prosim predsednika odbora gospoda Stanislava
               Brenčiča, za poročilo.</p>
            </sp>
            <sp xml:id="SDZ4-Redna-21-2006-10-27.sp16">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Tudi ta predlog zakona je odbor
               obravnaval na 19. seji 5.10. Odbor je bil seznanjen z gradivom samim, kot predlog
               zakona in z mnenjem zakonodajno-pravne službe, ki pa predmetnemu zakonu ni podala
               pripomb. Mnenje je podala v skladu s 27. členom poslovnika državnega zbora in predlog
               zakona proučila, vendar je bil predlog tako pripravljen, da ni bilo potrebno po
               mnenju zakonodajne službe vanj posegati z ustreznimi korektivi.</p>
               <p>V zvezi z vedenjem, člani odbora so v razpravi izpostavili predvsem vprašanje
               priznanja zakonitih zamudnih obresti za čas od pridobitve pravice po tej noveli,
               vprašanje enakosti obravnavanja posameznih upravičencev, ki so tudi po osamosvojitvi
               Slovenije ostali še določeno obdobje v Slovenski vojski ter vprašanje vdovske
               pokojnine za vojaške zavarovance. V zvezi z navedenimi vprašanji je predstavnik
               zavoda za pokojninsko in invalidsko zavarovanje povedal, da zavod v skladu z ustavo
               odločbo prizna le nominalne zneske brez zamudnih obresti. V zvezi s priznanjem
               pokojninske dobe posameznim upravičencem pa je povedal, da se priznava v skladu s
               takratnimi veljavnimi zakoni, ko se je pravica uveljavljala. Odbor ni sprejel
               nobenega amandmaja. Zato je tudi predlog zakona za plenarno odločanje enak tistemu,
               ki je bil poslan v proceduro. Hvala lepa.</p>
            </sp>
            <sp xml:id="SDZ4-Redna-21-2006-10-27.sp17">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na predstavitev stališč poslanskih skupin. Kolega Franc
               Capuder bo predstavil stališče poslanske skupine Nove Slovenije.</p>
            </sp>
            <sp xml:id="SDZ4-Redna-21-2006-10-27.sp18">

               <speaker>MAG. FRANC CAPUDER:</speaker>

               <p>Hvala lepa. Ustavno sodišče je v letu 2004 ugotovilo, da zakon o pravicah iz
               pokojninskega in invalidskega zavarovanja bivših vojaških zavarovance v določenem
               delu ni v skladu s slovensko ustavo, zato je vlada Republike Slovenije pripravila
               spremembe tega zakona. V naši poslanski skupini te rešitve podpiramo. Hvala.</p>
            </sp>
            <sp xml:id="SDZ4-Redna-21-2006-10-27.sp19">

               <speaker>PODPREDSEDNIK SAŠO PEČE:</speaker>

               <p>Hitro in učinkovito. Nadaljujemo, kolega Stanislav Brenčič bo predstavil stališče
               poslanske skupine Slovenske ljudske stranke.</p>
            </sp>
            <sp xml:id="SDZ4-Redna-21-2006-10-27.sp20">

               <speaker>STANISLAV BRENČIČ:</speaker>

               <p>S predmetnim zakonom predlagatelj praktično sledi zavezi, ki jo je dobil iz odločbe
               ustavnega sodišča. Le-to je črpalo svojo odločitev na podlagi 18. člena ustavnega
               zakona za izvedbo temeljne ustavne listine o samostojnosti in neodvisnosti Republike
               Slovenije, v kateri je določeno, da se tudi po ustanovitvi nove države zagotavlja
               varstvo pravic uživalcev vojaških pokojnin s stalnim prebivališčem Republike
               Slovenije v obsegu in pod pogoji, kot so bili določeni njim v predpisih SFRJ.</p>
               <p>Tako da predmetni zakon praktično samo povzema tisto, za kar smo se zavezali z
               ustavnim zakonom in odpravlja pomanjkljivost, ki jo je z odločbo ustavnega sodišča
               ugotovilo v osnovnem zakonu. Zato v poslanski skupini Slovenske ljudske stranke
               nimamo nobenih zadržkov, da zakona ne bi podprli. Hvala lepa.</p>
            </sp>
            <sp xml:id="SDZ4-Redna-21-2006-10-27.sp21">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Zmago Jelinčič Plemeniti bo podal stališče Slovenske nacionalne
               stranke. Izvolite.</p>
            </sp>
            <sp xml:id="SDZ4-Redna-21-2006-10-27.sp22">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. V Slovenski nacionalni stranki smo mnogo
               razmišljali o tem zakonu.</p>
               <p>V prvi vrsti zopet zaradi čudnih odnosov oziroma čudnih stališč Ustavnega sodišča
               Republike Slovenije, ki se je zopet pokazalo, da mu je več do vseh drugih kot do
               državljanov Republike Slovenije. Sedaj jih v tistem, v odločbi ustavnega sodišča jih
               skrbijo tisti oficirji jugoslovanske ljudske armade, ki so se tudi borili nekateri
               proti Republiki Sloveniji. Po razpadu SFRJ morajo pač naslednice po načelih sukcesije
               držav prevzeti obveznosti iz zavarovanja do zavarovanih oseb po kriteriju pripadnosti
               zavarovane osebe državi naslednici. To druge države niso naredile. Predvsem tega ni
               naredila Hrvaška. Vendar, pa glede na to, da gre tukaj zgolj za dejstvo, na katerem
               temelji ta odločba, da je to ali državljanstvo ali prebivališče v Republiki
               Sloveniji, pomeni, da lahko penzijo sedaj za to, da se je boril proti Republiki
               Sloveniji dobita tudi Aksentijević in pa, recimo, gospod Marko Perak, za katerega so
               priče izjavljale.</p>
               <p>Ena priča: "Ko sem ugotovil, da so položaj na mejnem prehodu Holmec že zasedli
               pripadniki TO in milice je kljub pozivom po predaji izdal ukaz, da se strelja. V tem
               spopadu sta bila ubita dva naša miličnika. Več je bilo ranjenih. Ranjen pa je bil
               tudi on, se pravi, ta dotični Perak."</p>
               <p>To je izpovedala priča Halilović ali pa priča Pogorelc: "Fantje so mi povedali, da je
               v Pivki njegovo orožje, da bo vse pobil, zato je bil na moj ukaz premeščen v drugo
               sobo. Mi pa smo pred sobo naših ranjenih fantov postavili stražo, saj smo se bali za
               njihova življenja. To že takrat, ko so bili skupaj v bolnici."</p>
               <p>In, ta človek bo po odločbi ustavnega sodišča dobil še penzijo za to. Dobil je
               državljanstvo leta 2002, ko mu ga je podelil gospod Bohinc in njegovi in sedaj bodo
               dobili še to. Jaz ne vem, koliko je smiselno in če je to dobro za Republiko
               Slovenijo, da se gremo priklanjati levo, desno, gor, dol navkljub temu, da ustavno
               sodišče odloča o tem, vendar sestava ustavnega sodišča je pač znana. Logično je, da
               to ustavno sodišče bolj deluje na osnovah bivšega bratstva in edinstva kakor pa na
               osnovah Republike Slovenije.</p>
               <p>Poleg tega je tukaj še vprašanje za razne tako imenovane izbrisane, tako imenovane
               oficirje, ki so se tudi borili na drugih frontah po Jugoslaviji. Recimo v Bosni, na
               Hrvaškem, v Srbiji, kaj jaz vem, kaj še vse. V Hercegovini in ti ljudje bodo sedaj še
               dobili penzijo v Republiki Sloveniji. Ja, krasna Republika Slovenija krasno skrbi za
               vse druge razen za svoje ljudi.</p>
               <p>Slovenska nacionalna stranka tega zakona navkljub temu, da gre za popravek odločbe v
               skladu z odločbo ustavnega sodišča, ne bo podprla. Mislim, da je nekaj drugega
               skrbeti za svoje državljane, kot pa skrbeti za vse. Nimamo toliko denarja, da bi ga
               metali skozi okno. Pa vendar zgleda, da se vleče še tista senca od gospoda Bohinca,
               ki je hotel vsem in vsakomur podeliti državljanstvo. Na osnovi tega se tu vrti neka
               taka, bi rekel, vztrajnost, neko kolo vztrajnosti, ki pa Sloveniji ne dela dobro.
               Mislim, da to ni prav.</p>
               <p>Mislim, da ti ljudje pravzaprav dvigajo glavo vedno bolj. Zdaj gre v bistvu že celo
               za tožbe, kot da so se neki slovenski uradniki pregrešili, ker so povedali resnico,
               in podobne stvari. Mislim, da bi morali v prvi vrsti pregledati vsa državljanstva,
               zmetati nekatere, tiste, ki so se borili proti Sloveniji, ven, kaznovati tiste
               gospode, ki so jim podelili državljanstva - tu gre v veliki meri po mojem mnenju za
               gospoda Bohinca, ki je po dolgem in počez to delil -, in urejati Republiko Slovenijo
               v skladu s pravnimi normami Republike Slovenije. Hvala lepa.</p>
            </sp>
            <sp xml:id="SDZ4-Redna-21-2006-10-27.sp23">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima mag. Franc Žnidaršič, da predstavi stališče poslanske
               skupine DeSUS.</p>
            </sp>
            <sp xml:id="SDZ4-Redna-21-2006-10-27.sp24">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovana predstavnica ministrstva, kolegice in kolegi!
               Demokratična stranka upokojencev je zadnja, ki bi polemizirala z ustavnim sodiščem
               glede odločbe. Zato bomo ta zakon podprli in mislimo, da je tako prav. Hvala lepa.
            </p>
            </sp>
            <sp xml:id="SDZ4-Redna-21-2006-10-27.sp25">

               <speaker>PODPREDSEDNIK SAŠO PEČE:</speaker>

               <p>Stališče poslanske skupine SDS bo predstavil kolega Rudi Veršnik.</p>
            </sp>
            <sp xml:id="SDZ4-Redna-21-2006-10-27.sp26">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Novela zakona o pravicah iz
               pokojninskega in invalidskega zavarovanja bivših vojaških zavarovancev je bila
               narejena na osnovi odločbe ustavnega sodišča, ki popravlja storjene krivice v
               preteklosti. Glede na to Slovenska demokratska stranka podpira predlagano novelo.
               Hvala lepa.</p>
            </sp>
            <sp xml:id="SDZ4-Redna-21-2006-10-27.sp27">

               <speaker>PODPREDSEDNIK SAŠO PEČE:</speaker>

               <p>In poslanec Miran Potrč bo predstavil stališče poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-21-2006-10-27.sp28">

               <speaker>MIRAN POTRČ:</speaker>

               <p>Hvala lepa. V poslanski skupini Socialnih demokratov bomo podprli predlog zakona.
               Predlog sledi odločitvi ustavnega sodišča, ki ugotavlja, da je bilo nezakonito rešeno
               v veljavnem zakonu, ker so pridobili pravico do pokojnine samo za 6 mesecev nazaj, ne
               pa od dneva izpolnitve splošnih pogojev. Pri tem bi radi poudarili, da gre za
               državljane Republike Slovenije in da so izenačeni v pravicah z vsemi drugimi ter da
               je po našem prepričanju ustavo, odločitve ustavnega sodišča in pravno državo treba
               spoštovati, ne glede na to, kaj si o tem kdo misli.</p>
               <p>Opozarjamo pa na dvoje vprašanj, o katerih smo govorili že na matičnem delovnem
               telesu in ki po naši oceni lahko povzročita novo ustavno presojo. Eno je vprašanje,
               ki ga je predsednik odbora navedel in zadeva izplačilo pokojnin v nominalnih zneskih
               za 10 in več let nazaj. Jaz bi rad opozoril, da ti nominalni zneski danes pomenijo za
               leto 1991 izplačano trinajstkrat manj, kot so realno vredni bili takrat, za leto 1992
               4,44 krat manj, za leto 1003 2,96 krat manj in tako vse do leta 1997, ko je bilo to
               še ena in pol krat manj. Ali se nam zdi, da je izplačilo v nominalnem znesku ob
               krivdi države, da se 15 let ni to izplačevalo, ustrezno ali ne? Naj se pač presoja.
               Mnenje večine v matičnem delovnem telesu je bilo, da je to ustrezno. Tudi v
               zakonodajno-pravni službi ni bilo pomislekov. Jaz pač na to opozarjam in menim, da se
               tudi tokrat iz ideoloških razlogov na različen način obnašamo do naših državljanov in
               da to ni dobro. Posebej, ker tu ne gre za materialna vprašanja, saj gre vsega skupaj
               po podatkih, ki jih je navedla vlada, za 17 ljudi.</p>
               <p>In drugo, kar je po moje še bolj vprašljivo, je pa dejstvo, da naša zakonodaja, in
               sicer spremembe in dopolnitve zakona o pokojninskem in invalidskem zavarovanju, ki
               smo jih sprejeli julija 2005, vdovske pokojnine ne priznava vdovam teh zavarovancev.
               To so tudi naše državljanke, praviloma živijo v Sloveniji desetletje. Bile so po
               prejšnjih predpisih zavarovane tako kot vsak drug. Država Slovenija jim je
               onemogočila uveljavitev vdovske pokojnine samo zato, ker so vdove po bivših vojaških
               zavarovancih. Jaz menim, da je to vprašanje, ki ga kaže posebej proučiti.</p>
               <p>Zato sem tudi na nekaj pisem, ki sem jih v zvezi s tem dobil, predlagal vladi, da
               oceni, ali so formalno sprejete rešitve, ki formalno so takšne in tu zavod za
               pokojninsko in invalidsko zavarovanje ne moremo kriviti, da izdaja odločbe takšne,
               kakršne pač izdaja. To je zavrnilne. Vendar, da se o tem sproti presoja. Sicer pa
               menim, da bodo prizadeti verjetno tudi na tem področju sprožili ustavni spor. Hvala.
            </p>
            </sp>
            <sp xml:id="SDZ4-Redna-21-2006-10-27.sp29">

               <speaker>PODPREDSEDNIK SAŠO PEČE:</speaker>

               <p>Tudi vam. Končali smo s predstavijo stališč poslanskih skupin. Ker tudi k temu
               predlogu zakona matično delovno telo ni sprejelo nobenega amandmaja, ni možna
               razprava o členih. Zato razpravo zaključujem in s tem tudi drugo obravnavo predloga
               zakona. V skladu s 139. členom poslovnika pa bo zbor glasovanje o zakonu opravil v
               četrtek, 2. novembra, v okviru glasovanj. S tem prekinjam to točko dnevnega reda.
               Ministru in državni sekretarki se zahvaljujem za udeležbo.</p>
               <p>Med nami pa je minister Zver s sodelavcem, dobrodošli.</p>
               <p>Prehajamo na <title>24. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O MATURI.</title>
               </p>
               <p>S tem vas seznanjam, da imamo za to točko predvideni 2 uri in 20 minut. Predlog
               zakona je v obravnavo zboru predložila vlada Republike Slovenije. Zato besedo dajem
               ministru za šolstvo in šport dr. Milanu Zveru. Izvolite.</p>
            </sp>
            <sp xml:id="SDZ4-Redna-21-2006-10-27.sp30">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik državnega zbora. Spoštovane poslanke in
               poslanci! Hvala lepa za priložnost, da lahko predstavim novelo zakona o maturi na
               plenarnem zasedanju državnega zbora. Bom kratek. Želim poudariti samo ključne
               spremembe, ki jih novela prinaša.</p>
               <p>Prvi sklop sprememb se nanaša na dejstvo, da uvajamo dva izpitna roka splošne mature,
               tako poleg spomladanskega še jesenski rok. Po sedaj veljavnem zakonu o maturi v
               jesenskem roku dijaki niso mogli ponovno opravljati celotne mature. Morali so čakati
               na to celo leto, s čimer so izgubili pomemben del življenjskega obdobja. Dejstvo je,
               da se je tudi Slovenija odzvala na večkratne pozive Evropske komisije in drugih
               asociacij, ki so pozivale, da morajo države OECD spreminjati sistemsko zakonodajo in
               normativno okolje v tej smeri, da se bo tako imenovani "drop-out" maksimalno
               zmanjšal. Jaz upam, da bo ta sprememba novele prispevala k temu, da bo tudi osip na
               slovenskih srednjih šolah nižji.</p>
               <p>Doslej dijaki tudi niso mogli izboljševati ocen iz posameznega maturitetnega
               predmeta. Izboljševanje ocen je še posebej pomembno in zanimivo tudi zaradi tega, ker
               je še vedno v veljavi sistem, kakršen je točkovni sistem, ki ima neko selekcijsko
               funkcijo. Sedaj bodo to, dokler bo tak sistem veljal, imeli na voljo.</p>
               <p>Popravni izpit iz mature lahko opravljajo v vseh rokih v dveh letih po prvem
               popravljanju celotne mature, splošno še štirikrat, poklicno pa kar šestkrat. Tudi to
               sta dva prispevka k temu, da bi zmanjšali osip. Ključna sprememba v tem delu oziroma
               v tem sklopu je, da je jesenski rok popolnoma enakovreden spomladanskemu.</p>
               <p>Drugi sklop pa zadeva nekatere spremembe in dopolnitve za izvedbo mature. Na primer,
               možnost ustreznega spremljanja rezultatov, določitev metodologije mature po
               posameznih šolah in podobno.</p>
               <p>Tretji sklop zadeva uskladitev in dopolnitev kazensko-nadzorstvenih določil, s
               katerimi želimo zagotoviti bolj učinkovit nadzor nad maturo, ustreznejše varovanje
               dokumentov in podatkov, ki so izpitna tajnost, in podobno. Kot veste, je zadnje leto
               ali tudi dve prihajalo do nekaterih nepravilnosti. Jaz upam, da bomo v kratkem, v
               naslednjih mesecih te nepravilnosti odpravili, tudi s spremembo podzakonskih
               predpisov, ki bodo temeljili na tej noveli. Hvala lepa.</p>
            </sp>
            <sp xml:id="SDZ4-Redna-21-2006-10-27.sp31">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval odbor za kulturo, šolstvo in šport kot
               matično delovno telo. Prosim predsednika odbora mag. Branka Grimsa, da predstavi
               poročilo odbora.</p>
            </sp>
            <sp xml:id="SDZ4-Redna-21-2006-10-27.sp32">

               <speaker>MAG. BRANKO GRIMS:</speaker>

               <p>Hvala za besedo. Vsem zbranim prav lep pozdrav! Odbor za kulturo, šolstvo in šport je
               na svoji 18. redni seji 5. oktobra obravnaval predlog zakona o spremembah in
               dopolnitvah zakona o maturi in ga enotno podprl. Razlog za to je bila skupna ocena
               prav vseh prisotnih, da gre za pomemben premik, da gre za rešitev, ki je izrazito v
               korist mlajši generaciji in ki bo pomembno prispevala k manjšemu osipu in k
               izboljšanju uspeha v slovenskem izobraževanju. Da je bila ta ocena res enotna, naj
               navedem tudi mnenje članov odbora, bivšega ministra gospoda Gabra, ki je izrazil
               občudovanje temu zakonu z besedami, da je to nekaj, kar si oni niso upali, ocenjujejo
               pa zelo pozitivno.</p>
               <p>Med samo obravnavo je odbor sprejel štiri dodatne amandmaje. Vsi so predvsem
               redakcijske narave, pomenijo preciziranje besedila. Potem pa, kot rečeno, enotno
               podprl besedilo zakona v tako dopolnjeni obliki. Predlagam državnemu zboru, da ta
               zakon sprejme. Hvala.</p>
            </sp>
            <sp xml:id="SDZ4-Redna-21-2006-10-27.sp33">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Mi pa prehajamo na predstavitev stališč poslanskih skupin. Kolega
               Mihael Prevc bo podal stališče Slovenske ljudske stranke. Izvolite.</p>
            </sp>
            <sp xml:id="SDZ4-Redna-21-2006-10-27.sp34">

               <speaker>MIHAEL PREVC:</speaker>

               <p>Hvala lepa za besedo gospod podpredsednik. Spoštovani minister s sodelavcem,
               spoštovane kolegice in kolegi! V poslanski skupini Slovenske ljudske stranke
               podpiramo predlog sprememb zakona o maturi. Mnenja pa smo tudi, da se morajo
               spremembe predpisov s področja izobraževanja in šolstva sprejemati hitro in
               pravočasno, da se lahko uveljavljajo spremembe za naslednjo sezono oziroma šolsko
               leto.</p>
               <p>Dobrodošle spremembe v tem zakonu prinaša 4. člen predloga novele, ki omogoča
               večkratno celotno opravljanje mature, saj sedanja dikcija 24. člena veljavnega zakona
               ni jasna glede možnosti upravljanja celotne mature več kot enkrat. Prav tako so
               dobrodošle spremembe tudi s 6. členom predloga novele, ki kandidatom, ki so maturo
               uspešno opravili v spomladanskem roku, že v jesenskem roku omogoča popravljanje
               ocene, saj ta rešitev povečuje možnost kandidatov, da se opišejo v željen
               visokošolski program še v istem šolskem letu. V Slovenski ljudski stranki se nam zdi
               tudi zelo primerno, da se odpravijo določbe 41. in 42. člena veljavnega zakona, ki so
               dovoljevale dvakratno ponovno opravljanje negativno ocenjenih predmetov mature v treh
               zaporednih izpitnih rokih in da se po novem dovoli opravljanje, popravljanje
               maturitetnih izpitov v vseh izpitnih rokih v okviru dveh let, na kar mora kandidat
               maturo opravljati v celoti. To vsekakor omogoči hitrejši zaključek izobraževanja.
               Strinjamo se tudi, da metodologija spremljanja kakovosti mature ne sme voditi v
               razvrščanje šol, kar je tipičen primer napačnega prikazovanja kakovosti dela šol in
               se opušča tudi na primer v Veliki Britaniji, kjer so to razvrščanje prvi v Evropi
               uvedli.</p>
               <p>V tem smislu je bil pravzaprav sprejet amandma LDS-a k 2. členu na odboru za šolstvo.
               Podprli bomo tudi amandmaje odbora, ki sledijo pripombam zakonodajno-pravne službe
               ter amandma k 5. členu, ki jasneje opredeli roke, v katerih mora kandidat, ki iz
               utemeljenih razlogov opravlja maturo v dveh delih, vložiti vlogo in predložiti
               ustrezna dokazila. Skratka, v poslanski skupini Slovenske ljudske stranke podpiramo
               predlagane spremembe zakona o maturi, ker menimo, da izboljšujejo osnovni zakon in
               jasneje opredeljujejo roke in način ter omogočijo hitrejši zaključek šolanja. Hvala
               lepa.</p>
            </sp>
            <sp xml:id="SDZ4-Redna-21-2006-10-27.sp35">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Srečko Prijatelj bo predstavil stališče poslanske skupine
               Slovenske nacionalne stranke.</p>
            </sp>
            <sp xml:id="SDZ4-Redna-21-2006-10-27.sp36">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik, spoštovani minister, kolegice in kolegi!
               Osnovni zakon je začel veljati 1. marca leta 2003 in v Slovenski nacionalni stranki
               ocenjujemo, da je predlog zakona o spremembah in dopolnitvah zakona o maturi smiseln
               in potreben. Zagotavlja enake pogoje pri opravljanju mature vsem kandidatom v obeh
               izpitnih rokih. Kar je zelo pomembno, izenači se možnost za opravljanje mature v vseh
               možnih kombinacijah in v obeh izpitnih rokih, kar je za kandidate prav gotovo najbolj
               ugodno. Povečuje oziroma izboljša se tudi učinkovitejša organizacija za izvedbo ter
               sprejemanje rezultatov mature. Moti nas pa, da v bistvu predlagana novela o maturi,
               prepoveduje na nek način objavljanje, razvrstitve šol po maturitetnih rezultatih. Kar
               seveda ni dobro, predvsem zaradi tega, ker se tako otroci kot starši odločajo, da na
               osnovi tega, kar je lahko vidno tudi v javnosti, dajo otroka pač v tisto šolo, ki je
               boljša. To je pokazatelj, kakšni so uspehi v maturitetnem obdobju, kako šola
               deluje.</p>
               <p>Nadalje pa mene kot tudi stranko moti to in to je ena največjih pomanjkljivosti v tem
               zakonu, katerega bomo seveda skušali še kasneje popraviti. Jaz sem računal na
               razumnost ministrstva, da se bo to sedaj zgodilo. Je pa dejstvo, da je zelo slabo
               poskrbljeno za slepe in slabovidne.</p>
               <p>Jaz sam sem 13. junija 2006 dal pisno poslansko pobudo vladi Republike Slovenije, v
               kateri jo opozarjam na to, da je velik zaostanek pri standardizaciji matematičnih
               znakov v brajlici in seveda tudi pomanjkanje gradiva. To je nerazumljivo v današnjem
               času, ko sta računalništvo in sodobna elektronika tako razvita, da lahko v bistvu na
               nek način enakovredno nudimo tudi tem prizadetim enak dostop do maturitetnih gradiv.
               In seveda nas na to opozarjajo tudi starši, ki so dvakrat na nek način udarjeni, ker
               slepi in slabovidni ljudje se ne obravnavajo kot ljudje, ki bi bili priznani kot
               gibalno ovirane osebe. In to ni dobro. Če smo predlagali spremembo zakona, bi lahko
               to upoštevali. Zlasti ker, kot sem sam pogledal, tudi namenjamo zelo velika sredstva
               za te učbenike, seveda, trem različnim organizacijam, ki pa verjetno to bolj porabijo
               za plače kot pa za dejansko usmerjeno materijo oziroma dejansko uresničitev tega, za
               kar prejmejo te prihodke.</p>
               <p>Spoštovani minister, jaz bi vas prosil, da poostrite ta nadzor, da to praznino
               zapolnimo. Sicer pa ocenjujemo v Slovenski nacionalni stranki, da je zakon smiselno
               sprejet in da je dober.</p>
            </sp>
            <sp xml:id="SDZ4-Redna-21-2006-10-27.sp37">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Vasja Klavora bo predstavil stališče poslanske skupine DeSUS.
               Izvolite.</p>
            </sp>
            <sp xml:id="SDZ4-Redna-21-2006-10-27.sp38">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovani gospod minister, spoštovane poslanke in
               poslanci! Predlog zakona je v zakonodajno obravnavo poslala vlada Republike
               Slovenije. V poslanski skupini DeSUS lahko le pohvalimo tako hiter odziv na
               problematiko v zvezi z opravljanjem zadnje mature, saj so se nekatere določbe zakona
               v praksi pokazale kot nedorečene in neustrezne. Novela odpravlja takšno sistemsko
               pomanjkljivost in sledi načelu enakopravnosti in enakih možnosti kandidatov pri
               odpravljanju mature. V poslanski skupini DeSUS se strinjamo s predlagano odpravo
               formalnih ovir, zaradi katerih dijaki in dijakinje niso imeli enakih možnosti za
               opravljanje mature v obeh izpitnih rokih, tako spomladanskem in jesenskem. Dijaki in
               dijakinje bodo poslej imeli možnost večkratnega opravljanja mature, posameznega
               maturitetnega izpita. Lahko bodo popravljali posamezen izpit v primeru negativne
               ocene. Omogočeno pa jim bo tudi izboljševanje oziroma popravljanje doseženih ocen v
               obeh izpitnih rokih.</p>
               <p>Podpiramo tudi spremembe, ki se nanašajo na določbe organizacijske narave, saj se bo
               z njimi zagotovila učinkovitejša organizacija in izvedba mature. V letošnjem letu je
               bilo pri maturi kršeno tudi načelo izpitne tajnosti, zaradi česar predlagatelj
               novelira določbe, ki se nanašajo na nadzor nad izvajanjem zakona. Podrobneje
               opredeljuje prekrške, storilce ter tudi višje globe. Vse te spremembe zagotavljajo
               učinkovitejšo organizacijo in izvedbo mature ter nadzora nad dokumenti in podatki, ki
               so izpitna tajnost. Usmerjena so okoli dijakov ter pomenijo izenačevanje njihovega
               položaja. Zato v poslanski skupini tudi podpiramo takšne spremembe, ki odpravljajo v
               praksi izkazane pomanjkljivosti.</p>
               <p>Poslanci DeSUS-a predlagani zakon podpiramo. Hvala.</p>
            </sp>
            <sp xml:id="SDZ4-Redna-21-2006-10-27.sp39">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Gospa Maria Pozsonec bo predstavila stališče narodnih skupnosti.
               Izvolite.</p>
            </sp>
            <sp xml:id="SDZ4-Redna-21-2006-10-27.sp40">

               <speaker>MARIA POZSONEC:</speaker>

               <p>Hvala lepa za besedo. Lep pozdrav vsem prisotnim! S spremembo zakona se bodo
               zagotovili enaki pogoji pri opravljanju predvsem splošne mature vsem kandidatom v
               obeh izpitnih rokih. Vzpostavljeno bo novo temeljno načelo. In sicer, vsi kandidati
               bodo izenačeni glede možnosti opravljanja mature ali posameznih izpitov splošne
               mature v obeh izpitnih rokih. Prav tako bo vsem kandidatom omogočeno, da bodo lahko
               tako splošno kot tudi poklicno maturo opravljali večkrat, bodisi s popravljanjem
               negativne ocene, izboljševanjem pozitivne ocene ali ponovnim opravljanjem celotne
               mature. Z drugimi dopolnitvami bi se povečali oziroma izboljšali formalni okviri za
               učinkovitejšo organizacijo in izvedbo ter spremljanje rezultatov tako splošne kot
               tudi poklicne mature. Zagotovil pa naj bi se tudi ustreznejši nadzor nad maturo.
               Omenjeno se nanaša na zagotavljanje ustreznejšega varovanja dokumentov in podatkov,
               ki so izpitna tajnost pri maturi. Tudi s preventivnimi ukrepi, kot so organiziranje
               notranjega nadzora pri vseh subjektih, ki izvajajo maturo, in sankcioniranje
               odgovornosti za prekrške v zvezi z opustitvijo ustreznega varovanja izpitne
               tajnosti.</p>
               <p>Zakon ocenjujemo kot dobrega, zato ga bomo podprli. Hvala.</p>
            </sp>
            <sp xml:id="SDZ4-Redna-21-2006-10-27.sp41">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka Alenka Jeraj bo predstavila stališče poslanske skupine SDS.
               Izvolite.</p>
            </sp>
            <sp xml:id="SDZ4-Redna-21-2006-10-27.sp42">

               <speaker>ALENKA JERAJ:</speaker>

               <p>Hvala za besedo. Lep pozdrav, kolegice in kolegi, minister s sodelavcem! V poslanski
               skupini bomo podprli predlagane spremembe zakona o maturi, ki gredo v korist dijakinj
               in dijakov.</p>
               <p>Poslanci Slovenske demokratske stranke so že ob sprejemu zakona leta 2003 opozarjali
               na problem neenakosti vseh kandidatov. S spremembo zakona se odpravljajo formalne
               ovire, zaradi katerih vsi kandidati za splošno maturo niso imeli enakih možnosti za
               opravljanje mature v obeh izpitnih rokih. Sprememba odpravlja ovire v okviru splošnih
               ciljev vzgoje in izobraževanja, in sicer v smeri celostnega razvoja posameznika kot
               kulturnega, ustvarjalnega, moralnega, delovnega, družbenega in ekološko osveščenega
               bitja, ki si v pogojih enakih možnosti pridobiva znanja, vrline in kompetence za
               uspešno delovanje v družbenem okolju.</p>
               <p>Prvi in najpomembnejši sklop sprememb, ko govorimo o splošni maturi, je uvedba
               drugega roka, jesenskega roka splošne mature. S tem se zagotavljajo enaki pogoji za
               opravljanje vsem kandidatom v obeh izpitnih rokih. Tako naj bi vzpostavili novo
               temeljno načelo zakona o maturi, da so vsi kandidati izenačeni glede možnosti
               opravljanja mature ali posameznih izpitov splošne mature v obeh izpitnih rokih. In
               prav tako, da je vsem kandidatom omogočeno, da lahko tako splošno kot tudi poklicno
               maturo opravljajo večkrat. Bodisi, da popravljajo negativne ocene ali opravljajo
               celotno maturo ponovno.</p>
               <p>6. člen novele kandidatom, ki so maturo uspešno opravili že v spomladanskem roku,
               omogoča popravljane ocen v jesenskem roku S tem se povečuje možnost kandidatov, da se
               vpišejo v željen visokošolski program v istem šolskem letu.</p>
               <p>Odpravlja se člene, po katerih je dovoljeno do dvakrat ponovno opravljanje negativno
               ocenjenih predmetov mature v izključno treh zaporednih izpitnih rokih. Po novem bo
               opravljanje negativno ocenjenih predmetov mature možno v vseh izpitnih rokih v okviru
               dveh let. S tem se predvsem starejšim kandidatom omogoča hitrejši zaključek
               izobraževanja.</p>
               <p>Drugi sklop sprememb se nanaša na nekatere organizacijsko izvedbene rešitve mature,
               gre za rešitev problematike, na katero je opozorila informacijska pooblaščenka, ko je
               bilo na podlagi njene odločbe potrebno objaviti rezultate mature. Predlagatelj skuša
               določiti metodologijo, torej, kaj pravzaprav tisto, kar naj bi se pravzaprav podalo
               oziroma kar naj bi podalo informacijo o kakovosti mature na šoli. Kakovost se bo
               ugotavljala v skladu z metodologijo, ki jo bo določil minister na predlog obeh
               državnih maturitetnih komisij. Statistični podatki o rezultatih bodo tako obdelani
               tako, da bodo odražali dejansko stanje glede na vse bistvene pokazatelje kakovosti in
               bodo prav tako obravnavani v okviru letnih poročil o maturi. Navedeni podatki se bodo
               potem lahko uporabljali predvsem za pripravo strokovnih analiz in ustreznih ukrepov v
               zvezi z maturo.</p>
               <p>Na podlagi našega amandmaja, amandmaja koalicijskih poslanskih skupin, o katerem bomo
               razpravljali kasneje, se zagotavlja ustreznejša pravna podlaga za javno objavo
               rezultatov kakovosti mature v smeri že omenjene odločbe informacijske pooblaščenke. Z
               amandmajem predlagamo, da se podatki iz letne analize o kakovosti mature ne smejo
               uporabljati za razvrščanje šol.</p>
               <p>Tretji sklop sprememb se nanaša na uskladitev in dopolnitev kazensko - nadzorstvenih
               določil, uvaja se učinkovit nadzor nad maturo, da bi zagotovili ustreznejše varovanje
               dokumentov in podatkov, ki so izpitna tajnost pri maturi, tudi z nekaterimi
               preventivnimi ukrepi.</p>
               <p>Na podlagi navedenega torej pomembnih izboljšav v korist dijakinj in dijakov bomo v
               poslanski skupini Slovenske demokratske stranke novelo zakona o maturi podprli.</p>
            </sp>
            <sp xml:id="SDZ4-Redna-21-2006-10-27.sp43">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Rudolf Moge bo predstavil stališče poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-21-2006-10-27.sp44">

               <speaker>RUDOLF MOGE:</speaker>

               <p>Spoštovani predsedujoči. Gospod minister s spremstvom, kolegice in kolegi. Znano je,
               da LDS bila mati šolske zakonodaje, zato smo za njene spremembe in dopolnitve izredno
               občutljivi, vendar je danes pred nami nekaj, kar podpiramo. Predlagatelju dajemo
               priznanje, ker področje ustrezno dograjuje in mu je uspelo doseči dogovor z
               maturitetno komisijo o odpravi formalnih ovir, ki so doslej stale pred kandidatkami
               in kandidati za opravljanje mature. Matura bo tako v večji meri sledila svoji osnovni
               logiki, da pred institutom mature šteje predvsem znanje. Če ga imaš, ga lahko tudi
               izkažeš, če ga nimaš, te matura opozori na potrebo po dodatnem učenju in ti ponuja
               možnost za ponoven pristop k preizkusu. Prav tako pozdravljamo vrnitev pred leti že
               preizkušenemu sistemu opravljanja mature v jesenskem roku in pričakujemo, da bo
               ustrezno urejeno tudi spremljanje rezultatov mature in bomo podprli tudi dopolnilo,
               ki primerno nadgrajuje dopolnilo našega poslanca, dr. Slavka Gabra.</p>
               <p>Spoštovane gospe in gospodje! Dovolite mi, da zaključim z mislijo, da bi lahko ta
               zakon vzeli za primer smiselnega dograjevanja obstoječega šolskega sistema. V
               poslanskem klubu LDS bi bili veseli podobnega iskanja mogočih dograditev tudi na
               drugih področjih. Mi bomo, to še posebej poudarjamo, z veseljem ta zakon tudi
               podprli. Hvala lepa.</p>
            </sp>
            <sp xml:id="SDZ4-Redna-21-2006-10-27.sp45">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanska Majda Potrata bo predstavila stališče poslanske skupine
               Socialnih demokratov. Izvolite.</p>
            </sp>
            <sp xml:id="SDZ4-Redna-21-2006-10-27.sp46">

               <speaker>MAG. MAJDA POTRATA:</speaker>

               <p>Hvala za besedo. Spoštovane poslanke in poslanci, spoštovani gospod minister in
               gospod direktor. Pred nami je predlog zakona o spremembah in dopolnitvah zakona o
               maturi. Splošna matura, ki se je začela za celo generacijo prvič leta 1995, je dobila
               svoj zakon leta 2003, kar pomeni, da je zakon rasel tudi iz izkušenj, s katerimi so
               se tako izvajalci kot tisti, ki so maturo opravljali, srečevali od leta 1995 naprej.
               Res pa je, da so nekatere slabosti v izpeljavi mature zahtevale poseg v zakon o
               maturi in ker gre za izboljšavo veljavnega zakona, ki je nasledek praktičnih
               izkušenj, v poslanski skupini Socialnih demokratov ta predlog zakona podpiramo.</p>
               <p>Potrebno je povedati, da zakon govori tako o splošni kot o poklicni maturi, imata pa
               nekatere razlike in tudi različno tradicijo. Ne tako zlahka pa bo šlo, če bo
               ministrstvo pripravilo obsežnejše spremembe zakona o maturi, o katerih je mogoče
               brati v javnih občilih. Vendarle spremembe, o katerih govorimo sedaj, so take narave,
               da so skladne s temeljnimi načeli in cilji, ki so bili zastavljeni ob vpeljavi
               splošne mature. Ta pa je, da morajo vsi kandidati opravljati maturo pod enakimi
               pogoji. Sprememba, ki govori o tem, da se izenačujejo pogoji v spomladanskem in
               jesenskem roku za vse vrste opravljanja mature, se pravi bodisi da gre za opravljanje
               mature v celoti ali mature v dveh delih, ali posameznega popravnega izpita iz dela
               mature ali izboljševanja ocene, vendar pušča eno vprašanje odprto zlasti za jesenski
               rok mature. Zaradi časovne omejitve ne bo mogoče pri izvedbi opravljati pisnega
               izpita na isti dan za vse kandidate. To pomeni vpeljavo več kompletov, pri tem se pa
               vedno lahko znajdemo pred vprašanjem, ali so vse izpitne naloge v resnici popolnoma
               enakovredne. To je tudi tisti razlog, zaradi katerega je bila kakšna dosedanja
               rešitev pri izvedbi mature malo počasnejša in bolj z dvomi pospremljena kot pa s
               popolnim odobravanjem. Vendar, ko gre tehtati, katere so pridobitve te odločitve, te
               spremembe, da lahko opravlja kandidat izpit, s katerim izboljšuje oceno, že v
               jesenskem roku, naj omenim vsaj to možnost, ki je pri enem od obveznih predmetov, to
               je pri slovenščini, bistvena. To pa je, da kandidat opravlja izpit iz tematskega
               sklopa, ki je bil predpisan za tisto leto, in se mu tako ni treba posebej
               pripravljati na novi tematski sklop, ki bi ga moral obvladati, če bi hotel
               izboljševati oceno v spomladanskem roku v naslednjem šolskem letu.</p>
               <p>Prav tako podpiramo spremembe, ki so v prid spremljanju kakovosti mature. Še bolj
               umestne pa se zdijo vse tiste spremembe v zakonu o maturi, ki so povezane s kršitvami
               izpitne tajnosti. Menimo, da je treba zagotoviti tistim, ki opravljajo bodisi splošno
               bodisi strokovno maturo, v resnici enake pogoje, ti pa so povezani tudi s tem, da v
               javnost ne pricurljajo kakšni podatki o izpitni vsebini prej, preden je to dovoljeno.
               Ustrezne kazenske sankcije, ki so predvidene, bodo zaostrile tudi nadzor nad
               opravljanjem mature.</p>
               <p>Kot rečeno, v poslanski skupini Socialnih demokratov bomo zakon podprli. Kar pa
               zadeva amandmaje, se bomo pa o njih še izrekali. Hvala.</p>
            </sp>
            <sp xml:id="SDZ4-Redna-21-2006-10-27.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka Marjetka Uhan bo predstavila stališče poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-21-2006-10-27.sp48">

               <speaker>MARJETKA UHAN:</speaker>

               <p>Lepo pozdravljeni vsi prisotni! Novela zakona o maturi prinaša ugodnejše pogoje za
               maturante glede prožnosti opravljanja izpitnih obveznosti, povečuje število rokov,
               kot tudi natančneje definira pristojnosti strokovnih institucij. Z novelo zakona pa
               naj bi se zagotovil večji nadzor nad dokumenti in podatki, da ne bi prihajalo do
               kršenja izpitne tajnosti. Z novelo zakona se po novem omogoča vsem kandidatom
               opravljanje mature tudi v jesenskem roku, tako kandidatom, ki so bili spomladi
               neuspešni ali so le delno opravili maturo, kot tudi tistim, ki želijo uspeh
               izboljšati. Povečuje se število izpitnih rokov v dveh letih, po dveh pa ponovno
               opravljanje celotne mature. S temi spremembami se dijakom omogoča uspešnejše in
               hitrejše zaključevanje srednješolskega izobraževalnega ciklusa kot tudi hitrejše
               nadaljnje vključevanje v delovnih proces ali nadaljnje izobraževanje. Učinkovit
               nadzor in organizacija z dokumenti in podatki, ki so izpitna tajnost, pa naj bi bilo
               zagotovilo, da ne bi v prihodnosti prihajalo do zlorab na tem področju. V Novi
               Sloveniji bomo predlagano novelo zakona podprli.</p>
            </sp>
            <sp xml:id="SDZ4-Redna-21-2006-10-27.sp49">

               <speaker>PODPREDSEDNIK SAŠO PEČE:</speaker>

               <p>Hvala. Končani smo s predstavitvami stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bom vodil na podlagi
               pregleda amandmajev z dne 26.10.</p>
               <p>Torej, v obravnavi imamo 2. člen in amandma poslanskih skupin Slovenske demokratske
               stranke, poslanske skupine Nove Slovenije, poslanske skupine Slovenske ljudske
               stranke in poslanske skupine Demokratične stranke upokojencev. Odpiram postopek
               prijave, torej tisti, ki želite razpravljati v povezavi s tem členom in amandmajem,
               prosim, prijavite se. Besedo ima poslanec Rudolf Moge.</p>
            </sp>
            <sp xml:id="SDZ4-Redna-21-2006-10-27.sp50">

               <speaker>RUDOLF MOGE:</speaker>

               <p>Predsedujoči, hvala lepa za besedo. Spoštovane kolegice in kolegi! Mi bomo oziroma
               sam bom ta amandma seveda podprl. Zdi se mi smiselno, da se neko merjenje na neki
               množici vzgojno-izobraževalnih zakonov ne uporabi za to, da se potem začenja
               razvrščati šole od prve do druge, tretje, četrte in tako naprej. Podobno bi bilo, če
               bi lahko na podlagi uspešnosti nekih operacij, recimo, razvrščali bolnice, vendar je
               tako merilo, ki ima samo en vatel, drugih pa nima, lahko izredno krivično. V šolah to
               velja tudi predvsem zaradi tega, kajti niso vse šole na enakem nivoju glede dijakov,
               ki se vpisujejo. Poznamo nekatere šole, sploh v mestnih okoljih, kjer se super
               odličnjaki vpisujejo, ker imajo zelo visoke nivoje za vstop, in nekatere šole, ki so
               se komaj pred kratkim ustanovile, ki so začele pobirati ljudi iz ruralnega okolja,
               ker drugače nikoli ne bi šli v gimnazijo, in zagotovo nimajo take štartne osnove kot
               te. In zaradi tega bom ta amandma podprl. Je smiseln in je dober.</p>
               <p>Želel bi pa tudi, če lahko to priliko malo izkoristim, vas, gospod minister opozoriti
               tudi na to, kar se tega zakona tiče, ker ni nobenih težav, da bi bilo zelo lepo -
               izkoriščam poslovnik, ker ne morem priti do vas, od vas -, če bi tudi za to, za kar
               ste bili zadolženi na vašem ministrstvu, zakon o planinskih poteh, poskušali čim prej
               pripraviti amandmaje. Skoraj leto bo že minilo, ljudje umirajo. Tako ministrstvo, ki
               nam pošilja take zakone, pa ni sposobno tega narediti, jaz dvomim, zato hkrati tudi
               pozivam, da tudi na tem področju, podobno kot na področju zakona o maturi, storite to
               svojo dolžnost, ki ste ji kot minister zavezani. Hvala lepa.</p>
            </sp>
            <sp xml:id="SDZ4-Redna-21-2006-10-27.sp51">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi se je prijavil minister Zver.</p>
            </sp>
            <sp xml:id="SDZ4-Redna-21-2006-10-27.sp52">

               <speaker>DR. MILAN ZVER:</speaker>

               <p>Hvala, gospod podpredsednik za besedo...</p>
            </sp>
            <sp xml:id="SDZ4-Redna-21-2006-10-27.sp53">

               <speaker>PODPREDSEDNIK SAŠO PEČE:</speaker>

               <p>... prosimo, če vstanete, iz prakse in po poslovniku nadaljujete.</p>
            </sp>
            <sp xml:id="SDZ4-Redna-21-2006-10-27.sp54">

               <speaker>DR. MILAN ZVER:</speaker>

               <p>Hvala za opozorilo. Spoštovani gospod poslanec, zagotovo bomo pripravili to, kar je
               potrebno v zvezi s planinskimi potmi. Jaz sem tudi eden tistih zaslužnih, da je ta
               zakon ostal še vedno v proceduri z vašim prvim podpisom in bom pogledal, ali zadeva
               je ostala pri nas ali morda na kakšnem drugem vladnem resorju.</p>
               <p>Kar se tiče vašega amandmaja, pa lahko rečem, da se z vsebino sporočilom tega
               amandmaja popolnoma strinjam, je pa amandma nekoliko oster in dikcija ni najbolj
               nomotehnično ustrezna. Gre za to, da je v koliziji z neko drugo pravico in svoboščino
               v javnosti, zato je prav, da napišemo morda malo bolj blago, vendar sporočilno enako
               bogat amandma. V bistvu je res to, da ni mogoče ali pa, da je zelo manipulativno, v
               kolikor se objavljajo rangiranja šol na podlagi dosežkov pri maturi. Mi bi želeli, da
               bi tovrstne analize, ki bi prišle v javnost, bile bolj celovite, temeljite in da bi
               upoštevale tudi druge kriterije, zlasti pa neko dodano vrednost, ki jo dijak dobi
               tekom usposabljanja in izobraževanja.</p>
               <p>Mi bomo pripravili še v letošnjem letu sistem indikatorjev za posamezne zvrsti
               izobraževanja za posamezne zavode. Take celovite ocene bodo seveda dale bolj jasno,
               objektivno sliko. Zagotovo pa uspeh pri maturi ni objektiven kazalec vrednosti in
               uspešnosti srednjih šol. Lahko dostikrat prikrije dejansko kakovost šole. Nekdo, ki
               dobi že v naprej odličnjaka v srednjo šolo in ga pripelje do mature z nadpovprečnim
               uspehom, lahko pomeni to bistveno manjšo dodatno vrednost kot tisti, ki dobi,
               oprostite izrazu, "dvojkarja" ali "trojkarja" in ga pripelje prav tako do poklica ali
               mature, celo splošne mature ali celo do izjemno dobre mature.</p>
               <p>Skratka, želimo tudi mi, da bi se na nek način ta zadeva regulirala vse do takrat, ko
               bomo imeli neki celovit model indikatorjev kakovosti. Jaz pričakujem, da bo ta model
               kmalu oblikovan, zato bi raje podprl nek drugi amandma, ki pravi takole, podatki iz
               letne analize o kakovosti mature se ne smejo uporabiti za razvrščanje šol. Jaz
               mislim, da bi s tem vstopili v manjšo kolizijo z nekim drugim interesom do pravice do
               javnosti do informacij in ne bi bilo tako direktno odvzeta pravica javnosti do
               tovrstnih informacij. Hvala lepa. Ta amandma je pa vložila...</p>
            </sp>
            <sp xml:id="SDZ4-Redna-21-2006-10-27.sp55">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo razpravljati, potem moram odpreti nov krog za prijavo. Prosim,
               prijavite se. Hvala, besedo ima gospa Potrata. Izvolite.</p>
            </sp>
            <sp xml:id="SDZ4-Redna-21-2006-10-27.sp56">

               <speaker>MAG. MAJDA POTRATA:</speaker>

               <p>Hvala. Podprla bom amandma, ki so ga vložile tri koalicijske stranke in posega v novi
               18a. člen, ki je preinterpretacija podobnega amandmaja, s podobnimi težnjami, kot smo
               ga sprejeli na odboru in o katerem ste spoštovani gospod minister, govorili, ko ste
               ugotavljali kolizijo z zakonom o dostopu do informacij javnega značaja.</p>
               <p>V javnih občilih smo lahko zasledili, da so tudi podatki o uspešnosti kandidatk in
               kandidatov na maturi informacije javnega značaja, in tu nastopa za mene prvi problem,
               kako se upreti temu, da bi na podlagi javnosti dostopnih informacij o uspešnosti
               posameznikov in posameznih šol pri maturi dosegli, da ti objavljeni podatki ne bi
               bili predmet različnih interpretacij in predmet razvrščanj. Zato se mi je tudi zdelo
               prav na odboru podpreti amandma, ki ga je predlaga poslanski klub Liberalne
               demokracije, da metodologija ne sme voditi v kakršnokoli obliko razvrščanja -
               metodologija objavljanja rezultatov ne sme voditi v kakršnokoli obliko razvrščanja
               šol in da je objavljanje razvrstitve šol prepovedano. Kaj zdaj pravzaprav pomeni, da
               je prepovedano objavljanje razvrstitve šol, če pa je vendarle popolnoma jasno, da se
               iz javno objavljenih podatkov o uspešnosti šole na maturi da glede na končno mnogo
               srednjih šol v Sloveniji to razvrstitev napraviti in jo hitro lahko napravi vsak
               posameznik, če to hoče po svojem lastnem interesu napraviti. Zato se mi zdi, da se
               sicer nova dikcija predlaganega amandmaja tej nevarnosti, vsaj kar zadeva pravno
               kolizijo, ki govori o prepovedi objavljanja razvrstitve šol, nekoliko razmehča,
               vseeno pa se mi zdi, da če gledam, kakšni so učinki tega amandmaja, pa kljub temu da
               govorijo podatki iz letne analize o kakovosti mature, ne smejo se uporabiti za
               razvrščanje šol. Se ne smejo. To samo pomeni, da šole ne bodo razvrščene od 1. do 50.
               mesta, da bodo po abecedi ali po občinah, v katerih so, torej po abecedi, kakor se
               razvrščajo občine. To je zdaj vprašanje, kako bodo, na koncu se bo, če bodo ti
               podatki obljavljeni, še vedno mogoče dokopati do tistega, kar lahko vodi k
               razvrstitvi po doseženem uspehu. To pa je pravzaprav svojevrsten paradoks.</p>
               <p>Naj pojasnim, zakaj. Kolikor časa že spremljam maturo, pa tudi dogajanje v zvezi z
               zunanjim preverjanjem v osnovni šoli, je temeljni očitek vsem tem preverjanjem boj za
               točke. Se pravi, izrazito storilnostna naravnanost, kot se temu reče, ampak na koncu,
               če hočemo ugotoviti, ali je kdo opravil ali ni, kako uspešen je pri tem bil, je nek
               način ugotavljanja uspeha treba določiti. Ali je to številčna ocena od 1 do 5, ali je
               to številčna ocena od 1 do 10, ali pa so to točke, ki se tudi razvrščajo in tudi
               zahtevajo po določenih stopnjah dosežek, ki koga uvrsti v možnosti za nadaljevanje
               šolanja. To po eni stani takrat, kadar razmišljamo s stališča o stresnosti izpita
               itn. Ko pa se starši odločajo za to, v katero šolo se bo vpisal njihov otrok ali
               mladostnik, je pa zanje podatek o uspešnosti šole izredno pomemben. Ta podatek pa
               pogosto raste ravno iz uspešnosti na različnih oblikah ali pri različnih oblikah
               zunanjega preverjanja. Sama sodim, da to ni ustrezen kazalnik kakovosti neke šole
               zaradi tega, ker se v šolo, v posamično šolo ne vpisujejo učenci ali dijaki z enakimi
               osebnostnimi značilnostmi in kompetencami. Ampak vendarle, ko so tako zelo različni,
               je prvo leto na neki ravni izobraževanja vendarle namenjeno izenačevanju vstopnih
               znanj, s katerimi prihajajo. In če izhajam, recimo, iz izkušenj neke šole, ki je
               zaradi velikega interesa, ki so ga izkazali devetošolci ali pa poprej osmošolci za
               vpis vanjo, bilo treba biti odličen, da si bil vanjo sprejet, je na koncu ta šola
               vendarle razvrščala dijake od neuspešnega do najbolj uspešnega dijaka. Res je, da so
               na teh šolah zlahka dosegali 100% uspešnost znotraj opravljanja mature. Eden od
               znakov je lahko tudi, koliko je bilo na taki šoli zlatih maturantov. In kot
               zanimivost vam naj povem, da ko sem bila predsednica ene od republiških predmetnih
               komisij za splošno maturo in ko sem bila nekaj časa tudi članica republiške
               maturitetne komisije, je največji interes vedno vladal ravno za to, koliko je zlatih
               maturantov. Mene je pa vedno še zelo zanimalo, kakšno je tudi razmerje med spoloma
               pri zlatih maturantih, še bolj kot to, ker se je vedelo že vnaprej, da Slovenija ni
               nič drugačna od vseh drugih, torej, slovenski šolski sistem in uspešnost ni nič
               drugačna, kot je v šolskih sistemih drugih evropskih držav, kar pomeni, da so dekleta
               neprimerno ali opazno uspešnejša od fantov, me je vedno zanimalo tudi, kako so zlati
               maturanti razpršeni po Sloveniji. In z velikim zadovoljstvom sem vedno ugotavljala,
               da so razpršeni po celi Sloveniji, res pa je, da so iz nekaterih delov Slovenije bolj
               zgoščeni kot iz drugih delov. In, poglejte, še sama, ki vem, da ne more biti to
               merilo za uspešnost šole, sem podlegala nekemu "halo efektu" ob ugotavljanju
               posamičnega rezultata. Zato se mi zdi, da je to zelo občutljivo polje, da ne glede na
               to, koliko bo vloženega napora in iskanih mehanizmov, s katerimi bi se tovrstno
               razvrščanje šol vendarle zmanjševalo pri javnem objavljanju rezultatov, je nevarnost
               še vedno zelo velika, ker na koncu bo vsak, ki bo tehtal, ali velika večina njih, ki
               bodo tehtali, vendarle rekli: "Ja, saj to vse drži, saj to vse drži, da so različni
               momenti, ampak najuspešnejši so pa le tam." In zato bi kazalo to upoštevati.</p>
               <p>Še en paradoks naj omenim pri tem. Dolgo časa je za slovenski šolski sistem veljalo,
               da se preveč ukvarja s povprečnimi dosežki, da se morebiti tudi bolj ukvarja s
               tistimi, ki so pomoči potrebni, manj pa s tistimi, ki kažejo presežke. Če hočemo biti
               konkurenčni, bo verjetno treba sprejeti nase, da bo enako, kot je treba dati veliko
               spodbud in možnosti za slabše, treba sprejeti tudi to, da je odličnost pomemben
               dosežek. Hvala.</p>
            </sp>
            <sp xml:id="SDZ4-Redna-21-2006-10-27.sp57">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Ker mislim, da ni več želje po razpravi, razpravo zaključujem. O
               amandmaju bomo v skladu s časovnim potekom seje zbora odločali danes v okviru
               glasovanj oziroma pol ure po prekinjeni 28. točki.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O GIMNAZIJAH.</title>
               </p>
               <p>Predviden čas za obravnavo te točke je 2 uri in 40 minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo gospod dr. Milanu Zveru, ministru za šolstvo in šport, da predstavi predlog
               zakona.</p>
            </sp>
            <sp xml:id="SDZ4-Redna-21-2006-10-27.sp58">

               <speaker>DR. MILAN ZVER:</speaker>

               <p>Hvala za besedo, gospod podpredsednik. Spoštovane poslanke, poslanci! Pred nami je še
               ena novela s področja srednjega šolstva, to je novela zakona o gimnaziji. Tudi pri
               vseh teh spremembah bi lahko ločili ali pa našli ključne poudarke zlasti v treh
               smereh. Najprej se zakon dotika vprašanj v zvezi s postopki odločanja o pravicah in
               obveznostih dijakov v šoli, kar je bilo do sedaj bolj ali manj urejeno v glavnem na
               ravni podzakonskih predpisov, podzakonskih aktov, to je pravilnikov. Danes bomo, če
               bo zakon sprejet, s to novelo dodali še ustreznejši zakonski okvir varovanja
               nekaterih pravic, pa tudi določenih bolj jasnih obveznosti dijakov v srednjem
               šolstvu. Zakon bolj natančno določa način uporabe zakona o upravnem postopku. Določi,
               kje in kdaj, kakor tudi organe, ki odločajo v teh procesih.</p>
               <p>Mimogrede, ureja tudi vprašanje alternativnega izrekanja vzgojnih ukrepov. Menimo, da
               zakon v tej točki dokaj poenostavlja celoten tovrstni princip. Omogoča tudi dijaku,
               ki je storil kakšen prekršek, da ga popravi na druge načine, na primer s kakšnim
               dobrim delom, povrnitvijo škode in podobno.</p>
               <p>V drugem sklopu se zakon nanaša na izobraževanje tujcev. Slovenija s tem, ko je
               postala članica EU, spada tudi v neko normativno okolje, zlasti pa v okolje pravic in
               svoboščin, ki se nanašajo tudi na tujce, državljane iz EU. Tukaj gre zlasti za
               vprašanje vloge in pomena slovenskega knjižnega jezika v procesu vzgoje in
               izobraževanja. S spremembo dotičnega člena smo se uskladili tudi z uradom za varstvo
               slovenščine. Dr. Dular je avtoriziral to novelo na našo prošnjo, tako da tudi s to
               avtoriteto lahko rečemo, da je vprašanje slovenščine v vzgojno-izobraževalnem procesu
               na ravni srednje šole ugodno rešeno.</p>
               <p>Tretji skop pa so te običajne spremembe pri teh krajših novelah, ki se nanašajo na
               nadzor nad izvajanjem zakona. Gre zlasti za vlogo inšpekcijskih služb in pa glob.
               Hvala lepa.</p>
            </sp>
            <sp xml:id="SDZ4-Redna-21-2006-10-27.sp59">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval odbor za kulturo, šolstvo in šport kot matično
               delovno telo. Prosim predsednika odbora, mag. Branka Grimsa, da predstavi poročilo
               odbora. Izvolite.</p>
            </sp>
            <sp xml:id="SDZ4-Redna-21-2006-10-27.sp60">

               <speaker>MAG. BRANKO GRIMS:</speaker>

               <p>Hvala ponovno za besedo. Tokrat bom še krajši. Zakon o spremembah in dopolnitvah
               zakona o gimnazijah, ki ga je odbor za kulturo, šolstvo in šport prav tako kot
               prejšnjega obravnaval na svoji 18. redni seji, 5. oktobra 2006, namreč ne posega v
               temeljne rešitve obstoječe ureditve in predvsem poenostavlja in precizira nekatere
               postopke, in sicer tako, da bi bili za vse tiste, ki jih to zadeva, čim bolj
               preprosti, preverljivi in po drugi strani, da bi bilo zagotovljeno v vsakem trenutku
               tudi ustrezno pravno varstvo. Uvaja dodatni organ, o tem je že spregovoril minister
               in v odboru smo bili v veliki meri enotnega mnenja, da je zakon zelo dobra podlaga.
               Sprejeli smo sicer 4 redakcijske amandmaje, največ razprave pa je bilo prav o
               vprašanju slovenščine. Tukaj je bila tudi enotna ocena vseh članov odbora, da gre za
               pomembno vprašanje, da je pač pravilna raba slovenščine ne samo cilj, ampak na nek
               način tudi vrednota, ko gre za nov položaj Slovenije kot članice Evropske unije, v
               kateri je seveda ohranitev slovenščine eden od temeljnih ciljev, brez katere
               identitete naroda ni. Različni pa so bili pogledi, kako to doseči. Na koncu je pač z
               večino glasov odbor odločil, da je s tistimi štirimi amandmaji, ki jih je sprejel,
               predloženo besedilo ustrezna podlaga za sprejem na državnem zboru, in predlagam, da
               tak sklep tudi sprejmemo. Hvala.</p>
            </sp>
            <sp xml:id="SDZ4-Redna-21-2006-10-27.sp61">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališč poslanskih skupin. Kolega Srečko Prijatelj
               bo predstavil stališče poslanske skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-21-2006-10-27.sp62">

               <speaker>SREČKO PRIJATELJ:</speaker>

               <p>Lep pozdrav še enkrat. Sprejeti zakon leta 1996 je doživel samo eno dopolnitev, torej
               v 10-ih letih je bil enkrat samkrat noveliran. In to, kar imamo danes pred seboj, je
               seveda smiselno tudi zaradi tega, ker se ugotavlja, da je vandalizma, če lahko temu
               tako rečem, na šolah kar precej. In sicer, poglavitni razlog za sprejem novele je
               odprava pomanjkljive ureditve postopkov določanja o pravicah in obveznostih ter
               pravnih koristih. Kolikor sem že slišali od ministra, je dejstvo, ki je danes
               prisotno, da ni moč izvajati učinkovitega nadzora nad izvrševanjem tega zakona brez
               ustreznih instrumentov sankcioniranja hujših kršitev, pravic in obveznosti dijakov v
               okviru izobraževanja. To je res in seveda uskladitev z drugo zakonodajo je tudi
               potrebna. V Slovenski nacionalni stranki ocenjujemo, da zakon o usmerjanju potreb
               otrok s posebnimi potrebami je tukaj smiselno zajeti v tretjem sklopu, na to sem že
               prej opozoril pri prejšnjem zakonu in upam, da bo dejansko tudi izvajano, kajti vemo,
               da imamo kar nekaj zakonov, pa se ne izvajajo. Imamo tudi zakone, ki so v neskladju z
               ustavo, pa so veljavni in tako naprej. Skratka, zakon določa tri bistvene sklope
               spremembe. Določa določila, ki se nanašajo na postopek uresničevanja dejanskih pravic
               in obveznosti, potem nadzorstvena določila, ki so izražena v 14. členu novele in pa v
               15. členu, in pa v sklop uskladitvenih določil, kot že rečeno, z drugimi zakoni
               spadajo tudi določa, ki se nanašajo na osebe s posebnimi potrebami. Pričakujemo, da
               bo v bistvu vneseno tudi to, kar je pomanjkljivo, in da se bo zakon tudi striktno
               izvajal.</p>
               <p>V Slovenski nacionalni stranki temu zakonu ne bomo nasprotovali. Hvala.</p>
            </sp>
            <sp xml:id="SDZ4-Redna-21-2006-10-27.sp63">

               <speaker>PODPREDSEDNIK SAŠO PEČE:</speaker>

               <p>Hvala. Mag. Vasja Klavora bo predstavil stališče poslanske skupine DeSUS. Izvolite.
            </p>
            </sp>
            <sp xml:id="SDZ4-Redna-21-2006-10-27.sp64">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovani gospod minister, poslanke in
               poslanci!</p>
               <p>Poslanci DeSUS-a predlagani zakon podpiramo, saj menimo, da bo bistveno pripomogel k
               izboljšanju in izboljševanju postopkov uresničevanja pravic in obveznosti v okviru
               vzgojno-izobraževalnega procesa v srednjih šolah gimnazijah. Sedanj šolska zakonodaja
               namreč ne vsebuje jasnih zakonskih pravil postopanja pri odločanju o pravicah,
               obveznostih ali pravnih koristih oziroma se v teh postopkih uporabljajo toga pravila
               zakona o pravnem postopku, ki pa po našem mnenju niso primerna glede na specifično
               razmerje med učiteljem in učencem. Na podlagi tega so takšni postopki prevelik
               formalizem, veliko administracije, kar je velikokrat vodilo do tega, da namen
               tovrstne obravnave ni bil dosežen. Zato poslanci naše poslanske skupine s takšno
               spremembo soglašamo. Predlagan je torej postopek, ki upošteva specifično razmerje, na
               novo pa se predlagajo tudi alternativni vzgojni ukrepi v primeru hujše kršitve pravic
               in obveznosti dijakov v okviru izobraževanja, kot so poravnava spora, poprava
               škodljivih posledic ravnanja in podobno.</p>
               <p>Tudi glede uporabe slovenskega in tujega jezika v izobraževalnem programu se v naši
               poslanski skupini strinjamo s predlagano ureditvijo, saj se je vloga Slovenije kot
               polnopravne članice Evropske unije občutno povečala v integracijskih in
               globalizacijskih procesih, zato je nujno potrebno zagotoviti možnosti izobraževanja
               tudi tujim govorečim prebivalcem Slovenije. Zato bomo podprli predlagano rešitev, ne
               podpiramo pa amandmaja, vloženega k temu členu. Smatramo, da je predlagatelj ustrezno
               določil tudi merila za izbiro kandidatov v primeru omejitev vpisa v gimnazijo, zato
               predlaganega amandmaja poslanske skupine LDS ne podpiramo. Menimo namreč, da
               nacionalni preizkusi znanja kot selektivni kriterij ni dovolj objektiven, saj je
               namen tovrstnega preizkusa zgolj pridobitev povratne informacije o kvaliteti
               izobraževanja.</p>
               <p>Glede na navedeno v poslanski skupini DeSUS podpiramo dopolnjeni predlog zakona o
               spremembah in dopolnitvah zakona o gimnazijah. Hvala.</p>
            </sp>
            <sp xml:id="SDZ4-Redna-21-2006-10-27.sp65">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Branko Grims, da predstavi stališče poslanske
               skupine SDS. Izvolite.</p>
            </sp>
            <sp xml:id="SDZ4-Redna-21-2006-10-27.sp66">

               <speaker>MAG. BRANKO GRIMS:</speaker>

               <p>Hvala ponovno za besedo. V poslanski skupini SDS bomo ta zakon podprli.</p>
               <p>Naša ocena je, da se je vlada pravilno odločila, da predlaga rešitve, ki pomenijo
               uskladitev s spremenjenimi razmerami v družbi, ne nazadnje tudi po vključitvi
               Slovenije v Evropsko unijo, in da uskladi obstoječo ureditev na tem področju tudi z
               nekaterimi drugimi zakoni, ki so bili sprejeti v minulem obdobju.</p>
               <p>Glede poglavitnih rešitev naj posebej poudarim, da podpiramo prav vse, kar je
               predlagano, tako glede preciziranja procesnih pravil v posameznih postopkih, ko se
               odloča o pravicah in dolžnostih dijakov. Prav tako glede uporabe posameznih zakonov -
               namreč, postavila se je dilema v zvezi z uporabo zakona o upravnem postopku, katerega
               neposredna in popolna uporaba v šolskem procesu bi po naši skupni oceni učinkovala
               samo negativno, in je zato sedanja ureditev, torej ureditev, ki jo prinaša sedaj
               predlagana novela, ustrezna. Pozdravljamo tudi predlog za uvedbo novega
               drugostopenjskega organa, ki bo odločal v pritožbah. Pri tem pa je vsekakor treba
               opozoriti vse, ki danes spremljajo to sejo, da gre za organ, ki bo kot stalen organ
               odločal o pritožbah, vendar ne o tistih, ki vplivajo na status dijaka v šoli, kajti
               pristojnost vodenja postopka in odločanja o teh statusnih pravicah je vezana na svet
               šole. Prav tako je po naši oceni ustrezna tudi rešitev glede drugačne objave meril,
               ko gre za merila v zvezi z vpisom v gimnazijo.</p>
               <p>Kot rečeno, bomo v poslanski skupini SDS z navedenimi argumenti predlagani zakon tudi
               podprli. Hvala.</p>
            </sp>
            <sp xml:id="SDZ4-Redna-21-2006-10-27.sp67">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanskega kluba Liberalne demokracije Slovenije naj bi na podlagi
               seznama predstavil dr. Slavko Gaber. <stage>(Ga ni.)</stage> Za prihodnjič prosim, če o tem prej
               obvestite; imate strokovne sodelavce, imate vse. Izvolite.</p>
            </sp>
            <sp xml:id="SDZ4-Redna-21-2006-10-27.sp68">

               <speaker>LJUBO GERMIČ:</speaker>

               <p>Hvala lepa, gospod podpredsednik, za besedo. Gospod minister s sodelavcem, kolegice
               in kolegi! Novela, ki jo danes sprejemamo, ne posega bistveno v dosedanji koncept
               ureditve gimnazijskega izobraževanja. S predlaganimi dopolnitvami se poskuša
               izboljšati jasnost zakonskih določil in njihovo usklajenost z drugimi predpisi
               oziroma z dejanskimi novimi okoliščinami, ki so nastale zaradi spremenjenih družbenih
               razmer, kar naj bi prispevalo k njegovi splošni učinkovitosti.</p>
               <p>Poglaviten razlog za popravo zakona je odprava pomanjkljive ureditve postopkov
               odločanja o pravicah in obveznostih ter pravnih koristih, ki so kot materialne
               pravice v okviru tovrstnega izobraževanja že določene z zakonom. Temeljni cilj tega
               zakona je zagotoviti ustrezen zakonski okvir za pravilno in zakonito postopanje pri
               uresničevanju pravic in obveznosti oziroma pravnih koristih v vzgojno-izobraževalne
               oziroma pedagoškem procesu, s katerim se uresničujejo temeljne pravice do
               izobraževanja s ciljem pridobitve javno-veljavne izobrazbe in ne nazadnje primerne
               vzgoje otroka in mladostnika za samostojno in odgovorno ravnanje v življenju, kar je
               nesporen javni interes vsake socialne demokratične družbe.</p>
               <p>Predlagane rešitve naj bi zagotavljale okvir za pravilno, učinkovito in obenem tudi
               pregledno postopanje, v katerem se uresničujejo temeljne otrokove ustavne pravice do
               izobraževanja, vzgoje in siceršnjega ravnanja vselej v največjo korist otroka. S tem
               je dana možnost celovite prilagoditev opredeljenih določil, ki so pravzaprav smiselno
               povzeta temeljna načela in pravila, postopanja po zakonu o upravnem postopku, ki kot
               varovalke zagotavljajo zakonito uresničevanje pravic in obveznosti v tem procesu.</p>
               <p>Natančneje se določi uporaba tujega jezika kot učnega jezika v primerih, ko sodeluje
               pri pouku priznani tuji strokovnjak ali gostujoči učitelj zaradi mednarodnih
               izmenjav, ter v primeru priprave na mednarodno maturo in šolo za tujce. Druge manjše
               dopolnitve oziroma popravke posameznih določil veljavnega zakona narekuje dosedanja
               praksa, saj so se izkazala kot nejasna oziroma pomanjkljiva, zlasti spričo novih tako
               formalnih kot tudi dejanskih okoliščin.</p>
               <p>V poslanskem klubu Liberalne demokracije večjih pripomb k zakonu nimamo, nasprotujemo
               pa novemu 5. členu, ki govori o merilih za vpis v gimnazijo. Ker menimo, da je
               prevelika diverzifikacija dodatnih meril vprašljiva, smo predlagali amandma, ki
               omejuje dodatna merila. Ob vloženem dopolnilu bi želeli spomniti na zaplete z
               letošnjimi merili, ki so bila takšna, da so onemogočila vpis na želene gimnazije tudi
               odličnjakom s samimi peticami. Na slabo pripravljena merila so opozarjali
               strokovnjaki, starši in javnost, pa tudi člani strokovnega sveta. Za nas je
               problmeatično, da kot merilo za vpis štejejo spretnosti, za katere ni jasnih meril in
               kriterijev in lahko povzročajo krivice. Prav tako za nas ni sprejemljivo, da imajo
               šole različna merila, ki so lahko do določenih skupin diskriminajoča. Ker tako
               zapisana merila postavljajo pod vprašaj enakopravnost dijakinj in dijakov,
               nasprotujemo takim merilom.</p>
               <p>Vprašanje pravičnosti in enakosti pred zakonom je za poslance Liberalne demokracije
               eno izmed temeljnih vprašanj, zato bi bilo dobro, da nedomišljene in nestrokovne
               rešitve ne zaidejo v naše zakone. Hvala lepa.</p>
            </sp>
            <sp xml:id="SDZ4-Redna-21-2006-10-27.sp69">

               <speaker>PODPREDSEDNIK SAŠO PEČE:</speaker>

               <p>Hvala. Mag. Majda Potrata bo predstavila stališče poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-21-2006-10-27.sp70">

               <speaker>MAG. MAJDA POTRATA:</speaker>

               <p>Hvala. Spoštovani! Tudi novela zakona o gimnazijah sodi v čas, ko je v javnosti
               veliko govora, pa tudi veliko pričakovanj o reformi gimnazije, vendarle se spremembe
               zakona, o katerih razpravljamo danes, nanašajo na druge vrste vprašanj kot na tiste,
               ki jim je reformna usmeritev namenjena. Zagotovo je prvi sklop vprašanj, s katerimi v
               poslanski skupini Socialnih demokratov soglašamo, da so rešene na ustrezen način, to
               je smiselna uporaba zakona o upravnem postopku. Prav tako se nam zdi sprejemljivo
               uvajanje alternativnih vzgojnih ukrepov v okviru tistih določil, ki se nanašajo na
               postopke uresničevanja in varstva pravic in obveznosti oseb, ki so vključena v
               gimnazijsko izobraževanje. Tudi nadzorstvena določila, ki pomenijo v dobršni meri
               uskladitev z zakonom o prekrških, so take narave, da jim v poslanski skupini ne
               nasprotujejo. Ko pa gre za uskladitve z nekaterimi drugimi zakoni, pa je mnenje neko
               razdeljeno.</p>
               <p>Če gre za uskladitev z določili, ki se nanašajo na osebe s posebnimi potrebami,
               menimo, da te spremembe so ustrezno vključene. Prav tako se zavedamo, da je v novih
               okoliščinah, ko je Slovenija članica Evropske unije, treba zagotoviti glede na načela
               o pretoku oseb, blaga in storitev možnost izobraževanja za državljane, pogojno
               povedano EU, glede na to, da ustavna pogodba še ni sprejeta, pa vendarle treba
               zagotoviti, da se otroci tujcev oziroma državljanov iz drugih držav EU lahko šolajo v
               svojem jeziku tudi v Sloveniji. Nekaj takih izkušenj in programov, v katere se lahko
               vključujejo, v Sloveniji tudi poznamo. Prav tako ni mogoče nasprotovati izboljšavam,
               ki so povezane s pogoji za vpis v maturitetni tečaj. Sedaj pa prehajam k tistemu, kar
               pa za poslansko skupino Socialnih demokratov ni najbolje rešeno v tem predlogu
               zakona. To sta dva sklopa. Enega bi omenila kot tistega, ki je povezan z rabo jezika.
               Posebej naj poudarim, da našega posega v 1. člen predlagane novele zakona ne kaže
               razumeti kot nesposobnosti razumevanja, da je izobraževanje zvezano v temeljih tudi z
               nacionalno identiteto. Zato je treba pri jezikovnem načrtovanju premisliti, kakšno
               vlogo bo imela slovenščina tudi nadalje v novih okoliščinah članstva v EU na ravni
               srednjega izobraževanja, v tem primeru gimnazij. To ni v koliziji z učenjem tujih
               jezikov, ker se vsak zaveda, upam da, da je za dobro vključevanje v EU znanje tujih
               jezikov nujno potrebno, hkrati pa je treba zagotoviti tudi vse, da slovenščina ne bi
               bila izrinjena na raven nekega regionalnega, pokrajinskega jezika.</p>
               <p>Drug sklopi vprašanj, ob katerem imamo pomisleke, pa je zvezan s členom, ki govori o
               kriterijih za razvrščanje oziroma za vpis tedaj, kadar je vpis v nadaljevanje
               izobraževanja omejen. Menimo, da je po nepotrebnem izgubil podporo predlog, ki smo ga
               obravnavali že na matičnem odboru in ki govori, da je v drugem krogu možen tudi
               nacionalni preizkus kot dodaten kriterij za vpis v srednjo šolo z omejitvijo vpisa.
               To pa je hkrati tudi napoved, kako bomo v poslanski skupini ravnali z obema od obeh
               vloženih amandmajih. Hvala.</p>
            </sp>
            <sp xml:id="SDZ4-Redna-21-2006-10-27.sp71">

               <speaker>PODPREDSEDNIK SAŠO PEČE:</speaker>

               <p>Hvala. Poslanka Marjetka Uhan bo predstavila stališče poslanske skupine Nove
               Slovenije.</p>
            </sp>
            <sp xml:id="SDZ4-Redna-21-2006-10-27.sp72">

               <speaker>MARJETKA UHAN:</speaker>

               <p>Še enkrat lepo pozdravljeni! Predlagane spremembe zakona o gimnazijah prinašajo
               dijakom ustreznejše rešitve pri uresničevanju in varstvu pravic, kot tudi pri
               njihovih obveznostih. Spremembe gredo v smeri boljše učinkovitosti in hitrosti pri
               reševanju pritožb dijakov in večje pristojnosti šol pri reševanju le-tega. Natančneje
               se določa uporaba tujega jezika, ko pri pouku sodeluje tuj strokovnjak. Zakon dodatno
               ureja izobraževanje tujih državljanov v tujem jeziku, kot možnost pa ponuja izbiro
               slovenskega jezika. V zakonu je omenjena tudi priprava na mednarodno maturo v tujem
               jeziku.</p>
               <p>Zakon se dopolnjuje v členu, ki govori o prekrških dijakov oziroma vzgojnih ukrepih.
               Novela dodatno uvaja še alternativne vzgojne ukrepe, kot so povračilo škode,
               opravljanje dobrega koristnega dela in podobno, kar v Novi Sloveniji pozdravljamo.
               Vemo, da so stari ukrepi, kot so opomin, ukor in podobno izpeti, neučinkoviti. S
               pravilnim pristopom in izbiro vzgojnega ukrepa za posameznega učenca po našem mnenju
               lahko prinese pozitiven učinek pri vzgoji in izobraževanju mladine.</p>
               <p>V Novi Sloveniji bomo predlagano novelo podprli.</p>
            </sp>
            <sp xml:id="SDZ4-Redna-21-2006-10-27.sp73">

               <speaker>PODPREDSEDNIK SAŠO PEČE:</speaker>

               <p>Hvala. Kolega Mihael Prevc bo predstavil stališče poslanske skupine Slovenske ljudske
               stranke.</p>
            </sp>
            <sp xml:id="SDZ4-Redna-21-2006-10-27.sp74">

               <speaker>MIHAEL PREVC:</speaker>

               <p>Lepo pozdravljeni še enkrat. Predlog zakona o spremembah in dopolnitvah zakona o
               gimnazijah sprejemamo po skrajšanem postopku, torej gre za manj zahtevne spremembe
               zakona.</p>
               <p>Uvodoma je potrebno poudariti, da se na ministrstvu pripravlja prenova gimnazijskega
               izobraževanja, ki pomeni tudi nov zakon o gimnazijah, ki bo to področje na novo
               sistemsko in ne nazadnje tudi celovito uredil. Predlagana novela pa vendarle prinaša
               nekaj pomembnih sprememb, ki bodo omogočile zakonito vodenje postopkov pri
               uresničevanju pravic in obveznosti v pedagoškem procesu. Sedanja ureditev je namreč
               nejasna. Veljavni zakon postopkovnih pravil za uresničevanje in varstvo pravic
               dijakov nima. V zvezi s tem se gimnazije, pa tudi dijaki in njihovi starši soočajo z
               veliko težavami. V teh postopkih so se namreč uporabljala določila zakona o splošnem
               upravnem postopku, kar je pomenilo izjemno formalizirane in toge postopke. Z vidika
               vzgojno-izobraževalnega procesa je predlagana ureditev postopka uresničevanja in
               varstva pravic dijakov dobra in jo v poslanski skupini Slovenske ljudske stranke tudi
               podpiramo.</p>
               <p>Druga dva sklopa sprememb zakona pa sta namenjena zlasti vprašanju izobraževanja
               tujcev in v zvezi s tem tudi učnega jezika ter nadzorstvena določila, s katerimi se
               zagotavlja bolj učinkovit nadzor nad izvrševanjem tega zakona. Pomanjkljivosti
               obstoječe ureditve so namreč ovira, da bi pristojni inšpekcijski organ lahko
               zagotavljal ustrezen nadzor nad izvajanjem zakona o gimnazijah.</p>
               <p>Vprašanje jezika v izobraževalnih institucijah je zelo občutljivo vprašanje. Nesporna
               je vloga jezikovne vzgoje kot temelja državljanske vzgoje, o čemer je govorila
               kolegica, gospa Majda Potrata, na seji matičnega delovnega telesa. Ne nazadnje ustava
               Republike Slovenije v 11. členu jasno določa, da je uradni jezik slovenščina, na
               območjih z narodnima skupnostma pa tudi italijanščina in madžarščina. Vsi si moramo
               prizadevati za ohranjanje slovenščine in še posebej za razvoj slovenske strokovne
               terminologije, ki se na marsikaterem znanstvenem področju že preveč opušča. Seveda pa
               v času internacionalizacije izobraževanja ni mogoče absolutno vztrajati na tem, da se
               ves izobraževalni program izvaja le v slovenskem jeziku. Mednarodne izmenjave dijakov
               in študentov so postale namreč nekaj vsakdanjega. Prav tako pa je nerealno
               pričakovati, da bo priznani tuj strokovnjak, ki predava na določeni šoli, predaval v
               slovenskem jeziku. Še posebej pri poučevanju tujih jezikov je prisotnost učitelja, ki
               izhaja iz tujega govornega področja, več kot dobrodošla. Zato je predlagana sprememba
               zakona smiselna. Ne sme pa ta sprememba pomeniti dolgoročnega opuščanja uporabe
               slovenskega jezika v izobraževanju. Ne moremo mimo dejstva, da je ravno slovenski
               jezik naša bistvena identiteta, simbol slovenskega naroda. Naši največji književniki,
               ki so dosegli evropski in svetovni sloves, vemo, da so pisali v slovenskem
               jeziku.</p>
               <p>V poslanski skupini Slovenske ljudske stranke predlagane rešitve ocenjujemo kot dobre
               in bomo novelo zakona tudi podprli. Hvala lepa.</p>
            </sp>
            <sp xml:id="SDZ4-Redna-21-2006-10-27.sp75">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvami stališč poslanskih skupin. Prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 26.10.2006.</p>
               <p>K 1. členu imamo dva amandmaja, oba predlagana s strani poslanske skupine Socialnih
               demokratov. Prosim za prijave k razpravi. Prijavila se je ena razpravljavka, poslanka
               Majda Potrata. Izvolite.</p>
            </sp>
            <sp xml:id="SDZ4-Redna-21-2006-10-27.sp76">

               <speaker>MAG. MAJDA POTRATA:</speaker>

               <p>Hvala. Upanje umira zadnje, pravijo. Torej, jaz še vedno upam, kljub napovedim, ki
               jih je bilo slišati iz mnenj poslanskih skupin, da amandma ne bo dobil podpore. Upam,
               da vam bom uspela vsaj razložiti, v čem je težava in kako jaz razumem zadevo.</p>
               <p>Sploh ne gre za vprašanje pravilne rabe jezika. O pravilnosti določa pravopis, o
               pravilnosti odločajo drugi jezikovni priročniki in to je vprašanje jezikovne norme,
               ki odloča pač o tem, da glede na to, koliko govorec ali pisec upošteva jezikovno
               normo, odločamo o stopnji njegove opismenjenosti. To za srednjo šolo je določeno in
               moram reči, da je v programih srednješolskih mogoče ugotoviti, da kljub pomislekom
               posameznikov, današnji maturanti znajo ločiti tudi med jezikovnimi zvrstmi in da
               znajo tudi glede na jezikovni položaj uporabljati ustrezno zvrst jezika. Tako, da se
               o teh vprašanjih ob amandmaju ne bi želela ustavljati. Tudi se mi zdi, da sem poprej
               jasno razložila, da ne gre za vprašanje pomanjkanja stika z realnostjo, kar zadeva
               nujnost učenja tujih jezikov in tudi uporabe tujih jezikov. Je pa nekaj, kar je v
               neposredni domeni in tudi odgovornosti tistih, ki odločamo o jezikovnem načrtovanju
               in jezikovni politiki, kako bo umeščen jezik v izobraževalni sistem.</p>
               <p>Res je mogoče marsikdaj slišati kakšnega uglednega strokovnjaka evropskega ali
               svetovnega merila, ki zlasti v naravoslovju meni, da slovenščina ni več ustrezen
               strokovni ali znanstveni jezik za izrazilo ustreznih znanj in vedenj s tega področja.
               Ampak, če je tako, potem je to odgovornost tistih, ki so s tega področja, da za
               strokovno posodobitev tega jezika niso dovolj storili. V mislih imam imenitne
               strokovnjake in znanstvenike druge polovice 19. stoletja, ki so slovenščino dvignili
               iz samo literarnega jezika tudi v strokovni in znanstveni jezik. In zdi se mi vredno
               prizadevati za to, da tega, kar so ti naredili, te dediščine ne bi opustili, ampak bi
               to dediščino razvijali. Treba je namreč novo znanje tudi v slovenščini ubesediti.
               Zato je treba tudi novo znanje poimenovati. Ne samo opisovati, ampak tudi
               poimenovati. In zato je srednješolsko izobraževanje izredno občutljivo, zato ker se
               takrat oblikuje tudi jezikovna zavest. Pripadnost nekemu narodu pa je zvezana, ne
               samo z rabo jezika, ampak zlasti z jezikovno zavestjo. In v srednji šoli se iz
               pragmatičnih razlogov lahko v mladostnikih oblikuje odnos, ki ga lahko pomagajo
               oblikovati tudi učitelji, da je slovenščina čisto lep jezik, ampak za izražanje
               nekaterih vsebin pa ne čisto dovolj izoblikovan.</p>
               <p>In ravno zato se mi zdi prav, da vas znova opozorim, v čem je pravzaprav bistvo
               mojega amandmaja. Sledi tistemu, o čemer ste govorili, da od tujih strokovnjakov ne
               moremo zahtevati, da znajo slovensko. Zato pa naj bo ob tujem strokovnjaku v razredu
               tudi drugi učitelj, ki je slovenski. Torej sta dva učitelja. Ta drugi slovenski
               učitelj skoči na pomoč tujejezičnemu učitelju takrat, kadar dijaki ne bi mogli dovolj
               dobro sprejemati novega znanja. To pa je v prid dijakom zaradi tega, ker tudi vladni
               predlog upošteva zahtevo, da se preverjanje in ocenjevanje znanja pa morata
               opravljati v slovenščini. In če hoče vse to dovolj dobro znati, bi bilo prav, da ima
               ob sebi tudi učitelja.</p>
               <p>Veste, ne gre za pouk tujega jezika. Pouk tujega jezika je že sedaj marsikje vpeljan
               tako, da je rojeni tujejezični govorec v razredu. In je sedaj s to spremembo dobil
               samo zakonsko podlago za to, kar je. Gre za tako imenovanega asistenta ali lektorja,
               ki sodeluje pri tujem jeziku. Nihče nima nič proti temu. Vse, kar pomaga izboljšati
               šolski proces, je dobrodošlo. Res pa je, da menim, da to ni dovolj dobro zagotovljeno
               v vseh položajih. In da če gre za nekatere izjemne primere pri nekaterih ozko
               specialnih predmetih, kjer se pripravljavci, tako so me prepričevali, bojijo, da ne
               bomo dobili strokovnjaka, ki bi bil sposoben sodelovati pri tem, pač ne bo tako
               dober. Bo pa slovenski. Bo pa lahko sodeloval in bi se to dalo narediti.</p>
               <p>In naj pozornost pritegnem še k drugemu amandmaju. Zelo pomembno se mi zdi, da je
               vendarle priprava na mednarodno maturo časovno omejena na tretji in četrti letnik.
               Zaradi tega, ker v nekaterih primerih že gre za kombinacijo dveh principov. Principov
               mednarodne mature, v katero se vključujejo državljanke in državljani Slovenije in
               mednarodne mature, v katero se vključujejo državljani in državljanke, ki jim
               slovenščina ni materinščina in imajo po drugih zakonskih pravilih pravico do
               izobraževanja v tujem jeziku.</p>
               <p>Žal, ne vedno v svoji materinščini, ampak praviloma v angleščini ali francoščini.
               Ampak vendarle je to tudi do sedaj že zagotovljeno. Jaz vendarle upam, da bo
               pozornost sedaj toliko vzvalovana, da boste razumeli, v kateri smeri gresta amandmaja
               in kaj je pravzaprav bil namen. Ne neki anahronističen, ozko strokovno zagledan
               pogled, ampak ravno tisti, ki tudi s takimi določbami omogoča, da se ne samo ohranja,
               posebej poudarjam, kjer pa ohranja, ampak razvija in vzpostavlja vse tisto, kar nas
               bo kot odgovorne državljanke in državljane Republike Slovenije, ki so slovenske
               narodnosti, to zadržalo tudi v prihodnje. Hvala.</p>
            </sp>
            <sp xml:id="SDZ4-Redna-21-2006-10-27.sp77">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je prijavil minister. Izvolite.</p>
            </sp>
            <sp xml:id="SDZ4-Redna-21-2006-10-27.sp78">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik državnega zbora. Poslanke in poslanci. Jaz
               se še enkrat zahvaljujem za načelno podporo skoraj vseh tudi k tej noveli.</p>
               <p>Kar se tiče amandmajev, bi želel poudariti, da jih vlada ne podpira. Recimo, amandma
               Liberalne demokracije gre v smeri ponovne uveljavitve nacionalnih preizkusov znanja
               kot pomembnega selekcijskega mehanizma. Med tem, ko oba amandmaja Socialnih
               demokratov mislim, da njihova vsebina je že ustrezno rešena v samem predlogu novele.
               Tako, da vlada ne bo podprla nobenega izmed teh amandmajev. Hvala lepa.</p>
            </sp>
            <sp xml:id="SDZ4-Redna-21-2006-10-27.sp79">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Ker vidim, da je želja po razpravi, pomeni, da odpiram novi krog za
               prijavo. Prosim vse, ki želite, da se prijavite. Besedo ima poslanec Branko Grims.
            </p>
            </sp>
            <sp xml:id="SDZ4-Redna-21-2006-10-27.sp80">

               <speaker>MAG. BRANKO GRIMS:</speaker>

               <p>Hvala, ponovno za besedo. Še enkrat želim poudariti tisto, kar sem že v imenu
               poslanske skupine SDS v uvodni obrazložitvi.</p>
               <p>Zagotovo se v SDS, vsi dobro veste, kako tesne so naše povezave z velikim delom
               slovenske kulture, njenih ustvarjalcev, tudi osebne povezave. Tudi sam imam številne
               prijatelje med njimi. Zato se pomena slovenske kulture, slovenske narodne identitete
               in s tem tudi slovenskega jezika še kako dobro zavedamo. Ne samo vrednote, kajti
               slovenski jezik je že sam po sebi v naših razmerah vrednota. Ampak predvsem za to, da
               gre za ključni del naše identitete. Za tisto, kar kot svoje bogastvo prinašamo v
               Evropo, smo že prinesli v Evropo. Gre za to, da to v Evropi tudi ohranimo, da tej
               Evropi to ponudimo in da v tej Evropi to čimbolj bogatimo in razvijamo tudi v
               bodoče.</p>
               <p>Veliko je poti, po katerih se da doseči ta cilj. Naša ocena je, da je ta cilj, ki ga
               zagovarja gospa Potrata, zagotovo vreden spoštovanja. Nismo pa prepričani, da je to
               edina možna. Niti nismo prepričani, da je to najbolj pravilna pot. Iz tega razloga
               cenimo njeno delo.</p>
               <p>Izražamo vse spoštovanje za trud in oseben angažma, ki ga je vložila v te amandmaje,
               vendar glede na predstavljene argumente, glede na tališča vlade, pa tudi glede na vse
               razprave, ki so bile v teku sprejemanja zakona, s katerimi smo ta problem tudi po
               strokovni plati osvetlili z zelo različnih zornih kotov, za enkrat vendarle
               ocenjujemo v SDS, da je smiselno prisluhniti vladi in torej ohraniti obstoječe
               rešitve v predlaganem zakonu take, kot so. Hvala.</p>
            </sp>
            <sp xml:id="SDZ4-Redna-21-2006-10-27.sp81">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanki Marjetki Uhan. Izvolite.</p>
            </sp>
            <sp xml:id="SDZ4-Redna-21-2006-10-27.sp82">

               <speaker>MARJETKA UHAN:</speaker>

               <p>Hvala lepa za besedo. V Novi Sloveniji tega amandmaja tudi ne bomo podprli. Pa ne, da
               ne bi znali ceniti slovenski jezik, ampak se nam zdi, da se to dobro ureja v
               predlaganem členu zakona. Izvajanje pouka v tujem jeziku naj ne bi bilo pravilo. Je
               tudi omejitev, da je 1/3, v kolikor se šola za to odloči in v kolikor šola oceni, da
               otroci ne obvladajo strokovnega besedišča, mora za to šola poskrbeti. Vsekakor pa bi
               predlogu poslanske skupine SD potem morala biti hkrati dva učitelja v razredu, kar pa
               se nam zdi nesmiselno. Mislimo, da je en učitelj dovolj. Šola pa mora skrbeti za to,
               da otroci razumejo besedišče. Hvala lepa.</p>
            </sp>
            <sp xml:id="SDZ4-Redna-21-2006-10-27.sp83">

               <speaker>PODPREDSEDNIK SAŠO PEČE:</speaker>

               <p>Hvala. Ker ne želi nihče več razpravljati, zaključujem razpravo k 1. členu in dvema
               amandmajema poslanske skupine SD.</p>
               <p>V razpravo pa dajem 5. člen in amandma poslanske skupine Liberalne demokracije
               Slovenije. Prosim za prijavo k razpravi.</p>
               <p>Za enkrat so prijavljeni trije poslanci. Besedo ima poslanec Rudolf Moge. Izvolite.
            </p>
            </sp>
            <sp xml:id="SDZ4-Redna-21-2006-10-27.sp84">

               <speaker>RUDOLF MOGE:</speaker>

               <p>Hvala lepa, gospod predsedujoči. Spoštovane kolegice in kolegi! Ta amandma se nanaša
               v bistvu na matematiko, ki dejanja učencev, preden se vpiše, prelije v določeno
               število točk in to število točk. Potem omogoča naprej ali bodo sprejeti ali ne
               oziroma ali bodo lahko sledili svojim ciljem, ki so si ga zadali ali ne. Zaradi tega
               je merilo treba izbrati "con grano salies" z mero dobrega okusa in potem to merilo
               izbrati tudi tako, da bo omogočen z njim meriti celoten vzorec, ne samo nekaterih in
               da bo dostopno vsem in da bo nekako objektivno in da bo pošteno. Da je s temi merili
               bil križ v preteklosti, se kažejo že razne reakcije staršev, potem ko otroci niso
               bili sprejeti na določen zavod. Peticija gospoda Ostana, če poznate. Da z merili
               nekaj ni bilo v redu, kažejo tudi potem razlike med tistimi, ki so bili sprejeti
               oziroma odklonjeni, so bili učenci v gimnazijo, ki so imeli same odlične. Se pravi,
               same petice in so bili sprejeti nekateri, ki tega niso imeli.</p>
               <p>Ampak so z dodatnimi kriteriji potem prišli do vpisa. Zaradi tega bi jaz nekako
               poskušal to debato opreti na to, da poskušamo najti neko tako merilo, ki je
               objektivno do otrok, do staršev in ne nazadnje tudi ministra, kajti minister nosi
               tukaj največjo odgovornost. On bo na koncu izbral merila, da bo podpisal in on bo
               tisti arbiter, na podlagi katerega se bodo potem seveda v začetku šolskega leta
               poskušali učenci ravnati in pridobivati tudi še z dodatnimi aktivnostmi točke, ki jih
               bodo omogočale vpis.</p>
               <p>Brez dvoma je, da prvo merilo, to je merilo uspeha v šoli. Ni nikakor sporno. To se
               da meriti. Je za vse enako. Tukaj ni nobenih debat. Gre se pa potem za tisto merilo,
               v tistem drugem odstavku v 5. členu, ki pravi, kot dodatno merilo, gre se zdaj za
               dodatno merilo, pa se lahko upoštevajo tudi na drug način izkazana znanja in
               spretnosti, ki so pomembna za uspešno nadaljnjo izobraževanja.</p>
               <p>Vprašanje je zdaj, ne toliko kot izkazana znanja, ta se merijo na različnih stvareh.
               Seveda je tudi tukaj vprašanje, katera izkazana znanja ali znanja, ki so se merila v
               lokalnem okolju, ali znanja, ki so se merila v republiki. Ampak to bosta minister in
               strokovni svet lahko brez nadaljnjega določila.</p>
               <p>Po drugi strani gre pa seveda za spretnosti. Kako bomo zdaj merili spretnosti pri
               nekomu? Gre seveda kot je gospod direktor Mežan povedal, da je ta dodatek zraven za
               tiste, ki bodo šli na glasbeno šolo in ki bodo šli na umetniške gimnazije. Kako zdaj
               meriti spretnosti teh ljudi? Katera bodo tista merila? Ali bodo to njihovi d-eji ali
               njihova dejanja, ki so prej, ali bodo to klasični sprejemni izpiti, ki pride gor?
               Ampak tukaj gor. Veste, se pa lahko delajo torej velike krivice. Ali spada k enemu,
               za katere spretnosti bodo recimo pri tem športniku, ali bo to lokostrelstvo,
               atletika, plavanje? Bo to alpinizem? Bo to, kaj? Kako iz množice vsega tega izbrati
               tista merila, ki bodo za tega primerna? Ali pa na tistega, ki bo šel na glasbeno
               šolo? Petje v otroškem pevskem zboru? Petje, kaj jaz vem, na televiziji, petje ali bo
               ploščo izdal in tako naprej? Tako, da se tukaj pri tem, ko se te stvari izbirajo,
               lahko določajo različne, različne krivice? In mi smo seveda poskušali narediti to
               prvič, da bi se te spretnosti z našim amandmajem pač brisale, naj bi bila samo
               izkazana znanja, saj se tudi izkazana znanja, da nekaj znaš, dajo tudi na glasbenem
               področju na raznih tekmovanjih in podobno izkazati.</p>
               <p>Ampak stvar je takšna, da ta merila nikoli ne morejo biti stoodstotno objektivna. Ta
               merila ne morejo biti v enaki meri nikoli komu biti dostopna po istih vatlih, kot so
               drugim. Že dandanes, poglejte, da nekdo doseže uspeh na nekem smučarskem tekmovanju,
               pa se mu to šteje pri točkah, mora imeti, prvič, požrtvovalne starše, ki imajo
               ogromno denarja, da mu kupijo opremo in tako naprej.</p>
               <p>Tako da, kar se teh spretnosti tiče, je treba imeti neke predispozicije, ki jih
               nimajo vsi. In tu se lahko zgodijo določene krivice. In zaradi tega, če bo šlo kaj
               narobe, če merilo ne bo dobro v tem smislu, bo seveda vso odgovornost nosil minister
               in ministrstvo in bo nezadovoljstvo s strani staršev kot tudi nezadovoljstvo s strani
               javnosti.</p>
               <p>Po drugi strani se mi pa tudi zdi - kar je tudi kolega Klavora omenil -, da bi bilo
               pa dobro napraviti tudi eno restrikcijo meril za izkazana znanja. Kako bomo zdaj od
               njih zahtevali, naj prinesejo potrdilo za izkazana znanja? Če za ta izkazana znanja
               vzamete neko široko paleto, potem se lahko zgodi, da v tej široki paleti, prvič, niti
               vsi ne bodo mogli sodelovati, drugič bo ta paleta lahko tudi lokalno zožena, mogoče
               bolj na mestna jedra kot pa na vaška jedra. In lahko se tudi zgodi, da bo to izkazano
               znanje, kaj v to spada, zgolj presoja, prvič, strokovnega sveta, drugič pa ministra,
               in bi bilo bolje zakonsko napraviti restrikcijo teh izkazanih meril. Zato smo
               predlagali v amandmaju, tam v oklepaju, da bi se to v glavnem nanašalo na, tako kot
               ste imeli v amandmaju napisano, na nacionalne preizkuse znanja pa na ta tekmovanja,
               ki jih že vsi poznamo, ki so vsem dostopna. Seveda gre tu za merila, ne pozabiti, za
               gimnazijo, ne za strokovne šole ali poklicne šole. In ta merila, to dvoje meril, za
               nekega gimnazijca, ki bo šel kasneje študirat, katerega glavno delo bo opravljanje
               izpitov, ko bo zaključil srednješolsko izobraževanje, so več kot upravičena, da se z
               njimi seznani že prej, preden gre na tako šolo, ki mu ne bo dala končnih znanj, ampak
               bo šele neka priprava za naprej - da se ta merila, ki so tudi dokaj kvalitetna in
               dostopna vsem, v tem primeru uporabijo.</p>
               <p>Zaradi tega, spoštovani gospod minister, sem pač pričakoval, da bi vsaj v drugi
               obravnavi poskušali, če amandma v enem delu ni sprejemljiv, ta amandma podpreti, pa
               bi mogoče do tretje obravnave prišli do take dikcije, ki predvsem vam - ta zakon
               govori predvsem o vas, vi ste tisto jedro, okoli katerega se bo to izvajalo - ne bi
               povzročala sivih las.</p>
            </sp>
            <sp xml:id="SDZ4-Redna-21-2006-10-27.sp85">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Redna-21-2006-10-27.sp86">

               <speaker>MAG. MAJDA POTRATA:</speaker>

               <p>Hvala. Iz svoje pedagoške prakse poznam izkušnjo, ki ni samo moja, ampak splošna, da
               navadno druga vstopna izobrazbena stopnja očita oni spodnji, da ni dovolj dobro
               opravila svojega dela in da učenci ali dijaki premalo znajo. Zato je težnja po tem,
               naj bo vstopna točka tista, ki določa, pod katerimi pogoji bo sprejemala dijake, ki
               je vse glasnejša, tako pri prehodu iz osnovne v srednjo, kot s srednje na visoko
               stopnjo zame nekolikan, vprašljiva.</p>
               <p>Nedavno sem prebrala v časopisu izsledke ankete, ki so jo opravili na neki srednji
               šoli, ko so preverjali znanje s katerim prihajajo osnovnošolci v srednjo šolo. In so
               podvomili v kakovost do tedanjega izobraževanja. In zato se mi zdi podpora temu
               amandmaju bistvena, ker so ti nacionalni preizkusi znanja upoštevani na drugi točki
               kot dodatno merilo. In zdi se mi, da če tako razmišljamo o tem, potem tega ne moremo
               izločiti preprosto zaradi tega, ker so merilo standardiziranega znanja. Vse drugo pa
               je bolj ali manj lahko tudi naključni nabor dodatnih znanj. Hvala.</p>
            </sp>
            <sp xml:id="SDZ4-Redna-21-2006-10-27.sp87">

               <speaker>PODPREDSEDNIK SAŠO PEČE:</speaker>

               <p>Hvala. Minister se boste v razpravo vključili sedaj ali po zadnjem govorniku? Torej,
               dajem besedo še poslancu Ljubu Germiču.</p>
            </sp>
            <sp xml:id="SDZ4-Redna-21-2006-10-27.sp88">

               <speaker>LJUBO GERMIČ:</speaker>

               <p>Hvala lepa za besedo. Torej, če je bilo za mene v času, ko sem bil učitelj ali
               asistent ali pa ravnatelj, torej sem delal na področju vzgoje in izobraževanja, kaj
               pomembno je bilo to, da sem poskušal vedno ravnati tako, da ni bilo nobenemu
               povzročena kakršnakoli krivica.</p>
               <p>To se mi zdi izredno pomembno še pri mladih ljudeh, kajti s svojimi dejanji jih
               povzročimo, pri čemer pa se velikokrat tega niti ne zavemo. Zato je bilo za mene zelo
               pomembno vprašanje, da naj bodo vsi kriteriji, ki odločajo o tem uspehu, neuspehu,
               napredovanju, o čemerkoli čimbolj objektivni in korektni in splošno veljavni. Kajti,
               to je eno izmed zelo pomembnih načel, ki jih je potrebno v izobraževanju
               spoštovati.</p>
               <p>Ko danes govorimo o zelo pomembnem vprašanju, bi vas, gospod minister, spomnil, da
               nas je vse veliko besed o tem, da si želimo prijazno šolo, čim manj stresno šolo. In
               glede na to, da vemo, da je že samo preverjanje, ocenjevanje, torej da je veliko
               dogodkov v šolah, ki so bolj ali manj stresni, je eno izmed zelo pomembnih mejnikov.
               Torej, prehod iz osnovne šole v srednjo šolo je prav gotovo zelo pomembna odločitev,
               ki prav gotovo vključuje celotno družino, pa še širše okolje, da seveda je odločitev,
               prvič, prava. Drugič pa je, da je odločitev izvedena tako, da ne ustvarja nobenih
               občutkov neenakosti, neenakopravnosti med vsemi kandidati in kandidatkami, ki
               prihajajo iz osnovne v srednjo šolo. Seveda namen tega amandmaja je, da ministru, v
               tem primeru v tem obdobju ste to vi, nalaga z zakonom takšne okvire, ki tudi v tem
               ministru daje v odnosu do vseh, ki so v tem procesu, lahko objektivne odgovore.</p>
               <p>Objektivne korektne odgovore in odgovore, ki zagotavljajo enakopravnost in enakost
               vsem vključenim. In zato v tem smislu je ta amandma, da poskušamo v zakonu postoriti
               čim več, da odpravimo vse dileme in omogočamo vsa pravila igre na enakopraven in
               korekten način. Zakaj je to tako zelo pomembno? Kajti jaz prihajam iz ruralnega
               okolja, primestnega okolja. Če samo postavim kot en kriterij, recimo da ena šola
               opredeli kot spretnost recimo spričevalo ali pa obiske v glasbeni šoli, živimo v
               občinah, kjer glasbena šola je, in tam, kjer glasbene šole ni. In zelo potreben
               kriterij za to, da se nekdo lahko vpiše tudi v glasbeno šolo, je lahko tudi
               oddaljenost od same glasbene šole. Lahko je zelo pomemben kriterij tudi socialni
               status družine, v kateri se ta otrok nahaja. To je eden izmed primerov.</p>
               <p>Da ne govorim o drugih primerih, recimo na področju dodatnih spretnosti, recimo
               področje kulture in področje športa. Vi veste, da je danes za vključitev v aktivno
               športno udejstvovanje eden izmed vstopnih kriterijev tudi socialni status družine,
               kajti mesečno vlaganje v nakup opreme, v članarine v društvih, pomeni za družine
               enega izmed zelo velikih stroškov.</p>
               <p>In ali bodo potem, ko bomo dopuščali, da se bodo te spretnosti predpisovale po
               posameznih šolah, uveljavljali ta princip enakopravnosti, enakosti, ki bo vsem
               dopuščala enake možnosti. Seveda tukaj lahko govorimo še o vrsti drugih elementov, ki
               jih je potrebno preučiti prej, tudi na izkušnjah, ki smo jih imeli v zadnjih dveh
               letih, kajti vpisni pogoji od šole do šole so bili različni. In zanimivo je bilo
               dejstvo, da je ena šola, ki je razpisala drugačne pogoje kot druga šola, imela ene
               kandidate v prvem krogu, ki niso bili uspešni in so potem bili uspešni na drugi šoli
               v drugem krogu, pri čemer so bili pa dodatni, torej dodatni kriteriji, ki jih je šola
               razpisala, pa bili različni. Kar pomeni, da nek kriterij je veljal na eni šoli, ki pa
               potem v drugi fazi ni veljal na drugi šoli. To pač opozarjamo s tega vidika, da se
               zavedamo težavnosti problema, ki je pred nami, in odgovornosti, ki jo imamo.</p>
               <p>Zato predlagamo, da če ne drugače, naredimo vsaj še en krog razmisleka, da se sprejme
               ta amandma in lahko, kot je že bilo povedano, v tretji obravnavi korigiramo ta člen,
               če bi ugotovili, da so naši argumenti, ki jih danes tu predstavljamo, le toliko
               tehtni, da lahko besedilo dopolnimo. Zato predlagamo, da bi izpustili kriterij
               spretnosti in bi ohranili kriterij znanja, kot primer pa navajamo <stage>(šolska tekmovanja,
               torej tekmovanja na področju znanja, ali pa nacionalne preizkuse znanja)</stage>. Prepričan
               sem, gospod minister, da se vi zavedate tega problema in mi vam pravzaprav s tem
               amandmajem poskušamo nekako pomagati. Zato, da za vse, ki so vključeni v te izbirne
               postopke, zagotovimo enakopravne in brez krivic izvedene postopke, tako da bo šola
               res prijazna šola, čimmanj stresna. Da bomo omogočili, da bodo kriteriji za vpise
               dovolj dolgo vnaprej znani in čimbolj objektivni ter enaki za vse. Hvala lepa.</p>
            </sp>
            <sp xml:id="SDZ4-Redna-21-2006-10-27.sp89">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima minister. Izvolite.</p>
            </sp>
            <sp xml:id="SDZ4-Redna-21-2006-10-27.sp90">

               <speaker>DR. MILAN ZVER:</speaker>

               <p>Hvala za besedo. Hvala tudi za te razprave, ki so se začele nekoliko prej, kot sem
               predvideval. Pričakoval sem podobne razprave ob naslednjem zakonu, ki ga je
               predlagala Liberalna demokracija Slovenije. Kljub temu je prav, da se poskuša
               odgovoriti na ta vprašanja že sedaj.</p>
               <p>Dejstvo je, da imamo približno vsi enake cilje. To je kvalitetna in prijazna šola.
               Poti do njih pa so očitno nekoliko različne. Zagotovo ni moj namen, da bi karkoli
               poskušal že pri teh prehodih, o katerih govorimo, z osnovne na srednjo in s srednje
               na visokošolsko raven kogarkoli prizadeti ali pa delati krivico.</p>
               <p>Moderna družba temelji na načelu enakih možnosti in tudi na tem, da se maksimalno
               izkoristijo potenciali vsakega. Vendar potenciali vsakega, ne učenca ne dijaka, niso
               zgolj v znanju, niso zgolj tista znanja, ki se dajo meriti ali pa ocenjevati, temveč
               so tudi druge, kakor rečejo temu Angleži, "skills". In to dokaj široko razumejo. To
               so tudi veščine in spretnosti. In prav je, da se tudi ti elementi upoštevajo v tem
               primeru tudi kot merilo pri vpisu v šole, ki imajo omejen vpis. Na žalost je ta
               problematika vedno bolj pereča. Zato, ker imamo vedno manj dijakov. Demografski padec
               je na tem področju zelo hud in vedno manj populacije ta tematika dosega. Seveda pa,
               če se naredi ena krivica, je to že zadosten alarm za humano in socialno občutljivo
               družbo. Ampak vendar, vsa ta načeloma lepa izhodišča kot "vsi enake možnosti"
               zadenejo ob nek zid ali pa ob mejo možnosti. Če bi materialni in prostorski pogoji in
               druge kapacitete bile dovolj velike, potem tega omejevanja vpisov v nekaterih šolah
               pač ne bi bilo. Sedaj pa imamo pač situacijo tako, da je treba dijake, take, ki imajo
               same petice in če ne pridejo na neko šolo, omogočiti, da se vpišejo na naslednjo
               najbližjo šolo. To ne pomeni, da se sami odličnjaki ali pa petkarji niso mogli
               vpisati na gimnazije. Sploh ne. Mogoče ne na željeno gimnazijo, ampak to še ne
               pomeni, da ni take gimnazije nikjer relatvino v bližini.</p>
               <p>Sami dobro veste, dobro veva, da se nam je včasih nekaterim reklo vozači. Ker nismo
               imeli v vasi ali svojem mestu ustrezne šole, kamor smo se želeli vpisati. Torej,
               danes moramo bolj kompleksno gledati na učenca in dijaka, ne samo na njegovo
               numerično ugotovljivo znanje, ki ga izkazuje. Ampak tudi nekoliko širše, tudi njegove
               kompetence. Gre za drugačno filozofijo dojemanja prehodov, kot jih ima Liberalna
               demokracija Slovenije in pa vlada. Jaz mislim, da bo danes veliko priložnosti, da
               bomo lahko soočili argumente in potem videli kako bo. Hvala.</p>
            </sp>
            <sp xml:id="SDZ4-Redna-21-2006-10-27.sp91">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Še en krog razpravljavcev. Dovolite, da vidimo kako je s časovno
               komponento. Kolega Moge, izvolite.</p>
            </sp>
            <sp xml:id="SDZ4-Redna-21-2006-10-27.sp92">

               <speaker>RUDOLF MOGE:</speaker>

               <p>Hvala lepa, predsedujoči. Res je, da so za nekatere starše otroci dragulji in da so
               izredno občutljivi za to kar se jim dogaja. In vedno je, velika napetost pri njih,
               preden se otrok vpiše in potem čakajo na ta rezultat. In če se ne doseže, potem se
               ponavadi dogaja, da ni nihče od njih kriv, ampak da je sistem tisti, ki jim je
               onemogočil, da bi dosegli želeni cilj.</p>
               <p>Zaradi tega bi poskušal še dodatno neke stvari povedati. Poglejte, gospod minister,
               prvič, mi o tem ne bodo več razpravljali v tisti točki, ki sledi, zaradi tega, ker bo
               vsaka poslanska skupina svoje povedala in bo točke konec. Edino sedaj je že možno o
               tem govoriti in v dialogu z vami poskušati utemeljiti, zakaj bi bilo to dobro za
               otroke, starše in ne nazadnje tudi za nas. Mislim, da govorimo o populaciji, ki se
               vpisuje na gimnazije, o kateri sem že govoril, kakšna je.</p>
               <p>Mislim, da za razliko od vas, gospod Klavora, jaz sem pač 20 let delal v šoli na
               tabli s kredo, se mi zdi, da je ta nacionalni preizkus znanja objektivno merilo,
               koliko je človek dobil v tej osnovni šoli. Po mojem mnenju, mogoče tudi malo uporabim
               eno izmed najbolj objektivnih meril. Ampak mi ne vztrajamo toliko na tem merilu, kot
               na tem, da bi poskušali ta člen, da bi ministru tudi pomagali pri njegovi izbiri,
               tako popraviti, da bi dosegli neenake možnosti, ampak da bi dosegli pravičnost in
               enakost pred zakonom. Strinjali smo se prej, gospod minister, da je spolzek teren
               določiti otroku kandidatu to spretnost. Gre se za gimnazijo. Kolikor sem jaz razumel
               gospoda Mežana, gre tukaj samo za dva sklopa znotraj gimnazij, kjer bi vi kot merila
               dajali spretnosti. To, kolikor sem jaz slišal, so v bistvu umetniške gimnazije, ki
               imajo umetniške oddelke in bi veljalo samo za te oddelke. In gimnazije, ki imajo
               športne oddelke. Dajali bi potem samo za te oddelke. Kajti, glasbene šole ne spadajo
               v ta kontekst in pač nekaj drugega za njih velja. Da bi šlo to v izogib temu in da ne
               bi bilo tukaj kakršnegakoli zlorabljanja, zakaj zdaj piše splošno, bi bilo vsaj
               dobro, če ste mislili tiste spretnosti. Ampak če ste zares mislili uporabiti kot
               merilo samo za ta dva tipa znotraj gimnazij, da bi zakon imel, recimo, takšno
               besedilo. Kot dodatno merilo pa se lahko upoštevajo na drug način izkazana znanja in
               .../Nerazumljivo./ Torej v gimnazijah z umetniškimi in športnimi oddelki, pa tudi
               izkazane spretnosti, se pravi, tako da bi se vedelo, da ta je za on del, kjer bi
               zares vi to potrebovali, ta pa je za drugi del. To je, recimo, ena izmed možnih
               rešitev.</p>
               <p>Ne vem, če je najbolj elegantna, ampak zakonu daje drugo dimenzijo kot zdaj, na
               podlagi katerega je to narejeno. Mislim, da zakon kot tak ne rešuje vprašanja
               pravičnosti in enakosti pred zakonom, kot enega od resnih vprašanj. Prav zaradi teh
               dilem, ki smo jih tukaj vzpostavljali s kolegico Potrato, Germičem in z menoj.</p>
               <p>Mi vemo, da imamo trenutno primer na sodiščih in da sodišča seveda sodijo po zakonih.
               In zdi se mi dobro, da bi imel minister tudi zakonsko zaščito, ko v takih primerih
               nastopa na sodišču, ne pa zakon napisan tako ohlapno, da se ga lahko na sto in en
               način vsakdo tolmači. Zaradi tega bi bilo dobro potem, zdi se mi, da je ta rešitev
               nedomišljena in malo nestrokovna, da ne zašli v težave, da bi bilo dobro zdaj v drugi
               obravnavi sprejeti ta naš amandma, ki smo ga predlagali. Vi pa premislite in v tretji
               obravnavi glede na premisleke oziroma glede na sugestije, ki smo jih tukaj imeli,
               zdaj namreč nič več ne moremo narediti, poskušate še vi izoblikovati amandma, ki bi
               vam določal, ko boste čez leto dni določali ta merila za vpis dosti bolj čisto
               situacijo in ki vam ne bi povzročal potem težav pri tem, ko boste ta merila določali
               in ko se bodo ta merila začela v praksi uporabljati. To je res namen tega amandmaja.
            </p>
            </sp>
            <sp xml:id="SDZ4-Redna-21-2006-10-27.sp93">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Ljubo Germič. Izvolite.</p>
            </sp>
            <sp xml:id="SDZ4-Redna-21-2006-10-27.sp94">

               <speaker>LJUBO GERMIČ:</speaker>

               <p>Hvala lepa. Gospod minister, tudi jaz bi vas želel opozoriti, da danes ne bo velike
               prilike več, da bomo dosti govorili. Glede na to, da je naslednji zakon, ki se
               pravzaprav dotika te tematike, omejen v razpravi, glede na proceduro, v kateri fazi
               in na kakšen način se obravnava. Zato bi bilo smiselno, da tukaj opravimo malo več
               razprave. Tudi v smislu tega, kar je sedaj, kako je kolega Moge razumel gospoda
               sekretarja. Kajti, če takole razumemo, da imamo potem različne kriterije glede na tip
               gimnazije, potem bi se morali seveda drugače pogovarjati. Ampak besedilo tako kot
               sedaj piše, je, da mi imamo skupen problem, neodvisno od vrste gimnazij ali splošna
               ali umetniška ali športna ali kakršnakoli. Torej, govorimo o gimnazijah, kjer je
               omejitev vpisa. Tam postavljamo oziroma imate, boste imeli kompetence, da boste
               določili merila in v tretjem odstavku tega člena, ki ga mi dopolnjujemo, napišemo,
               kaj naj bo okvir teh meril, kjer postavljamo predhodna znanja. Torej, znanja iz
               predhodnega izobraževanja. Kot dodatno merilo pa se lahko vključijo tudi na drug
               način izkaza znanja in spretnosti.</p>
               <p>Jaz mislim, da govorimo o vseh tipih gimnazij in da govorimo o omejitvah, kjer pač
               omejitve bodo, kjer bo več kandidatov, kot je število razpisanih mest.</p>
               <p>Seveda tukaj je sedaj srž problema. Kajti, praksa je pokazala, da smo imeli v teh
               pogojih, ki so jih razpisali po samih gimnazijah, različne postavke ali vsebine, kaj
               je za neko šolo pač bilo potrebno. Kaj je za neko šolo zelo potrebno, je pa zelo
               pomembno, recimo, samo eden kriterij. Jaz sem ga prej omenil. Recimo, socialni status
               družine, iz katerega dijak izhaja ali pa oddaljenost od kraja bivanja pa do
               gimnazije, v katero se nekdo želi vključevati. To sta recimo dva pomembna elementa,
               ki bosta pogojevala to, kako se naj pripravlja na to, da izpolniš te kriterije.
               Kajti, v 9-em letniku torej v 9 razredu devetletke je prav gotovo nemogoče izpeljati
               vse to, kar bo recimo neka šola postavila kot pogoj. Ampak to je pravzaprav proces, v
               katerega se vključujejo otrok, družina in okolje, da bo lahko uspešno kandidiral na
               želeno gimnazijo. Jaz se lahko strinjam z vami, da je gimnazijski program v splošnih
               gimnazijah enak. Ampak, recimo, dodatne ponudbe, ki jih gimnazije ponujajo, so pa
               različne. To je pogojeno potem tudi s tem, kakšne so ambicije nekega dijaka, v kateri
               smeri želi, recimo, dopolnjevati tudi ob bi rekel tako imenovanem odprtem kurikulumu
               tudi še ostale zadeve.</p>
               <p>Zato je zelo pomembno, da tu postavimo popolnoma jasno sliko, jasna merila in da
               seveda, ker se šola od šole razlikuje, omogočimo vsem enakost, enakopravnost in vsem
               enake možnosti, o katerih tudi vi govorite. Med gimnazijami razlike obstajajo in bodo
               obstajale tudi ob dodatnih kriterijih, ki jih bodo gimnazije postavljale.</p>
               <p>Vprašanje pa se sedaj postavi: Ali bodo vsi kandidati imeli enake možnosti, da bodo
               izpolnjevali dodatne kriterije za tisto gimnazijo, na katere se želijo vpisovati, pa
               ne zato, ker ne bi hoteli, ampak zato, ker teh možnosti ne bodo mogli uresničiti? Tu
               je ta problem.</p>
               <p>Tukaj, ko govorimo o ožjem, torej o znanju, se nam zdi ta kriterij bistveno bolj
               korekten, bistveno bolj, če lahko rečem objektivno merljiv. Iz tega izhaja tudi
               predlog amandmaja, ki ga mi tukaj danes postavljamo. Kajti, praksa nas uči, da je
               bilo veliko veliko neprijazne in stresne situacije, ko so bile družine in otroci
               postavljeni v to situacijo. Zato, še enkrat gospod minister, dajmo mogoče najti
               toliko volje in poguma in mogoče tudi razuma, da si s sprejetjem tega amandmaja
               vzamemo možnost in čas, da v tretji obravnavi recimo naredimo takšno dopolnilo,
               katerega mislim pa, si ga vsi želimo.</p>
               <p>Saj si vsi želimo biti korektni, objektivni in brez krivic omogočati vsem tem, ki so
               na prehodu iz osnovne šole v srednjo šolo, vpis na želeno šolo. Upam, da bo. Ne samo
               zaradi zmanjševanja števila rojstev, ampak zaradi tega, da bo sistem tako zgrajen,
               omogočen vpis vsem v šolo, ki si jo želijo, in da s podporo temu amandmaju naredimo
               korak v tej smeri. Hvala lepa.</p>
            </sp>
            <sp xml:id="SDZ4-Redna-21-2006-10-27.sp95">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, poslanci! Glede na kvalitetno in korektno razpravo, navkljub
               temu, da je vladi Republike Slovenije, torej ministru zmanjkalo časa za razpravo,
               predlagam, da mu dovolimo 5 minut za odgovor, izpostavljen v povezavi s 5. členom in
               amandmajem.</p>
               <p>To bi bila sicer izjema, ki je v nasprotju s poslovnikom. Če bo kdorkoli izmed
               poslank oziroma prisotnih poslancev temu nasprotoval, tega ne bom naredil. V kolikor
               pa se z menoj strinjate, mu damo besedo.</p>
               <p>Minister, 5 minut. Izvolite.</p>
            </sp>
            <sp xml:id="SDZ4-Redna-21-2006-10-27.sp96">

               <speaker>DR. MILAN ZVER:</speaker>

               <p>Hvala lepa za to korektnost tudi vam. Spoštovane polanske in poslanci za to dodatno
               možnost in priložnost! Poslanec Germič se je dotaknil jedra problema, s tem ko je
               načel vprašanje bodoče reforme gimnazijskega programa, za katerega že sedaj približno
               vlada nek splošen konsenz.</p>
            </sp>
            <sp xml:id="SDZ4-Redna-21-2006-10-27.sp97">

               <speaker>PODPREDSEDNIK SAŠO PEČE:</speaker>

               <p>Minister, dovolite, samo tehnika nam sporoča, samo sekundo, da uredijo tehniko, da se
               mikrofon zopet vklopi. Lahko prekinete. Imate besedo.</p>
            </sp>
            <sp xml:id="SDZ4-Redna-21-2006-10-27.sp98">

               <speaker>DR. MILAN ZVER:</speaker>

               <p>Torej konsenz o reformi gimnazije je takšen, da predvideva čim večjo odprtost
               kurikuluma, zlasti proti koncu srednjih šol, tretji in četrti letnik, da bi ta
               različnost gimnazijske ponudbe prišla čimbolj do izraza, da bi imeli čim več tipov
               šole. Tudi danes lahko rečemo, v praksi so si gimnazije zelo različne in poskušajo
               graditi že sedaj v obstoječih, v nekem obstoječem normativnem okolju kar se da svojo
               lastno identiteto in drugačnost.</p>
               <p>Samo po sebi je potem jasno, da so si tudi dijaki med seboj dokaj različni po svoji
               sposobnosti, pa tudi po svoji interesni usmerjenosti in po zanimanju. Sedaj, ko
               toliko opletate s krivicami, se lahko postavi vprašanje kaj je večja krivica, da je
               na gimnazijo, eno gimnazijo, recimo, umetniško, vpisan nekdo, ki ima večje število
               točk, ali nekdo, ki ima manjšo število točk pa afiniteto do nekega programa ali pa že
               določene spretnosti in veščine, ki jih pokriva ravno ta program? Vedno je treba
               paziti, ko se uporablja na sploh to načelo neenakosti in krivic.</p>
               <p>Ko sem prej govoril o drugačni filozofiji prehoda, še vedno mislim, da je najbolj
               pošteno in tudi funkcionalno za sistem v celoti, da imajo večjo besedo tisti, ki
               sprejemajo dijake ali pa kasneje študente.</p>
               <p>Danes sem imel zanimiv intervju, ko me je nek športni novinar vprašal, kako to, da
               pri nas prihajajo z neke fakultete študenti diplomanti, ki bi morali biti športno
               usposobljeni, pa, recimo, ne znajo igrati nogometa tam, kamor pač hodijo skupaj na
               rekreacijo. In to vprašanje bi lahko prineslo še katero drugo raven, kjer
               usposabljajo še za kakšen drug profil.</p>
               <p>Skratka, na prvi pogled dokaj čudno vprašanje, ki pa v sebi skriva bistvo problema:
               Ali fakultete oziroma tiste, ki sprejemajo učence in kasneje dijake, dobijo želeni
               profil ali pa imajo pri vpisu prednost tisti, ki so v tej vsesplošni gonji za čim
               večje število točk pridobili avtomatično prednost?</p>
               <p>Tu se postavlja vprašanje: Kaj je bolj pošteno in pravično za posameznike in pa za
               sistem v celoti? Zagotovo je za sistem v celoti bolj funkcionalno, da imajo tisti, ki
               sprejemajo, tudi kakšno besedo pri tem. In zato je popolnoma prav, da v skladu z
               načelom avtonomije omogočimo zavodom, tudi visokošolskim zavodom, da razpisujejo
               tiste spretnosti ali "skills", kompetence, ki imajo pač pri njihovem vpisu določeno
               prednost, vsaj en del.</p>
               <p>Tudi v letošnjih merilih, ki so veljavna, so NPZ-ji ostali kot neka oblika
               standardizacije znanj. So lahko. In tudi v tem zakonu, v tej noveli, ki jo danes
               sprejemamo, odpiramo vrata in tudi oni imajo pravno podlago. Ni treba posebej
               govoriti o NPZ-jih. Še najmanj primerno pa je, da v oklepaju našteješ dva, pa ostale
               izpustiš. Ta novela omogoča vse. Dopušča tudi to, kar si vi želite. Ne zapira in ne
               postavlja nobenih ovir reformi, recimo, gimnazijskega programa, ki je pred vrati
               oziroma o kateri bo to jesen zelo veliko govora in veliko energije namenjene.</p>
               <p>Skratka, želel bi, da ne predpišemo popolnoma vsega. Ni mogoče vsega predpisati. Še
               zlasti zato ne, ker nimamo, prvič, pred sabo enovite kasarne učencev in dijakov in
               nimamo enovitih kasarn oziroma zavodov. Imamo zelo različne. Zavodi se že sedaj
               razlikujejo med seboj po usmeritvah, gradijo lastno identiteto. So pač nekateri bolj
               družboslovni, naravoslovni in tako naprej. Nimamo samo športnih in umetniških
               gimnazij. In prav je, da omogočimo tem šolam to različnost in tudi dijakom, da se
               bodo lahko vpisali v tisti program in na tisto gimnazijo, ki jim je bližje. Hvala.
            </p>
            </sp>
            <sp xml:id="SDZ4-Redna-21-2006-10-27.sp99">

               <speaker>PODPREDSEDNIK SAŠO PEČE:</speaker>

               <p>Hvala. Vidim še želje po prijavah za razpravo. Odpiram postopek. Prosim. Imamo dva
               prijavljena razpravljavca. Jaz prosim, da upoštevata, da minister nima več besede. K
               besedi vabim poslanca Rudolfa Mogeta.</p>
            </sp>
            <sp xml:id="SDZ4-Redna-21-2006-10-27.sp100">

               <speaker>RUDOLF MOGE:</speaker>

               <p>Hvala lepa za besedo. Gospod minister, samo v premislek, ker ne morete več
               odgovoriti. Poglejte, če vzamete umetniško gimnazijo in sedaj postaviti na
               nacionalnem nivoju, kar tu piše, kriterije za spretnosti, igranje inštrumenta,
               .../Nerazumljivo./ Kaj pa kvačkanje?</p>
               <p>Mi smo znani po idrijskih čipkah. Znani smo. Treba je ogromno dela vložiti. Je to
               umetniško delo? Prirejamo razstave, smo sposobni. Koliko je takih stvari, ki se še
               dogajajo. In zato bi po mojem mnenju, gospod minister, bilo bolje, če bi te
               spretnosti naj si šole same v svojih internih pogojih, potem ko sprejemajo, dajo
               dodatne pogoje, tako kot sem jaz slišal. Daste njim več možnosti, vi pa vašo
               odgovornost in to, kar boste vi podpisali, lepo zložite na tisto, kar je neobhodno
               potrebno in kar je za vse nekako, bi rekel, dosegljivo in tudi nekako pravično kot
               glavno merilo za to, ali je človek sposoben pri omejitvi vpisa uspešno nadaljevati
               ali ni sposoben več uspešno nadaljevati.</p>
               <p>Zato bi v sled tega, kar ste vi povedali, in tudi kar mi pravimo, bilo dobro ta
               amandma podpreti in ga potem poskušati še glede na povedano v tretji obravnavi
               dopolniti tako, da bi pil vodo in da bi tem, ki se vpisujejo in tudi vam povzročal
               čimmanj težav.</p>
            </sp>
            <sp xml:id="SDZ4-Redna-21-2006-10-27.sp101">

               <speaker>PODPREDSEDNIK SAŠO PEČE:</speaker>

               <p>Hvala. In zadnji razpravljavec je poslanec Ljubo Germič.</p>
            </sp>
            <sp xml:id="SDZ4-Redna-21-2006-10-27.sp102">

               <speaker>LJUBO GERMIČ:</speaker>

               <p>Hvala lepa. Gospod minister, izhodišče, ki ga imava midva, je različno. Vi poskušate
               oblikovati tipe gimnazij znotraj, recimo, splošnih gimnazij, ki bodo diferencirane,
               recimo, v neke specialnosti po tem, kaj se dodaja dodatno. Jaz pa pravim naslednje.
               Če nekdo, ki ni imel možnosti v primarnem izobraževanju in ne bo mogel izpolniti
               vsebine kriterijev, ki jih neka gimnazija predpiše kot specifike, pa bi mogoče on
               zelo sodil v to gimnazijo, kajti primeri obstajajo, ko ljudje ne morejo biti v
               športnih klubih, ki zahtevajo tako in tako zadevo, so pa, recimo, za športno
               aktivnost zelo talentirani in ne bodo mogli predstaviti kriterija, zato ker ne bo
               vključen v nek klub, ki zahteva tako ali tako finančno angažiranje, časovno
               angažiranje in, recimo, ne bo mogel v en sklop gimnazij, ki bodo različne druga
               drugi, ki bo recimo zelo poudarjala športno aktivnost.</p>
               <p>Govorim vam kot ravnatelj ene od gimnazij, kjer smo se zelo dosti pogovarjali o tem,
               kaj naj bo ta različnost. Povem vam, da so med dijaki in med družinami, med starši
               izredno velike razlike med tem, kaj lahko nekdo omogoči nekomu. Kajti danes pri 10.
               letih ga že v vseh klubih že prisiljujejo, da mora otrok trenirati sedem krat na
               teden, da mora trenirati 10 mesecev na leto in da v to moraš vložiti toliko in
               toliko, recimo milijonov. Ko gledam jaz, recimo, primerjavo med gimnazijami na
               mariborskem področju, so si precej različne. In nekdo, ki je imel možnost do 15. leta
               biti 10 mesecev vsako leto ali pa dva meseca vsako leto v tujini, bo imel bistveno
               več priložnosti, da se bo vpisoval v klasično gimnazijo, recimo, kjer je poudarjen ta
               segment, kot pa nekdo, ki tega ni mogel.</p>
               <p>In kako bo on dokazal recimo vse te spretnosti. Tukaj je moja poanta razprave. Vi
               izhajate iz gimnazije nazaj. Jaz pa izhajam iz osnovne šole navzgor. In tukaj mora
               biti enakopraven in enakovreden do vseh, ki se vpisujejo. Z vsemi specifikami
               gimnazije, ki se bodo pač uveljavljale in so že uveljavljene. Zdaj, recimo, na terenu
               se že ve, recimo, katera gimnazija na katerem segmentu daje bistveno več poudarka
               kot, recimo, drugi.</p>
               <p>In tudi to se v osnovnih šolah, ko se, recimo, to razporeja. Jaz pa govorim samo s
               tega stališča, da nekateri, ki bi si zelo želeli v neko gimnazijo, pa ne bodo mogli
               izpolniti tistih kriterijev, za katere pa mislijo, da bi kot tip gimnazije bili pravi
               kandidati. In tukaj bodo ti segmenti pač omejeni. To je poanta moje razprave. In zato
               se mi zdi razmislek na tej točki zelo tehten, zelo potreben. Kajti, če bomo
               posameznikom to naredili, da jim bomo onemogočili pravzaprav prehod na to gimnazijo,
               smo naredili že dovolj slabo rešitev. Zaradi tega, ker danes pač na te elemente tukaj
               opozarjamo in kljub vedenju na te element seveda bomo šli čez te rešitve. Hvala lepa.
            </p>
            </sp>
            <sp xml:id="SDZ4-Redna-21-2006-10-27.sp103">

               <speaker>PODPREDSEDNIK SAŠO PEČE:</speaker>

               <p>Hvala tudi vam. S tem zaključujem razpravo. O amandmajih bomo v skladu s časovnim
               potekom seje zbora odločali danes v okviru glasovanj, pol ure po prekinjeni 28. točki
               dnevnega reda. Opoldansko vodenje seje pa prevzema podpredsednik Klavora.
                  <title>PODPREDSEDNIK MAG. VASJA KLAVORA: PREHAJAMO NA 28. TOČKO DNEVNEGA REDA, TO JE
                  NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O OSNOVNI ŠOLI, PO
                  SKRAJŠANEM POSTOPKU.</title>
               </p>
               <p>Predlog zakona je v obravnavo predložil poslanec dr. Slavko Gaber. V zvezi s tem
               zakonom odbor za kulturo, šolstvo in šport predlaga državnemu zboru, da predlog
               zakona ni primeren za nadaljnjo obravnavo. Prehajamo na stališča oziroma predstavitev
               stališč poslanskih skupin. Besedo ima gospod mag. Žnidaršič v imenu poslanske skupine
               DeSUS.</p>
            </sp>
            <sp xml:id="SDZ4-Redna-21-2006-10-27.sp104">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani vladni predstavniki, kolegice in kolegi!</p>
               <p>Naša poslanska skupina tega zakona ne bo podprla. Menimo, da je bistvo nacionalnega
               preverjanja v osnovnih šolah preverjanje znanja učencev in učenk z namenom pridobitve
               povratne informacije o kvaliteti izobraževanja. Takšna informacija je pa lahko realna
               le, če se učencem omogoči neobremenjeno opravljanje preverjanja znanja. Le na takih
               temeljih lahko učenci, njihovi starši, učitelji ter tudi država pridobijo relevantno
               informacijo o kakovosti znanja, posredno pa tudi informacijo o kakovosti samih
               procesov vzgojno izobraževalnega sistema.</p>
               <p>Menimo, da je v primeru omejenega vpisa na srednje šole potrebno določiti selektivne
               kriterije, na podlagi katerih bodo kandidati za vpis v določen srednješolski program
               tudi izbrani. Vendar smo prepričani, da nacionalno preverjanje znanja ni ustrezen
               instrument, na podlagi katerega bi se zbiralo točke za vpis in nadaljnje
               srednješolsko izobraževanje.</p>
               <p>Menimo tudi, da bi morala srednje šole same določati pogoje, ki bi jih ob vpisu
               morali izpolnjevati njihovi bodoči dijaki. Na primer, oprava sprejemnega izpita,
               vezanega na vsebino programa posamezne srednje šole. Le tako bi bilo zadoščeno
               kriteriju eksternega ocenjevanja kot nepristranskega, ki bi dopolnjevalo sedaj
               prevladujoče interno ocenjevanje. Na podlagi tega bi na primer na naravoslovno
               usmerjene srednje šole vpisali dijake, ki bi glede na rezultate sprejemnih izpitov
               nakazali nadarjenost za te smeri.</p>
               <p>Ocenjujemo tudi, da se zadnja leta vse preveč teži k izključno internim merilom za
               vpis v srednje šole. Podatek, da je letos kar tretjina celotne generacije končalo
               osnovno šolo z odličnim uspehom, nam govori, da je učni uspeh pri vpisu na najboljši
               gimnaziji popolnoma neuporabno merilo. Iz navedenih razlogov poslanska skupina DeSUS
               predlaganega zakona ne bo podprla.</p>
            </sp>
            <sp xml:id="SDZ4-Redna-21-2006-10-27.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Maria Pozsonec v imenu narodne skupnosti. Prosim.</p>
            </sp>
            <sp xml:id="SDZ4-Redna-21-2006-10-27.sp106">

               <speaker>MARIA POZSONEC:</speaker>

               <p>Hvala za besedo. Lep pozdrav ministru in sodelavcem.</p>
               <p>Za predlagano dopolnitvijo se spreminja le eden člen zakona o osnovni šoli.
               Dopolnitev zakona bo omogočila upoštevanje rezultatov zunanjega preverjanja znanja
               pri vpisu v srednje šole. S tem naj bi se odpravil dvom glede zakonske podlage za
               upoštevanje rezultatov nacionalnega preverjanja znanja pri vpisu v srednje šole in
               tako bodo zagotovljeni pogoji za pravičnost in poštenost v šolskem sistemu. Hvala.
            </p>
            </sp>
            <sp xml:id="SDZ4-Redna-21-2006-10-27.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims v imenu poslanske skupine SDS. Prosim.</p>
            </sp>
            <sp xml:id="SDZ4-Redna-21-2006-10-27.sp108">

               <speaker>MAG. BRANKO GRIMS:</speaker>

               <p>Spoštovani, hvala za besedo. V Slovenski demokratski stranki tega zakona ne bomo
               podprli, podprli bomo sklep, ki ga je pripravil matični odbor, torej da zakon ni
               primeren za nadaljnjo obravnavo, razlog za to je preprost in ga bom povedal s
               preprostimi besedami.</p>
               <p>Zakon, tako kot je predložen, je naravnan izrazito konzervativno, vrača stvari nazaj
               na tisto, kar se je izkazalo kot za osnovnošolce stresno, neustrezno, slabo za naš
               šolski sistem, slabo tudi za našo prihodnost. Zaradi tega, ker je torej zakon
               naravnan tako izrazito konzervativno, po našem prepričanju ne zasluži podpore in bomo
               podprli sklep, da se zakonodajni postopek zaključi. Hvala.</p>
            </sp>
            <sp xml:id="SDZ4-Redna-21-2006-10-27.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Moge v imenu poslanske skupine LDS.</p>
            </sp>
            <sp xml:id="SDZ4-Redna-21-2006-10-27.sp110">

               <speaker>RUDOLF MOGE:</speaker>

               <p>Predsedujoči, hvala za besedo. Spoštovani gospod minister s sodelavci, kolegice in
               kolegi, lep pozdrav. S spremembami in dopolnitvami zakona o osnovni šoli, ki jih je
               državni zbor sprejel v zadnjem letu in pol, je bilo po nekaterih pravnih razlagah
               onemogočeno, da bi se rezultati nacionalnega preverjanja znanja še naprej uporabljali
               kot eno izmed meril v primeru omejitev vpisa. Takšne razlage so bile večkrat
               predstavljene tudi članicam in članom strokovnega sveta Republike Slovenije za
               splošno izobraževanje. Do tega je prihajalo, čeprav 15. člen veljavnega zakona o
               gimnazijah določa, da se pri izbiri kandidatov za vpis v začetni letnik gimnazije
               upoštevajo zlasti njihovi učni uspehi v tretjem obdobju osnovnošolskega
               izobraževanja.</p>
               <p>Da bi odpravili vsak dvom glede zakonske podlage za upoštevanje rezultatov
               nacionalnega preverjanja znanja pri vpisu v srednje šole, predlagamo dopolnitev
               zakona o osnovni šoli. Pri tem opozarjamo tudi, da je strokovni svet za splošno
               izobraževanje ob obravnavi meril večkrat opozoril, da bi bilo treba rezultate
               zunanjega preverjanja znanja upoštevati pri pripravi meril v srednje šole z
               omejitvijo vpisa. Z dopolnitvijo zakona želimo omogočiti upoštevanje rezultatov
               zunanjega preverjanja znanja pri vpisu v srednje šole. Zakon uporabe zunanjega
               preverjanja kot kriterija za vpis, kadar imamo opraviti z omejitvijo vpisa, ne nalaga
               kot obvezno, ponuja ga le kot možnost. Pri podpori, ki jo izrekamo predlogu zakona,
               opozarjamo, da predlagatelj zakona poudarja, prvič, da želimo s spremembo zakona
               ministru omogočiti, da lahko, če se za to odloči, ko se je treba odločiti, kdo bi
               imel prednost pri vpisu na gimnazijo z omejitvijo vpisa, da določi, da je eno od
               meril ocena, ki je bila pridobljena po postopku, ki v največji mogoči meri izloča
               osebno presojo in kot taka povečuje preglednost in pravičnost izbora. Merilo je brez
               dvoma vsem dosegljivo in najbolj objektivno. Poudarjamo tudi, da je vpisni postopek
               za tekoče šolsko leto, tudi zato, ker ni omogočal izbire, ki bi temeljila na zunanjem
               preverjanju, povečal pritiske na učitelje, naj zvišajo interne zaključne ocene. Zato
               imamo sedaj ob zaključku osnovne šole, kot je bilo že povedano, več kot eno tretjino
               odličnjakov, kar je glede na naravno statistično porazdelitev pri ocenjevanju popoln
               nonsens. O tem nam poročajo šole, nam poročajo tudi starši; torej, pritiski se
               izvajajo.</p>
               <p>Naj sklenem. Poslanski klub LDS bo predlog zakona podprl z željo, da v naslednjem
               letu in v letih, ki bodo sledila, otroci, starši in učitelji ob zaključku šolskega
               leta in ob vpisovanju v srednjo šolo ne bi bili izpostavljeni nepotrebnim nejasnostim
               in pritiskom. Hvala lepa za pozornost.</p>
            </sp>
            <sp xml:id="SDZ4-Redna-21-2006-10-27.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata, v imenu poslanske skupine SD. Prosim.</p>
            </sp>
            <sp xml:id="SDZ4-Redna-21-2006-10-27.sp112">

               <speaker>MAG. MAJDA POTRATA:</speaker>

               <p>Hvala. Zdaj še poseben pozdrav gospe direktorici, ki se nam je pridružila pri
               obravnavi tega zakona.</p>
               <p>Predlagani zakon sodi v sklop tistih zakonov, o katerih bi lahko rekli, da so
               nasledek neke negativne izkušnje v praksi.</p>
               <p>In zapleti ob uporabi meril za vpis v šole z omejenim vpisom v letošnjem poletju so
               narekovali, menim, da predlagatelju tega zakona, da poseže v veljavni šolski zakon o
               osnovni šoli s tem predlogom, ki obsega pravzaprav en sam vsebinski člen. Težava pri
               tem zakonu je, da je pravzaprav za vse tiste, ki so izpeljali spremembo v zvezi z
               vrednotenjem nacionalnih preizkusov znanja, sedaj težko podpreti nekaj, kar ima
               absolutno dober namen in na raven pravne regulative dviguje nekaj kar bi lahko bilo
               pravno sporno, če ostajajo nacionalni preizkusi znanja zgolj na ravni informacije, bi
               pa bili v nekaterih okoliščinah tudi uporabljeni kot dodatno merilo za vpis na šole z
               omejenim opisom. Verjamem, da ni absolutno objektivnih preskusov znanja, so pa boljši
               in slabši in zagotovo nacionalni preizkusi znanja za ugotavljanje standardov znanja
               štejejo med tiste, ki jih druge vrste preizkusov po kakovosti še niso presegle. Zato
               znova v poslanski skupini Socialnih demokratov obžalujemo odločitev, da so nekateri
               videli v nacionalnih preizkusih znanja zgolj podpiranje tekmovalnosti in storilnostne
               naravnanosti. Ugotovitev kakovosti znanja in standardov znanja je za razvoj šolskega
               sistema in za vplivanje na njegovo kakovostno izboljševanje nujno potrebno. Vprašanje
               pa je, koliko ima lahko ta povratna informacija v sedanji situaciji tudi daljnosežnih
               učinkov na tiste, ki devetletno šolanje zapuščajo. Ampak kot rečeno, o tem smo
               razpravljali ob nekem drugem zakonu, zato se mi zdi natančno branje predlaganega
               člena zakona bistvenega pomena. Tako da v prvem delu ta člen ostaja na ravni tistega,
               kar je tudi do sedaj v zakonodaji obveljalo, namreč da so dosežki nacionalnega
               preverjanja znanja dodatna informacija o znanju učencev. To se pravi, še vedno na
               ravni dodatne informacije je pa bistveno zapisano v nadaljevanju, ko pravi, da so
               lahko tudi eno izmed meril za vpis v srednje šole. S tem to merilo v drugem krogu, da
               tako rečem, dobi zakonsko podlago v zakonu, kjer bi to merilo moralo biti zapisano.
               To je v zakonu o osnovni šoli, kajti ne glede na ugotovitve, da se nam generacije
               osnovnošolcev, ki kandidirajo za vpis v srednje šole, zmanjšujejo, se utegnemo v
               prihodnje znajti tudi v situaciji, da bo kakšna srednja šola omejila vpis, pa to ta
               srednja šola ne bo gimnazija, tako kot se nam sedaj dogaja ali vsaj samo nekatere
               izmed gimnazij. Velik pritisk učencev je bil doslej, že kolikor iz prakse vem, recimo
               na srednji zdravstveni šoli pa tudi na vzgojiteljski šoli v preteklosti; morebiti pa
               še na kakšni pa zanje niti ne vem ta hip, ampak dejstvo je, da je umestitev tega
               merila kot dodatnega merila pri vpisu v šole z omejenim vpisom najboljša. Zato bo
               poslanska skupina Socialnih demokratov nasprotovala predlaganemu sklepu matičnega
               delovnega telesa, ki govori o tem, da zakon ni primerna podlaga za nadaljnjo
               obravnavo, ampak bo menila s svojo izjavo, da bi zakon bil primerna podlaga za
               nadaljevanje in da bi ga bilo dobro podpreti. Hvala.</p>
            </sp>
            <sp xml:id="SDZ4-Redna-21-2006-10-27.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan v imenu poslanske skupine NSi.</p>
            </sp>
            <sp xml:id="SDZ4-Redna-21-2006-10-27.sp114">

               <speaker>MARJETKA UHAN:</speaker>

               <p>Še zadnjič, lepo pozdravljeni. Danes predlagana sprememba zakona o osnovni šoli
               govori o uporabi dosežkov nacionalnega preverjanja znanja pri vpisu v srednje šole,
               in sicer kot merilo za vpis se lahko uporabijo le v primeru omejitve vpisa.</p>
               <p>Namen sedanjega nacionalnega preverjanja znanja je pridobiti informacijo o kakovosti
               znanja in s tem posredno tudi, kakšna je kakovost poučevanja in učenja, torej koliko
               znanja so otroci osvojili v osnovnem, obveznem izobraževanju pri slovenščini oziroma
               materinemu jeziku, matematiki in še enemu predmetu, ki ga predpiše minister. Vsekakor
               pa nacionalno preverjanje ni namenjeno selekciji dijakov za vpis v srednje šole, kot
               tudi ni namen preverjanja, da bi učitelji in otroci preveč bili usmerjeni pri teh
               predmetih v priprave na opravljanje nacionalnega preverjanja znanja in doseganja ocen
               za vpis v srednjo šolo. Zaradi tega v Novi Sloveniji spremembe zakona ne bomo
               podprli. Menimo, da v tem zakonu tudi ni prostora, da bi urejali kriterije in
               normative srednjih šol, le-te imajo svoje pogoje vpisa. Če pa bi se katera šola
               odločila, da rezultate nacionalnih preizkusov uporabi kot dodatni kriterij pri vpisu,
               pa tudi ne vidimo nič spornega v tem. Hvala.</p>
            </sp>
            <sp xml:id="SDZ4-Redna-21-2006-10-27.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mihael Prevc v imenu poslanske skupine SLS. Prosim.
            </p>
            </sp>
            <sp xml:id="SDZ4-Redna-21-2006-10-27.sp116">

               <speaker>MIHAEL PREVC:</speaker>

               <p>Hvala lepa za besedo. Lep pozdrav. Predlog zakona o spremembah in dopolnitvah zakona
               o osnovni šoli, ki ga je vložil kolega Gaber, se nanaša le na eno spremembo. Cilj
               novele zakona je omogočiti upoštevanje rezultatov zunanjega preverjanja znanja pri
               vpisu v srednje šole.</p>
               <p>Naj takoj na začetku povem, da poslanci Slovenske ljudske stranke predlaganega zakona
               ne podpiramo. Razlogi za to so v veliki meri identični tistim, ki jih je v svojem
               mnenju zapisala vlada Republike Slovenije. Namen nacionalnega preverjanja znanja
               namreč ni selekcioniranje učencev za vpis v srednje šole, pač pa je v funkciji
               preverjanja znanja. Kot takšen je namenjen zlasti spremljanju kakovosti učnega
               procesa po posameznih šolah ter spodbujanju ukrepov šol za dvigovanje kvalitete
               poučevanja. Prepričani smo, da usmerjenost učencev zgolj na zbiranje točk ob koncu
               devetletke za vpis v srednje šole nima pozitivnih učinkov. Tisti, ki imamo otroke v
               gimnaziji, dobro vemo, da gimnazije vsa štiri leta pripravljajo dijake, zlasti na
               maturo in obenem pritiskajo nanje, da bi tudi posamezna gimnazija v povprečju dosegla
               čim boljši uspeh. Seveda je med gimnazijami in osnovno šolo pomembna razlika. Osnovna
               šola mora biti toliko bolj vzgojna, pa ne v kakršnemkoli smislu, ampak zlasti pri
               spodbujanju samostojnega in kritičnega razmišljanja učencev.</p>
               <p>Predlagano novelo sta na matičnem odboru podprla tudi Združenje ravnateljev osnovnih
               šol Slovenije in Sindikat vzgoje, izobraževanja, znanosti in kulture. Vendar pa je
               bila argumentacija podpore v tem, da bi sprejem predlagane novele zakona pomenil
               zmanjšanje pritiska staršev na ravnatelje in učitelje ob koncu šolskega leta zaradi
               ocen njihovih otrok. Ta argument se nam zdi absolutno nesprejemljiv. Iz prakse dobro
               vemo, da je le majhen delež staršev, ki pogosto tudi zelo nekritično pritiskajo na
               tak ali drugačen način, ker želijo boljše ocene za svoje otroke. Verjetno so dosti
               bolj problematični starši, ki pretirano pritiskajo na svoje otroke in pri tem ne
               upoštevajo njihovih dejanskih zmožnosti. Dober učitelj pa pritiskom staršev ne sme in
               ne more popustiti.</p>
               <p>Poslanci Slovenske ljudske stranke bomo podprli sklep odbora za kulturo, šolstvo in
               šport, da predlagana novela zakona ni primerna za nadaljnjo obravnavo. Hvala lepa.
            </p>
            </sp>
            <sp xml:id="SDZ4-Redna-21-2006-10-27.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In končno ima besedo še gospa Barbara Žgajner Tavš v imenu poslanske
               skupine Slovenske nacionalne stranke. Prosim.</p>
            </sp>
            <sp xml:id="SDZ4-Redna-21-2006-10-27.sp118">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Lep pozdrav tudi v mojem imenu! Nova vlada je pravzaprav
               posegla tudi na področje osnovnošolskega izobraževanja. V tem mandatu smo se čisto na
               začetku srečali že s prvo novelo zakona o osnovnem šolstvu, pa z drugo novelo zakona,
               eden izmed ključnih dokumentov je nenazadnje tudi zakon o financiranju vzgoje in
               izobraževanja. Spremembe tako v okviru prvega, torej zakona o osnovni šoli, kakor
               tudi drugega omenjenega zakona pa so pravzaprav pod taktirko te vlade, sprejema jo
               mimo oziroma ob nasprotovanju stroke.</p>
               <p>Konkretno - zakon o osnovnem šolstvu. Po letu in pol te vlade je minister Zver
               predlagal nov sistem preverjanja znanja. Ukinja ga po prvi triadi. Nenazadnje,
               nacionalno preverjanje znanja po zaključeni osnovni šoli je sicer obvezno, pa vendar,
               rezultati slednjega se ne upoštevajo praktično nikjer. In danes smo pred dejstvom, da
               ravno zaradi neupoštevanja nacionalnega preverjanja znanja srednje šole omejujejo
               vpis. Omejujejo vpis in ga bodo omejevale s sprejemnimi izpiti. To pa je ne samo
               velik korak nazaj, pomeni hočeš nočeš tudi dodaten pritisk na že tako obremenjene
               bodoče dijake. Tudi strokovnjaki, strokovni svet za splošno izobraževanje je večkrat
               opozoril, da bi bilo potrebno rezultate zunanjega preverjanja, torej nacionalnega
               preverjanja znanja upoštevati pri pripravi meril v srednjih šolah, tistih srednjih
               šolah, ki imajo omejitev vpisa. In to možnost daje današnja sprememba zakona. Ne gre
               za selekcijo, gre za možnost. Pa mi dovolite, da preberem 1. člen novele zakona.
               "Dosežki nacionalnega preverjanja znanja so dodatna informacija o znanju učencev,
               lahko pa so tudi eno izmer meril za vpis v srednje šole. Kot merilo za vpis se lahko
               uporabijo, torej se lahko uporabijo le v primeru omejitve vpisa." Ta sprememba zakona
               daje možnost.</p>
               <p>Koalicija je na odboru trdila, da morajo učenci k nacionalnem preverjanju znanja
               pristopati neobremenjeno. Razvrednotenim učiteljem je treba vrniti avtonomijo, zato
               naj srednje šole z omejitvijo vpisa same določijo merila za vpis po svojih potrebah
               in programih. Kje je potem neobremenjenost, sprašujem spoštovane kolegice in kolegi,
               v primeru tako imenovanih sprejemnih izpitov? Naj spomnim, v izogib slehernemu na
               pamet govorjenju. Na nacionalno preverjanje znanja se učenci v šolah pripravljajo
               sistematično. Na sprejemne izpite pač ne. In vas znova vprašam. Čemu potem služi
               obvezno preverjanje znanja, to nacionalno preverjanje znanja, ko pa nima dejansko
               prav nobene funkcije? Vlada navaja v obrazložitvi zakona oziroma zakaj zakona ne
               podpiram. Rezultati nacionalnega preverjanja znanja ne morejo v popolnosti zagotoviti
               natančnega razlikovanja med učenci. Ali to pomeni, da je težnja vlade v okviru že
               predlaganih in nenazadnje tudi napovedanih sprememb narediti v Sloveniji tako osnovno
               šolstvo, ki pa bo omogočilo takšno razlikovanje oziroma zagotovilo, natančno
               razlikovanje med osnovnošolci oziroma sistemi osnovnošolskega izobraževanja. Razlog,
               ki ga jaz vidim v tem kontekstu, je preprosti in dovolite, ga bom tudi jaz kot kolega
               pred menoj ponovila s preprostimi besedami. Sedanje vodstvo šolskega ministrstva želi
               sprostiti zakonodajo tako, da se bo uresničevalo kar je bilo načrtovano. In kaj je
               bilo načrtovano? Šolska politika je naklonjena, načrt je katoliška osnovna šola v
               vsako od šestih škofij. Bomo torej v sistem državnega osnovnošolskega izobraževanja
               dobili tudi nov sistem, se pravi katoliškega osnovnošolskega izobraževanja.
               Predlagana sprememba, ki daje možnost uporabe dosežkov nacionalnega preverjanja
               znanja pri vpisu v srednje šole z omejitvijo opisa v izogib sprejemnim izpitom,
               poudarjam, je pozitivna sprememba. In tej spremembi je naklonjena oziroma jo podpira
               tudi stroka, združenje ravnateljev osnovnih šol, sindikati vzgoje, izobraževanja,
               znanosti in kulture. Skratka, stroka podpira, vlada pa znova izniči oziroma
               nasprotuje tistemu, kar dejansko pravi stroka, da.</p>
               <p>V Slovenski stranki sklepov matičnega delovnega telesa ne bomo podprli.</p>
            </sp>
            <sp xml:id="SDZ4-Redna-21-2006-10-27.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu s časovnim potekom seje zbora odločali danes v okviru glasovanj, to je
               ob 12.55. S tem prekinjam to točko dnevnega reda. Prekinjam sejo zbora, ki jo bomo
               nadaljevali ob 12.55. Hvala.</p>
               <stage>(Seja je bila prekinjena ob 12.24 in se je nadaljevala ob 12.55 uri.)</stage>
            </sp>
            <sp xml:id="SDZ4-Redna-21-2006-10-27.sp120">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanje zbora o predlogu odločitev.
               Poslanke in poslance prosim, da preverijo delovanje glasovalne naprave, na desni
               strani vložene kartice mora goreti oranžna lučka.</p>
               <p>Prehajamo na <title>19. točko -</title> glede te točke, zbor bo v skladu s 139. členom
               poslovnika zbora glasovanje o predlogu zakona o spremembah in dopolnitvah zakona o
               nacionalnih poklicnih kvalifikacijah opravil v četrtek, 2. novembra 2006, v okviru
               glasovanj.</p>
               <p>Glede <title>20. točke</title> - zbor bo v skladu s 139. členom poslovnika zbora glasovanje
               o predlogu zakona o spremembah in dopolnitvah zakona o pravicah iz pokojninskega in
               invalidskega zavarovanja bivših vojaških zavarovancev opravil v četrtek, 2. novembra
               2006, v okviru glasovanj.</p>
               <p>Nadaljujemo s <title>prekinjeno 24. točko dnevnega reda - to je z obravnavo predloga
                  zakona o spremembah in dopolnitvah zakona o maturi, po skrajšanem postopku.</title> Nadaljujemo z drugo obravnavo, to je z odločanjem o vloženem amandmaju.
               Prehajamo na odločanje o amandmaju poslanskih skupin SDS, SLS in DeSUS k 2. členu.
               Glasujemo. Glasovanje teče. Glasovalo je 52 poslank in poslancev, za 48, proti
               eden.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona, ugotavljam, da je zbor v
               drugi obravnavi sprejel amandma k 2. členu dopolnjenega predloga zakona. Sprašujem
               kvalificirane predlagatelje, ali nameravajo k temu členu vložiti amandma? Prosim.
               <stage>(Ne.)</stage> Ugotavljam, da v tretji obravnavi ni bilo vloženih amandmajev, na podlagi
               petega odstavka 140. člena poslovnika zbora vas obveščam, da me zakonodajno-pravna
               služba oziroma vlada nista obvestili, da bi bil zaradi sprejetih amandmajev zakon
               neusklajen. Prehajamo na odločanje o zakonu. Glasujemo. Glasovanje teče. Glasovalo je
               54 poslank in poslancev, za 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 27. točko dnevnega reda - to je z obravnavo predloga
                  zakona o spremembah in dopolnitvah zakona o gimnazijah, po skrajšanem postopku.</title> Nadaljujemo z drugo obravnavo, to je z odločanjem o vloženih amandmajih.</p>
               <p>Prehajamo na odločanje o prvem amandmaju poslanske skupine Socialnih demokratov k 1.
               členu. Glasujemo. Glasovalo je 55 poslank in poslancev, za 10, proti 45.</p>
               <p><stage>(Za je glasovalo 10.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju poslanske skupine Socialnih demokratov k 1.
               členu. Glasujemo. Glasovalo je 54 poslank in poslancev, za 8, proti 46.</p>
               <p><stage>(Za je glasovalo 8.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine LDS k 5. členu. Prijava za
               obrazložitev glasu v imenu poslanske skupine teče. Gospod Moge, izvolite.</p>
            </sp>
            <sp xml:id="SDZ4-Redna-21-2006-10-27.sp121">

               <speaker>RUDOLF MOGE:</speaker>

               <p>Hvala lepa, gospod podpredsednik. Poslanska skupina bo ta amandma podprla, kar je
               normalno, saj ga je tudi vložila. Gre za to, da se pri merilih za vpis v gimnazije
               predvsem upošteva uspeh; dopolnilno, če pa morajo omejiti vpis, pa pravi zdajšnji
               zakon, da se bo upoštevalo tudi izkazana znanja in izkazane spretnosti. Menimo, da za
               gimnazijo izraz "izkazane spretnosti" ne zadostuje, kajti te stvari se ne da
               objektivizirati. Za to, da bo pa ta zakon zaživel in da bo pošten do vseh, je pa v
               največji meri odgovoren minister, nanaša se pa na veliko število vpisanih učencev in
               tudi staršev, ki so s tem povezani. Naš amandma bi omogočil, da bi minister na
               predlog strokovnega sveta Republike Slovenije za visoko izobraževanje določal ta
               merila tako, da bi se poleg teh stvari, ki se lahko dobijo iz učnega uspeha v letih,
               ko je učenec opravljal osnovno šolo, upoštevalo tudi dodatna, če bi bila omejitev
               vpisa, izkazana znanja bodisi na šolskih tekmovanjih, republiških tekmovanjih ali
               kjerkoli drugje, medtem ko pa te spretnosti v gimnazijo ne sodijo. Izkazane
               spretnosti prej sodijo v poklicne oziroma druge šole ali pa v glasbene šole. In
               menimo, če bi amandma sprejeli, bi lahko še v tretji obravnavi sprožili možnost, da
               bi se tem omejitvam, ki so bile navedene v razpravi v državnem zboru, izognili, in bi
               mogoče ta amandma, ker ga zdaj ni bilo mogoče popraviti, v še malo bolj korektni
               obliki dopolnili. Zato vas z namenom, da bi imeli zakon, ki bi bil pravičen do teh,
               ki se bodo vpisovali, in da bi bili vsi enaki pred zakonom, da bi to dopolnilo
               sprejeli, kajti boste videli, če bo besedilo ostalo tako, kot je, se bo praksa, ki je
               že sedaj, da imate vsaj en primer na sodišču zaradi teh meril, da se bo ta praksa v
               prihodnosti tudi nadaljevala. Zato bo Liberalna demokracija amandma podprla. Hvala
               lepa.</p>
            </sp>
            <sp xml:id="SDZ4-Redna-21-2006-10-27.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na točko o posameznih mnenjih. Gospod Cvikl, imate besedo. </p>
            </sp>
            <sp xml:id="SDZ4-Redna-21-2006-10-27.sp123">

               <speaker>MAG. MILAN M. CVIKL:</speaker>

               <p>Sam bom amandma podprl, ker ocenjujem, da je besedilo 5. člena, kot ga je predlagala
               koalicija, v tretjem odstavku preveč nedoločno. In dejansko lahko kot dodatno merilo
               minister si pač na ta ali on način domisli veliko dodatnih kriterijev. Vsi, ki imate
               ali imamo otroke, ki so prehajali iz osnovne v srednjo šolo oziroma v gimnazijo,
               vedo, kako stresna so ta obdobja. Ta stresna obdobja še dodatno komplicirati z
               drugimi merili, kot so predvsem učni uspeh predhodnega izobraževanja, z izjemo
               šolskih tekmovanj oziroma nacionalnih preizkusov znanja, se mi zdi, da je po
               nepotrebnem komplicirati. Zato predlagam, da se podpre ta amandma Liberalne
               demokracije, s katerim poenostavljamo in omejujemo ministra v domišljanju, katera
               znanja, na drugih način izkazana, in spretnosti so tiste, ki bodo določala, kako bodo
               osnovnošolci bili vpisani v prvi letnik gimnazije. Naredimo to, poenostavimo stvari
               za dobro naših otrok. Hvala.</p>
            </sp>
            <sp xml:id="SDZ4-Redna-21-2006-10-27.sp124">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 62 poslank in poslancev, za je glasovalo 19, proti
               42.</p>
               <p><stage>(Za je glasovalo 19.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo predloga zakona.</title> Ker v drugi obravnavi niso
               bili sprejeti amandmaji, v tretji obravnavi ni možno vlagati amandmajev, zato
               prehajamo na odločanje o zakonu. Ob tem vas obveščam, da me zakonodajno-pravna služba
               oziroma vlada nista obvestili, da bi bil zakon neusklajen. Glasujemo o zakonu.
               Navzočih je 61 poslank in poslancev, za je glasovalo 53, proti 3.</p>
               <p><stage>(Za je glasovalo 53.)</stage><stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 28. točko dnevnega reda - obravnava predloga zakona o
                  spremembah in dopolnitvah zakona o osnovni šoli, po skrajšanem postopku.</title> Prehajamo na odločanje o naslednjem predlogu sklepa: "Predlog zakona o
               spremembah in dopolnitvah zakona o osnovni šoli ni primeren za nadaljnjo obravnavo."
               Glasujemo. Začetek prijave. V imenu poslanske skupine. Še enkrat prosim za prijavo v
               imenu poslanskih skupin, še enkrat, prosim. Prijav ni. Glasujemo. Prijava teče za
               obrazložitev glasu v svojem imenu. Težko je voditi sejo pri takem mahanju z rokami.
               Bil sem jasen in glasen in to se pri prijavi ne dela. To je prvo. Drugič. Sprašujem
               še enkrat in začetek prijave za posamezno obrazložitev. Izvolite, prosim. Prijava
               teče. Besedo ima gospod Branko Grims.</p>
            </sp>
            <sp xml:id="SDZ4-Redna-21-2006-10-27.sp125">

               <speaker>MAG. BRANKO GRIMS:</speaker>

               <p>Hvala za besedo. V SDS, kot sem poudaril že v uvodu, tega zakona ne bomo podprli iz
               preprostega razloga, edina njegova vsebina je vračanje nazaj na rešitve, ki so se
               izkazale v praksi, tako po strokovni kot po človeški plati, kot neustrezne, ki so
               pomenile velik stres za vse šolarje, in gre torej za izrazito konzervativno
               nazadnjaško rešitev, čemur v SDS nasprotujemo. Menimo, da so rešitve, ki jih je
               postavila slovenska vlada v zakonodaji, ki smo jo v tem mandatu že sprejeli, bistveno
               boljše, to govorim tudi kot oče treh otrok, od katerih bo kmalu prvič stopil v
               osnovno šolo, in zaradi tega bomo seveda glasovali za sklep, da zakon ni primeren za
               nadaljnjo obravnavo.</p>
            </sp>
            <sp xml:id="SDZ4-Redna-21-2006-10-27.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milan Cvikl.</p>
            </sp>
            <sp xml:id="SDZ4-Redna-21-2006-10-27.sp127">

               <speaker>MAG. MILAN M. CVIKL:</speaker>

               <p>Jaz bom govoril pa kot oče dveh otrok, ki sta že končala osnovno šolo, in bom seveda
               iz prakse nasprotoval predlogu sklepa, ker seveda menim, da velja slediti temu, kar
               je podprl tudi strokovni svet Republike Slovenije za splošno izobraževanje.</p>
               <p>Nasprotoval bom sklepu matičnega delovnega telesa, ki ga vodi gospod, ki je ravnokar
               pred menoj govoril, govorim to kot poslanec in govorim kot nekdo, ki je že šel čez
               to, tako da, gospod Grims, mogoče boste čez 10 let drugega mnenja. Hvala lepa.</p>
            </sp>
            <sp xml:id="SDZ4-Redna-21-2006-10-27.sp128">

               <speaker>LJUBO GERMIČ:</speaker>

               <p>Hvala lepa. Sam mislim, da je zakon vreden podpore, kajti tisti, ki smo spremljali
               procese vpisov v zadnjih dveh letih, smo lahko ugotavljali, kakšna je po zgledu
               sprememb, ki jih je uvedla ta vlada, prijazna šola, kako izgleda nestresen prehod iz
               osnovne v srednjo šolo; in danes, ko smo razpravljali o šolskem paketu, optimalnem
               paketu, smo tudi ugotovili, kakšen je že delež odličnjakov, odličnjakov, ki je nekako
               že tudi mogoče nenormalen, ki sam po sebi govori o tem, da je dodaten kriterij, torej
               zunanje preverjanje znanja, in kot možnost, torej ta zakon ponuja samo možnost, da se
               pojavi kot kriterij za vpis tam, kjer je omejitev vpisa, se mi zdi zelo smiselno, da
               takšen zakon podpremo. Kajti govoriti o tem, da gre za konzervativno obliko, in če se
               samo spomnimo, kolikokrat je bilo različno videti učence in dijake, ki so imeli isti
               odličen uspeh, prihajali so pa iz različnih šol; in možnosti uravnoteženja in
               uravnavanja in objektivne ocene pri ocenjevanju doseženega znanja, je prav gotovo
               lahko tudi možnost, kajti ta zakon ponuja samo možnost. Vi pa danes govorite tudi o
               tem, da niti te možnosti ne želite dopustiti. Hvala lepa.</p>
            </sp>
            <sp xml:id="SDZ4-Redna-21-2006-10-27.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Moge. Prosim.</p>
            </sp>
            <sp xml:id="SDZ4-Redna-21-2006-10-27.sp130">

               <speaker>RUDOLF MOGE:</speaker>

               <p>Hvala lepa, predsedujoči. Spoštovane kolegice in kolegi! Sam bom glasoval proti
               sklepu matičnega delovnega telesa, in sicer zaradi naslednjih vzrokov. Prvič - po
               enem in pol letu sprememb zakona o osnovni šoli so nastale težave pri vpisu, kar se
               soočamo v vsakoletnem vpisu, ko ta poteka in potem, ko se konča. Posledica tega so
               protesti staršev, posledica tega so - tudi zainteresirana javnost proti temu obrača
               in posledica tega je, da je strokovni svet za splošno izobraževanje ob obravnavi
               meril večkrat opozoril, da bi bilo potrebno rezultate zunanjega preverjanja znanja
               upoštevati pri pripravi meril v srednjih šolah z omejitvijo vpisa. Mi, torej mislim
               osebno, da je ta zakonodaja, ki je bila sprejeta, povzročila težave. To se je
               pokazalo. In bi bilo pametno to, kar zakon pravi, ne da je NPZ tudi sestavni del
               meril za vpis, ampak ta zakon pravi, da samo v primeru, če pride do omejitve vpisa,
               ne da je, ampak da je lahko tudi nacionalno preverjanje znanja eno izmed meril za
               vpis. To nacionalno preverjanje znanja do sedaj je bilo takšno, da mu po strokovni
               plati in tudi po pravičnosti nihče ni ugovarjal, mi ga pa kar tako z levo roko vržemo
               ob stran, potrošimo ogromno državnega denarja, da imamo ta nacionalni preizkus
               znanja, služi pa ne tudi enemu izmed svojih namenov, to je, da bi dobili enega izmed
               poštenih objektivnih kriterijev, ki je bil enak doseg za vpis v šole. Zato je več kot
               upravičeno, da bom glasoval proti sklepu matičnega delovnega telesa.</p>
            </sp>
            <sp xml:id="SDZ4-Redna-21-2006-10-27.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 61 poslank in poslancev, za je glasovalo 45, proti
               16.</p>
               <p><stage>(Za je glasovalo 45.)</stage> <stage>(Proti 16.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>7. točke dnevnega reda,</title> to je na <title>tretjo
                  obravnavo predloga zakona o davku na dodano vrednost.</title> Državni zbor je v
               sredo, 25. oktobra, opravil drugo obravnavo navedenega predloga zakona. Ker so bili v
               drugi obravnavi sprejeti amandmaji k manj kot desetini členov dopolnjenega predloga
               zakona, je zbor na predlog predlagatelja zakona odločil, da bo na podlagi prvega
               odstavka 138. člena poslovnika zbora še na tej seji opravil tretjo obravnavo predloga
               zakona. Ugotavljam, da k predlogu zakona za tretjo obravnavo ni bilo vloženih
               amandmajev. Na podlagi petega odstavka 140. člena poslovnika zbora vas obveščam, da
               me zakonodajno-pravna služba oziroma vlada nista opozorili, da bi bil zaradi
               sprejetih amandmajev zakon neusklajen.</p>
               <p>Prehajamo na odločanje o predlogu zakona v celoti. Prijava za poslansko skupino,
               obrazložitev glasu teče. Gospod Ciril Testen, imate besedo.</p>
            </sp>
            <sp xml:id="SDZ4-Redna-21-2006-10-27.sp132">

               <speaker>CIRIL TESTEN:</speaker>

               <p>Hvala za besedo. Jaz bom zelo kratek. V naši poslanski skupini bomo zakon podprli,
               podprli ga bomo zaradi tega, ker ta zakon omogoča izboljšave v tem smislu, da
               poenostavlja postopke. Zakon je tudi samo pravna osnova za vse tisto govorjenje, ki
               je bilo pri tej razpravi na ta zakon v zvezi s povišanjem eventualne davčne stopnje.
               Davčna stopnja se ne povišuje na osnovi tega zakona, ampak na osnovi zakona o
               izvrševanju proračuna, ki bo sprejeta, če bo potrebno šele za leto 2008. Mi smo
               prepričani, da te potrebe ne bo, zato bomo predlog zakona podprli.</p>
            </sp>
            <sp xml:id="SDZ4-Redna-21-2006-10-27.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče.</p>
            </sp>
            <sp xml:id="SDZ4-Redna-21-2006-10-27.sp134">

               <speaker>SAŠO PEČE:</speaker>

               <p>Spoštovani prisotni! Po oceni poslanske skupine Slovenske nacionalne stranke menimo,
               da bo predlog zakona o davku na dodano vrednost imel dvonivojsko posledico. Prvič bo
               to dvig davka na dodano vrednost, kateremu bodo podvržene vse osebe v Republiki
               Sloveniji v letu 2008. Kot dokaz temu je osnovni javnofinančni akt, to je proračun
               Republike Slovenije, ki v letu 2008 hočete ali nočete, žal pa je tako, že predvideva
               dvig proračunske postavke - 7.040 - prihodki iz naslova davka na dodano vrednost, v
               razmerju oziroma v višini povišanja DDV na nizki stopnji in v višini DDV na visoki
               stopnji. Ob tem pa dovolite, da izpostavim še razočaranje s strani Slovenske
               nacionalne stranke nad vladajočo večino, ki je po naši oceni brez argumenta, brez
               vsebinske razprave zavrnila tako amandma k 145. členu, v katerem smo predlagali
               izničenje možnosti dviga DDV. Po naši oceni primerjati boniteto, kot je bila
               opredeljena maloprej, torej poenostavitev postopkov v primerjavi s podražitvijo, ki
               se bo dotaknila slehernega izmed Slovencev, seveda tudi nas vseh, je nesprejemljivo.
               Ne smemo gledati poenostavitve v taki obliki, katere posledica bo podražitev vsega,
               kar kupujemo in s čimer menjujemo v naši družbi. Zato predloga zakona v Nacionalni
               stranki seveda ne bomo podprli. Hvala.</p>
            </sp>
            <sp xml:id="SDZ4-Redna-21-2006-10-27.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl. Prosim.</p>
            </sp>
            <sp xml:id="SDZ4-Redna-21-2006-10-27.sp136">

               <speaker>MAG. MILAN M. CVIKL:</speaker>

               <p>V imenu poslanske skupine povem, da ne bomo podprli zakona, ker to ni zakon o DDV,
               ampak je zakon o dvigu DDV. Če bi se poslanci vladajoče koalicije pridružili našim
               predlogom in se pridružili zaklinjanju predsednika vlade ter gospoda ministra Bajuka,
               da v zakonu ni treba imeti možnosti za dvig, ker dviga ne bo, in bi v zakonu črtali
               145. člen, bi zakon o dvigu davka na dodano vrednost lahko spremenili v zakon o DDV.
               Ker tega niste storili v drugi obravnavi na matičnem delovnem telesu, ker vlada ni
               bila pripravljena poslušati argumentov, ampak je samo že stoprvič povedala, da dviga
               DDV ne bo, danes pa sprejemate zakon o dvigu DDV. Ker je v zakonu 145. člen, zakonu
               nasprotujemo.</p>
               <p>V tem tednu smo sprejeli nekaj zelo neumnih odločitev. So legitimne, vendar so
               ekonomsko in z vidika pravičnosti razdelitve davčnega bremena napačne in, kot bomo,
               kot boste to v nekaj letih čutili, tudi politično neumne. Z zakonom o dohodnini, ki
               smo ga včeraj sprejeli, smo razdelili veliko davčno breme. Z zakonom o davku od
               dohodkov pravnih oseb bomo plačilo tega velikega davčnega darila mali skupini davčnih
               zavezancev naprtili gospodarstvu. Z zakonom o dohodnini smo vsem v Sloveniji,
               predvsem pa tistim, ki imajo najnižje plače, vzeli možnost davčnih olajšav. Olajšave
               smo vzeli tudi gospodarstvu. Zaradi tega bo prišlo do padanja gospodarske rasti,
               zaradi tega bo prišlo do težjega gospodarskega položaja podjetij in posledično do
               težjega življenja za stotisoče Slovencev in Slovenk. In z zakonom o dvigu DDV dajemo
               vladi možnost, da bo v letu 2008, tako kot je to že naredila, že poslala v državni
               zbor, dvignila DDV na 21 osnovno stopnjo in 9% nižjo stopnjo.</p>
               <p>Poslanci in poslanke vladajoče koalicije nosite to politično odgovornost, da vladi
               daste to možnost, in vlada je to celo izkoristila. Gospod Janša je v ponedeljek
               rekel, nismo predložili nobenega akta, ki bi vključeval dvig DDV. To je laž, akt se
               imenuje državni proračun za leto 2008 in vključuje dvig DDV na podlagi zakona, ki ga
               boste sedaj sprejeli. Temu nasprotujemo in to imenujemo dvoličnost, zakona ne bomo
               podprli. Predlagam, da tudi vi ne sprejmete zakona o dvigu DDV. Hvala lepa.</p>
            </sp>
            <sp xml:id="SDZ4-Redna-21-2006-10-27.sp137">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Glasovalo je 64 poslank in poslancev, za 46, proti
               18.</p>
               <p><stage>(Za je glasovalo 46.)</stage> <stage>(Proti 18.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 8. točke dnevnega reda -</title> to je <title>tretjo
                  obravnavo predloga zakona o davku na promet nepremičnin.</title> Državni zbor je v
               sredo, 25. oktobra 2006, opravil drugo obravnavo navedenega predloga zakona. Ker k
               dopolnjenemu predlogu zakona niso bili vloženi amandmaji, v tretji obravnavi
               amandmajev ni možno vlagati. Zato v skladu s 139. členom poslovnika zbora prehajamo
               na odločanje o zakonu. Na podlagi petega odstavka 140. člena poslovnika zbora vas
               obveščam, da me zakonodajno-pravna oziroma vlada nista opozorili, da bi bil zaradi na
               matičnem delovnemu telesu sprejetih amandmajev zakon neusklajen. Glasujemo. Glasovalo
               je 62 poslank in poslancev, za 48, proti 6.</p>
               <p><stage>(Za je glasovalo 48.)</stage> <stage>(Proti 6.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>9. točko dnevnega reda -</title> to je na <title>predlog zakona o davku na
                  dediščine in darila.</title> Vlada Republike Slovenije je v okviru obravnave
               navedenega predloga zakona predlagala, da se na podlagi prvega odstavka 138. člena
               poslovnika zbora še na tej seji opravi tretja obravnava predloga zakona. Naknadno je
               bilo ugotovljeno, da je to možno, ker so bili v drugi obravnavi sprejeti amandmaji k
               manj kot desetini členov dopolnjenega predloga zakona. Prehajamo na odločanje o
               navedenem predlogu. Sklep ne bo sprejet, če mu bo nasprotovala več kot tretjina
               navzočih poslancev. Obrazložitev glasu v imenu... Proceduralni predlog, izvolite,
               prosim. V proceduralnem predlogu ni obrazložitve. Glasujemo. Glasovanje teče.
               Ugotavljam, da je glasovalo 64 poslank in poslancev, za 46, proti 17.</p>
               <p><stage>(Za je glasovalo 46.)</stage> <stage>(Proti 17.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil v četrtek, 2. novembra 2006,
               po končanem glasovanju. Službe zbora bodo pripravile pregled, v katerega bosta
               vključena sprejeta amandmaja in člena, h katerima sta bila amandmaja sprejeta.
               Amandmaje k tema členoma lahko kvalificirani predlagatelji vložijo do začetka tretje
               obravnave predloga zakona na seji zbora.</p>
               <p>Prekinjam to točko dnevnega reda.</p>
               <p>Prehajamo na nadaljevanje <title>10. točke dnevnega reda -</title> na <title>tretjo obravnavo
                  predloga zakona o davku na vodna plovila.</title> Državni zbor je v sredo, 25.
               oktobra 2006, opravil drugo obravnavo navedenega predloga zakona. Ker so bili v drugi
               obravnavi sprejeti amandmaji k manj kot desetini členov dopolnjenega predloga zakona,
               je zbor na predlog predlagatelja zakona odločil, da bo na podlagi prvega odstavka
               138. člena poslovnika zbora še na tej seji opravil tretjo obravnavo predloga zakona.
               Ugotavljam, da k predlogu zakona za tretjo obravnavo ni bilo vloženih amandmajev. Na
               podlagi petega odstavka 140. člena poslovnika zbora vas obveščam, da me
               zakonodajno-pravna služba oziroma vlada nista opozorili, da bi bil zaradi sprejetih
               amandmajev zakon neusklajen. Prehajamo na odločanje o predlogu zakona v celoti.
               Glasujemo. Glasovalo je 63 poslank in poslancev, za 53, proti 1.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>12. točke dnevnega reda -</title> na <title>tretjo obravnavo
                  predloga zakona o morskem ribištvu.</title> Državni zbor je v sredo, 25. oktobra 2006
               opravil drugo obravnavo navedenega predloga zakona. Ker k dopolnjenemu predlogu
               zakona niso bili vloženi amandmaji, v tretji obravnavi amandmajev ni možno vlagati,
               zato v skladu s 139. členom poslovnika zbora prehajamo na odločanje o zakonu. Na
               podlagi petega odstavka 140. člena poslovnika zbora vas obveščam, da me
               zakonodajno-pravna služba oziroma vlada nista opozorili, da bi bil zaradi na
               matičnemu delovnem telesu sprejetih amandmajev zakon neusklajen. Glasujemo. Glasovalo
               je 62 poslank in poslancev, za je glasovalo 56, proti 1.</p>
               <p><stage>(Za je glasovalo 56.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>13. točke dnevnega reda - tretjo obravnavo predloga
                  zakona o spremembah in dopolnitvah zakona o podpornem okolju za podjetništvo.</title> Državni zbor je v sredo, 25. oktobra 2006, opravil drugo obravnavo navedenega
               predloga zakona. Ker k dopolnjenemu predlogu zakona niso bili vloženi amandmaji, v
               tretji obravnavi amandmajev ni možno vlagati, zato v skladu s 139. členom poslovnika
               zbora prehajamo na odločanje o zakonu. Na podlagi 5. odstavka 140. člena poslovnika
               zbora vas obveščam, da me zakonodajno-pravna služba oziroma vlada nista opozorili, da
               bi bil zaradi na matičnem delovnem telesu sprejetih amandmajev zakon neusklajen.
               Glasujemo. Navzočih je 62 poslank in poslancev, za je glasovalo soglasno.</p>
               <p><stage>(Za je glasovalo soglasno.)</stage> <stage>(Nihče proti.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>nadaljevanje 14. točke dnevnega reda - tretja obravnava predloga
                  zakona o spremembah in dopolnitvah energetskega zakona.</title> Državni zbor je v
               sredo, 25. oktobra 2006, opravil drugo obravnavo navedenega predloga zakona. Ker so
               bili drugi obravnavi sprejeti amandmaji k manj kot desetini členov dopolnjenega
               predloga zakona, je zbor na predlog predlagatelja zakona odločil, da bo na podlagi
               prvega odstavka 138. člena poslovnika zbora še na tej seji opravil tretjo obravnavo
               predloga zakona. Prehajamo na razpravo o vloženih amandmajih, ki ste jih prejeli na
               klop. V razpravo dajem prvi amandma k 2. členu poslanskih skupin SDS, NSi, SLS in
               DeSUS. Prosim. Proceduralno vprašanje.</p>
            </sp>
            <sp xml:id="SDZ4-Redna-21-2006-10-27.sp138">

               <speaker>MAG. MILAN M. CVIKL:</speaker>

               <p>Predsedujoči, moj proceduralni predlog je naslednji. V drugi obravnavi energetskega
               zakona je iz besed pooblaščene predstavnice vlade, državne sekretarke bilo povedano:
               "Vlada podpira amandmaje poslanskih skupin vladajoče koalicije, ki energetsko
               izkaznico opredeljuje kot nejavno listino." Amandma, ki je pred nami pravi: "Poslanci
               vladajoče koalicije menimo, da je energetska izkaznica javna listina." Predlagam
               glede na to, da seveda ni verodostojnega predstavnika vlade Republike Slovenije v
               obliki državnega sekretarja, državne sekretarke, ministra, predstojnika organa itd.,
               da to točko zaradi pomembne spremembe med prvo, drugo in tretjo obravnavo prestavimo
               na naslednjo sejo državnega zbora. Poslanci vladajoče koalicije ste najprej zavrnili
               vsebinsko predlog vlade Republike Slovenije in ste javno listino spremenili v nejavno
               listino, potem smo vas seveda opozarjali, kaj to pomeni. Izglasovali ste, da to mora
               biti nejavna listina.</p>
               <p>Potem pa ste danes na podlagi, in hvala bogu, da je v tem državnem zboru še nekaj
               verodostojnih ljudi, na podlagi mnenja zakonodajno-pravne službe in še česa
               spremenili z amandmajem energetski zakon ponovno v predlog vlade. Vlade tukaj ni.
               Gospo državno sekretarko, ministra, kogarkoli bi z veseljem rad vprašal, kaj se je
               zgodilo od srede do petka. Zakaj je vlada ocenila in, predpostavljam, naročila
               vladajoči koaliciji, da spremeni vsebinsko amandma. Predvsem pa bi želel opredelitev
               vlade do amandmaja vladajoče koalicije v tretji obravnavi. Zato ni navadna tretja
               obravnava, zato menim, da morajo biti vzpostavljeni pogoji v skladu z 235. členom
               poslovnika, da tukaj so predstavniki, ki vlado lahko politično zastopajo, in da nam
               vlada pove, kaj je sedaj prav, javna, nejavna ali, kot je sedaj končno predlog, javna
               listina.</p>
               <p>Jaz predpostavljam, kot je bilo v sredo, tudi danes večina zelo težko spremlja to
               razpravo, bodisi v medijih bodisi poslanci tukaj. Vzemimo si čas, naj nam vlada da
               pisno mnenje na to, in potem o tem razpravljamo.</p>
               <p>Moj proceduralni predlog je, da to preložimo na eno od naslednjih sej. Hvala lepa.
            </p>
            </sp>
            <sp xml:id="SDZ4-Redna-21-2006-10-27.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glede na proceduralni predlog gospoda Cvikla in na podlagi 74. člena
               poslovnika in glede na to, da je poslanska skupina LDS to predlagala, predlagam, da
               opravimo glasovanje o tem, ali tretjo obravnavo predloga tega zakona opravimo na eni
               od naslednjih sej. Vsaka poslanska skupina ima na voljo tri minute, da pove tudi
               svoje mnenje pred glasovanjem. Glasujemo. Navzočih je 54 poslank in poslancev, za je
               glasovalo 20, proti 34.</p>
               <p><stage>(Za je glasovalo 20.)</stage> <stage>(Proti 34.)</stage></p>
               <p>Ugotavljam, da sklep ni bil sprejet.</p>
               <p>Prosim, gospod Cvikl.</p>
            </sp>
            <sp xml:id="SDZ4-Redna-21-2006-10-27.sp140">

               <speaker>MAG. MILAN M. CVIKL:</speaker>

               <p>Predsednik, mislim, da je bilo nekaj poslanskih skupin, ki je želelo v skladu z
               devetim odstavkom 64. člena pojasniti, kako se bodo opredelile do proceduralnega
               predloga. Dovolite, da vam drug proceduralni predlog. Prosim, da ugotovite, da v
               skladu s poslovnikom ne obstajajo pogoji, v skladu z 235. členom, da točko
               nadaljujemo, točko prekinete, ko bodo zagotovljeni pogoji, se bomo k temu lahko
               vrnili. To, da ste pa poslanci vladajoče koalicije glasovali proti predlogu, ki je
               bil dan, zaradi, ne vem, katerih razlogov, bi pa vendarle bilo korektno povedati, kaj
               vas k temu vodi, bodisi vsebinsko ali pa da menite, da tu sedi gospa državna
               sekretarka - jaz je ne vidim.</p>
            </sp>
            <sp xml:id="SDZ4-Redna-21-2006-10-27.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Samo ugotavljam, poslovniški pogoji za nadaljevanje točke so. Zato
               nadaljujemo sejo.</p>
               <p>V razpravo dajem 2. člen in amandma k 2. členu. Gospod Milan Cvikl, prijavljeni ste
               za razpravo o amandmaju k 2. členu. Izvolite, prosim.</p>
            </sp>
            <sp xml:id="SDZ4-Redna-21-2006-10-27.sp142">

               <speaker>MAG. MILAN M. CVIKL:</speaker>

               <p>Predsednik, seveda je v skladu s poslovnikom tako, da vi tolmačite poslovnik na seji
               državnega zbora, in predpostavljam, da vi vidite, tako kot ostali poslanci vladajoče
               koalicije, da tu je legitimen predstavnik vlade Republike Slovenije. Predstavnikov
               vlade, bodisi v obliki ministra za gospodarstvo, ministra za okolje in prostor,
               državne sekretarke ali državnega sekretarja z obeh ministrstev, ki sem ju naštel,
               tukaj ni. Zato v poslanski skupini Liberalne demokracije ne moremo sodelovati pri
               takšnem delu državnega zbora.</p>
            </sp>
            <sp xml:id="SDZ4-Redna-21-2006-10-27.sp143">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, dal sem vam besedo za razpravo o amandmaju k 2. členu. Izvolite,
               prosim, drugače vas bom moral prekiniti.</p>
            </sp>
            <sp xml:id="SDZ4-Redna-21-2006-10-27.sp144">

               <speaker>MAG. MILAN M. CVIKL:</speaker>

               <p>Ja, gospod predsednik, bom takoj končal. Lahko me tudi prekinete, vendar vam moram
               prej povedati, da ne moremo v skladu s poslovnikom nadaljevati razprave o amandmaju k
               2. členu, ki spreminja vsebino energetskega zakona. Za to ne obstajajo poslovniški
               pogoji, zato ne moremo na tak način sodelovati pri delu državnega zbora. Če ne boste
               prekinili seje in zagotovili poslovniških pogojev, v poslanskem klubu Liberalne
               demokracije napovedujemo obstrukcijo pri delu državnega zbora. Na ta način državni
               zbor razpravljati o ključnem vprašanju, kako bomo v Sloveniji povečevali energetsko
               učinkovitost, in to ključno vprašanje je tudi eno od štirih ključnih vprašanj, ki jih
               gospod Janez Janša želi diskutirati z ostalimi evropskimi voditelji v času
               predsedovanja, pač ni nekaj, kar lahko razpravljamo, kot da smo, ne vem, v gostilni.
               Mislim, da obstajajo poslovniški pogoji, poslovniški pogoji zahtevajo prisotnost
               predstavnika vlade, ki je pooblaščen, predvsem pa tisto predstavnico ali tistega
               predstavnika, ki je v sredo rekel, da vlada podpira predlog, da to ni javna listina.
               In ne vem, če se vi lahko tako igrate s tem vprašanjem, mi na ta način pri delu
               državnega zbora ne moremo sodelovati. Gospod predsedujoči, če ne boste prekinili
               seje, napovedujem obstrukcijo v imenu poslanskega kluba Liberalne demokracije.</p>
            </sp>
            <sp xml:id="SDZ4-Redna-21-2006-10-27.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospodu Cviklu v odgovor, preden dam besedo gospodu dr. Gantarju, ki je
               zaprosil za proceduralni predlog, oprostite, bi vam povedal samo to. Vsebinsko se
               strinjam z vami, da bi morali ob tej točki biti prisotni tudi predstavniki vlade.
               Vendar v poslovniku tega ne piše, da tako mora biti. In zaradi tega mislim, da je
               poslovniku v tem primeru zadoščeno. Gospod dr. Gantar, izvolite, prosim.</p>
            </sp>
            <sp xml:id="SDZ4-Redna-21-2006-10-27.sp146">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
            </sp>
            <sp xml:id="SDZ4-Redna-21-2006-10-27.sp147">

               <speaker>PODPREDSEDNIK MAG. VASJA KLAVORA:</speaker>

               <p>Proceduralni predlog.</p>
            </sp>
            <sp xml:id="SDZ4-Redna-21-2006-10-27.sp148">

               <speaker>DR. PAVEL GANTAR:</speaker>

               <p>Proceduralni predlog bom dal, predlagam vam, da daste na glasovanje predlog, da se
               obravnava te točke v tretjem branju, vključno z amandmaji, opravi v četrtek, 2.11.,
               ali petek, 3.11., na tej seji, in sicer v prisotnosti legitimnih predstavnikov
               ministrstva za gospodarstvo ali ministrstva za okolje in prostor, ker gre za
               obravnavo amandmajem. In predlagam, da to daste na glasovanje. Hvala lepa.</p>
            </sp>
            <sp xml:id="SDZ4-Redna-21-2006-10-27.sp149">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Obstaja možnost, da na podlagi prvega odstavka 65. člena poslovnika
               sprejmemo ta predlog gospoda dr. Gantarja oziroma da glasujemo o tem: da predlaga, da
               državni zbor opravi razpravo o tem členu, vključno s prisotnostjo predstavnikov
               vlade, tretjo obravnavo, v četrtek, to je 2.11., po končanem glasovanju. Sklep ne bo
               sprejet, če mu bo nasprotovala ena tretjina poslancev. Glasujemo. Glasovanje teče.
               Navzočih je bilo pri glasovanju 61 poslank in poslancev, za 57, proti 3.</p>
               <p><stage>(Za je glasovalo 57.)</stage> <stage>(Proti 3.)</stage></p>
               <p>Ugotavljam, da je predlog, da se ta točka prenese na četrtek, 2. novembra,
               sprejet.</p>
               <p>Prehajamo na <title>nadaljevanje 15. točke dnevnega reda -</title> to je na <title>tretjo
                  obravnavo predloga zakona o spremembah in dopolnitvah zakona o notariatu.</title> Državni zbor je v sredo, 25. oktobra, opravil drugo obravnavo navedenega
               predloga zakona. Ker k dopolnjenemu predlogu zakona niso bili vloženi amandmaji, v
               tretji obravnavi amandmajev ni možno vlagati, zato v skladu s 139. členom poslovnika
               zbora prehajamo na odločanje o zakonu. Na podlagi petega odstavka 140. člena
               poslovnika zbora vas obveščam, da me je zakonodajno-pravna služba oziroma vlada nista
               opozorili, da bi bil zaradi na matičnem delovnem telesu sprejetih zakonov zakon
               neusklajen. Prijava teče. Gospa Darja Lavtižar Bebler, imate besedo. Prosim.</p>
            </sp>
            <sp xml:id="SDZ4-Redna-21-2006-10-27.sp150">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik, za besedo. Spoštovani zbor. Poslanski klub LDS tega
               predloga za spremembo zakona ne bo podprl, ker si z njim izvršna oblast in minister
               za pravosodje izrazito podrejata notarsko zbornico. Podprl tega zakona ne bo tudi
               zato, ker minister centralizira oblast in vpliv na tem področju. Ker si je minister
               zaželel degradirati notariat kot javno službo na raven vladne javne službe oziroma
               službe ministrstva za pravosodje. Predloga zakona ne moremo podpreti tudi zato, ker
               notarja vlada degradira na javnega uslužbenca, obenem pa mu širi njegov delokrog na
               področja, kjer je za kakovostno delo nujen pogoj visoka stopnja zaupanja stranke.
               Poslanski klub LDS torej zakona ne bom podprl, ker ne bo asistiral ministru za
               pravosodje in vladi, ki kar s sirkovo metlo pometa po pravosodju in temu bližnjih
               področjih ter si jih hočeta nedopustno podrediti. Hvala lepa.</p>
            </sp>
            <sp xml:id="SDZ4-Redna-21-2006-10-27.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk.</p>
            </sp>
            <sp xml:id="SDZ4-Redna-21-2006-10-27.sp152">

               <speaker>SAMO BEVK:</speaker>

               <p>Se odpovedujem. Hvala.</p>
            </sp>
            <sp xml:id="SDZ4-Redna-21-2006-10-27.sp153">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Školč. Se odpovedujete. Glasujemo. Navzočih je 57 poslank in
               poslancev, za je glasovalo 42, proti 11.</p>
               <p><stage>(Za je glasovalo 42.)</stage> <stage>(Proti 11.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 16. točke dnevnega reda - tretja obravnava predloga
                  zakona o spremembah in dopolnitvah predloga zakona o prekrških.</title> Državni zbor
               je v sredo, 25. oktobra 2006, opravil drugo obravnavo navedenega predloga zakona. Ker
               k dopolnjenemu predlogu zakona niso bili vloženi amandmaji, v tretji obravnavi
               amandmajev ni možno vlagati, zato v skladu s 139. členom poslovnika zbora prehajamo
               na odločanje o zakonu. Na podlagi 5. odstavka 140. člena poslovnika zbora vas
               obveščam, da me zakonodajno-pravna služba oziroma vlada nista opozorili, da bi bil
               zaradi na matičnem delovnem telesu sprejetih amandmajev zakon neusklajen. Glasujemo.
               Navzočih je 58 poslank in poslancev, za je glasovalo 48, proti nihče.</p>
               <p><stage>(Za je 48 glasovalo.)</stage> <stage>(Nihče proti.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>17. točke dnevnega reda,</title> to je na <title>tretjo
                  obravnavo predloga zakona o spremembah in dopolnitvah zakona o izvršbi in
                  zavarovanju.</title> Državni zbor je 25. oktobra opravil drugo obravnavo navedenega
               predloga zakona. Ker k dopolnjenemu predlogu zakona niso bili vloženi amandmaji, v
               tretji obravnavi amandmajev ni možno vlagati, zato v skladu s 139. členom poslovnika
               zbora prehajamo na odločanje o zakonu. Na podlagi petega odstavka 140. člena
               poslovnika zbora vas obveščam, da me zakonodajno-pravna služba oziroma vlada nista
               opozorili, da bi bil zaradi na matičnem delovnem telesu sprejetih amandmajev zakon
               neusklajen. Glasujemo. Navzočih je 58 poslank in poslancev, za je glasovalo 50, proti
               4.</p>
               <p><stage>(Za je glasovalo 50.)</stage> <stage>(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 21. sejo državnega zbora Republike Slovenije, ki jo bomo nadaljevali v
               četrtek, 2. novembra, ob 9. uri.</p>
               <p>Še eno obvestilo. Takoj po tej končani seji se nadaljuje 28. nujna seja odbora
               državnega zbora republike Slovenije za notranjo politiko, javno upravo in pravosodje
               v velikem salonu v prvem nadstropju. <stage>(SEJA JE BILA PREKINJENA 27. OKTOBRA 2006 OB
                  13.49 URI.)</stage>
               </p>
            </sp>
         </div>
      </body>
   </text>
</TEI>
