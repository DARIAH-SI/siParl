<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Izredna-33-2008-02-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D9284C1929796ED0C12574250029284C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=D9284C1929796ED0C12574250029284C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-33-2008-02-14.DZ" n="33">
               <name>Izredna</name>
               <date when="2008-02-14"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-33-2008-02-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR </head>
            <stage type="session">33. izredna seja</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 11.00.</stage>


            <sp xml:id="SDZ4-Izredna-33-2008-02-14.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice, spoštovani kolegi! Prosim, da zasedete svoja mesta in se
               umirite! Še enkrat prosim, da zasedete svoja mesta.</p>
               <p>Nadaljujemo 33. izredno sejo Državnega zbora Republike Slovenije. Pričenjam z
               nadaljevanjem te seje in vas obveščam, da se današnje seje ne morejo udeležiti
               naslednje poslanke in poslanci: Roberto Battelli, Samo Bevk od 19. ure dalje, Ivan
               Jelen, Bojan Kontič od 18. ure dalje, Danijel Krivec, dr. Marko Pavliha od 18. ure
               dalje, Alojz Posedel, gospa Cvetka Zalokar Oražem, mag. Franc Žnidaršič in Drago
               Koren do 15. ure.</p>
               <p>Prehajamo na <title>2. TOČKO DNEVNEGA REDA,</title> ki se glasi: <title>REŠEVANJE PROBLEMATIKE
                  VISOKE INFLACIJE IN PRIPRAVA PROTIINFLACIJSKIH UKREPOV S PREDLOGOM
               SKLEPA.</title>
               </p>
               <p>Gradivo je v obravnavo zboru predložila skupina 38 poslank in poslancev. Besedo dajem
               predstavnikom predlagateljev za dopolnilno obrazložitev predloga zakona. Besedo ima
               gospod Jožef Školč.</p>
            </sp>
            <sp xml:id="SDZ4-Izredna-33-2008-02-14.sp2">

               <speaker>JOŽEF ŠKOLČ:</speaker>

               <p>Spoštovani gospod predsednik, kolegi, kolegice, gospodje ministri!</p>
               <p>Dovolite, da vas spomnim, da smo celo lansko leto dolgo poslušali podatke in
               številke, ki so nam oznanjali visoko gospodarsko rast in predvsem uspešno delo Vlade
               in njihove zasluge za to. Inflacijski zasuk na koncu leta pa je pokazal, da bo tudi
               za to potrebno plačati ceno. In to ceno danes plačujemo vsi, od nas v parlamentu, pa
               do zadnjega državljana in državljanke. In ta problem ne glede na odlaganje kliče k
               dogovoru, k rešitvi v dobro nas vseh.</p>
               <p>Naj ponovim nekaj suhoparnih podatkov, ki smo jih zapisali 18. januarja, ko smo
               zahtevali to sejo. Slovenija je s 1. januarjem 2007 vstopila v evropsko monetarno
               unijo. Po vstopu bi morala Vlada Republike Slovenije nadaljevati z izvajanjem
               ekonomskih politik, naravnanih k ohranjanju cenovne stabilnosti. Vendar pa je rast
               cen precej višja od ohranjanja stabilnosti. V primerjavi z decembrom 2006 so se cene
               dvignile za 5,6%, v enakem obdobju leto poprej pa le za 2,8%. Povprečna letna rast
               cen je bila v 2007 3,6%, prej 2,5%. Vlada napoveduje, da bo v letu 2008 povprečna
               rast 3,5%, v primerjavi z decembrom 2007 pa 2,8%. Kljub vsem tem napovedim
               ugotavljamo, da se inflacija ni polegla in da se tudi inflacijska pričakovanja niso
               spremenila. Poglejte, mi imamo danes na razpolago veliko analiz, veliko ocen in
               komentarjev. Vse pa lahko strnemo v neko zelo preprosto, vsem razumljivo resnico, da
               so se razmere poslabšale in nič ne kaže, da bi se kmalu obrnile na bolje.
               Makroekonomisti se lahko pregovarjajo o tem kje so razlogi in kdo je odgovoren za to.
               Na koncu celo mi lahko verjamemo, da so za vse kriva dogajanja in gibanja na zunanjih
               trgih. Ampak, ostaja preprosta resnica, da ko stopite v trgovino, vzamete voziček, se
               na koncu pri blagajni vidijo le še cene, ki so bistveno višje in denarnica, ki je vse
               manjša. Tega stanja zagotovo ne morete, po ustaljenem vzorcu, obrniti na prejšnjo
               oblast. Finance so se namreč začele urejati zagotovo in takrat, ko je krmilo v roke
               vzela prva LDS vlada, davnega leta 1992. Ko boste gledali krivulje boste videli
               manjša nihanja, ampak črta inflacije je zagotovo v splošnem drsela navzdol. In tisto
               kar velja pod to črto zapisati je, da se je zagotovo ves čas vodila politika, ki v
               državo ni spuščala revščine. Tudi ni res, kar se poskuša reči, da ta vlada ni imela
               nobene možnosti. Imeli ste ne eno, zavračali ste jo kljub temu, da so bila mnenja
               strokovnjakov in večine državljanov nasprotna.</p>
            </sp>
            <sp xml:id="SDZ4-Izredna-33-2008-02-14.sp3">

               <speaker>PREDSEDNIK FRANCE CUKJATI:</speaker>

               <p>Gospod Školč, ali dovolite minutko? Gospod Školč....</p>
            </sp>
            <sp xml:id="SDZ4-Izredna-33-2008-02-14.sp4">

               <speaker>JOŽEF ŠKOLČ:</speaker>

               <p>Ves čas ste tiščali glavo v pesek. Naj spomnim recimo...</p>
            </sp>
            <sp xml:id="SDZ4-Izredna-33-2008-02-14.sp5">

               <speaker>PREDSEDNIK FRANCE CUKJATI:</speaker>

               <p>Gospod Školč, minutko bi prosil. Na balkonu imamo našega dragega gosta iz Republike
               Makedonije, predsednika Sobranja gospoda Ljubišo Georgievskega, ki je z delegacijo v
               Sloveniji. Upam, da se bo lepo počutil v naši državi in da bodo pogovori uspešni.
               Oprostite gospod Školč. ..<stage>/aplavz/</stage>...</p>
            </sp>
            <sp xml:id="SDZ4-Izredna-33-2008-02-14.sp6">

               <speaker>JOŽEF ŠKOLČ:</speaker>

               <p>Tudi sam bom v imenu opozicije tokrat lahko pozdravil Makedonce v našem parlamentu
               ...<stage>/Aplavz./</stage>... Dobrodošli.</p>
               <p>Ministra Bajuka pa bi rad spomnil, da je določene stvari podcenjeval, ko je bil
               21.7.2007 vprašan, če ga kot finančnega ministra v državi, ki ima najvišjo inflacijo
               v območju evra to kaj skrbi, je odgovoril takole: "Skrbi me vaše vprašanje. Nisem
               srečen, da se je z inflacijo meseca junija izkazalo, da je najvišja. A dejansko je
               povprečna slovenska inflacija enaka Irski in je 2,7%. Seveda je to problem za nas.
               Biti moramo sila pozorni in moramo se tega zelo resno lotiti." Ko je bil vprašan ali
               razmišlja o kakšnih protiinflacijskih ukrepih o spremembah ekonomske politike je,
               poslušajte, odgovoril: "O spremembah ekonomske politike ne razmišljamo, ker ne vidimo
               nobenega vzroka za to. Nimamo nikakršnega pritiska iz domačih virov, vsaj v
               statističnih podatkih jaz tega ne najdem. Če pa kdo kaj takega najde, naj prosim
               pove." Navadimo se, da o teh stvareh govorimo s podatki. Minister veliko podatkov smo
               vam poslali 18. januarja, upam, da jih boste komentiral. Nič drugače ni bilo s
               predsednikom Vlade, ko je 30.7. ocenjeval velike uspehe, je mimogrede rekel tudi, da
               se zaveda nevarnosti pregrevanja gospodarstva na osnovi visoke gospodarske rasti in
               raznih trendov, kot so cene energentov in nekaterih prehrambenih izdelkov. Ko je
               govoril o inflaciji pa je rekel: "Vlada bo še naprej pazljiva." Sicer pa tudi nedavna
               inflacija po njegovem ni dramatična. To je pol leta nazaj. Kaj naj si mislimo o tako
               podcenjujoči oceni tega problema.</p>
               <p>Ko se je kasneje začela, bom rekel, velika diskusija med ljudmi ali so se življenjske
               razmere poslabšale ali ne, bi vas rad spomnil tudi na izjave prvega ministra, gospoda
               Janše med srečanjem Vlade s koroškimi politiki in gospodarstveniki. Takrat je dejal,
               da se življenje ne bo drastično podražilo, citiram: "Če za zdaj to vpliva na letni
               ravni v nekih razmerah za nekaj škatlic cigaret, potem to ni tako drastično. In če iz
               vseh smetnjakov po mestih gledajo štruce kruha, tudi ne pomeni, da je zadeva zelo
               alarmantna." To je bila percepcija tega problema s strani ključnih ministrov. Ne bom
               vas spomnil na nasvete gospoda Vizjaka in tako naprej.</p>
               <p>Poglejte, inflacija je pojav, ki zagotovo najbolj izčrpava vse sloje prebivalstva.
               Zato je nerazumljivo, da se razprava o njej odlaga tako dolgo. Z vsakim dnem, ki ga
               izgubimo, se standard znižuje. Nekaterim tudi tako, da se bližajo kritični meji, in
               čim bolj je ranljiv sloj prebivalstva, tembolj je podvržen razdiralnemu učinku
               inflacije. Reševanje socialnih vprašanj zagotovo ni samo v spektakularnih pogajanjih
               s sindikati. Veliko pomembnejše je temeljito delo pri usmerjanju in brzdanju finančne
               politike.</p>
               <p>Danes smo se zbrali na izsiljeni seji, žal. Veliko kolegov iz drugih skupin je to
               sejo zahtevalo že prej. Ampak zbrali smo se, da Vladi damo priložnost, da skupaj
               pretehtamo določene ukrepe, da skupaj poskušamo delovati v korist vseh nas.</p>
               <p>Hvala lepa.</p>
            </sp>
            <sp xml:id="SDZ4-Izredna-33-2008-02-14.sp7">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>V imenu predlagateljev vabim gospoda mag. Milana M. Cvikla.</p>
            </sp>
            <sp xml:id="SDZ4-Izredna-33-2008-02-14.sp8">

               <speaker>MAG. MILAN M. CVIKL:</speaker>

               <p>Inflacija je temeljni ekonomsko politični problem Slovenije. Vlada tega opozorila
               noče slišati. Socialni demokrati, druge opozicijske stranke, Banka Slovenije,
               sindikati, opozarjajo na to že več kot leto dni. Banka Slovenije, gospod Mitja
               Gaspari je opozarjal na to predsednika Vlade v času pogovarjanja o tem ali bo dobil
               podporo za novi mandat. Opozorilo Analitsko raziskovalnega centra je bilo, politiki,
               ki o vodi Vlada do leta 2007, če se bo nadaljevala, bo vodila v resne probleme. Ni
               bil ponovno imenovan. Tudi gospod Rant ni bil imenovan za guvernerja Banke Slovenije.
               Zato, ker sta govorila resnico.</p>
               <p>Danes bi tukaj bilo prav, da bi spregovorila Banka Slovenije. Niste je povabili, zato
               bomo porabili nekaj njihovih diapozitivov. Temeljni problem Slovenije je, da se je
               spremenil model razvoja. Če smo do leta 2004 rasli z izvozom na tujih trgih, imamo od
               leta 2004 dalje tako imenovano negativno varčevalno investicijsko vrzel. Ali drugače:
               več porabimo, kot ustvarimo. In tega ni malo. V letu 2007 bo deficit tekočega računa
               plačilne bilance skoraj 5% BDP. In če vi rastete 6%, 5% ste si pa sposodili je rast
               prezadolževanja zelo majhna. In to je spremenjeni model razvoja. Zaradi tega
               Slovenija, ki je do lani izpolnjevala maastrichtske pogoje tega več ne izpolnjuje. Če
               bi svet ministrov te dni odločal o tem, ali naj Slovenija prevzame evro, bi rekel ne.
               Imamo razliko med domačo inflacijo in inflacijo v evroobmočju. In ta inflacija, ta
               razlika, ki se je v letu 2004 zmanjšala do številke, da smo lahko fiksirali tečaj
               tolarja proti evru, se sedaj povečuje. To seveda pomeni, da se zmanjšuje
               konkurenčnost gospodarstva na tujih trgih in da bo izvoz vse manjši in bo
               zadolževanje vse večje. To je problem, o katerem moramo danes govoriti.</p>
               <p>V sklepih koalicije in v razpravah imamo veliko diskusij o tem, da je to zaradi cen
               hrane, zaradi takoimenovanih monopolov, zato ker je pač predsednik Vlade prodal
               Mercator dobaviteljem. Vendar, če izločimo cene hrane, alkohola, energentov, če torej
               izločimo zunanje učinke, imamo še zmeraj isto sliko. V letu 2004 se je razlika med
               Slovenijo in evroobmočjem zmanjševala, v letu 2006, 2007 pa se ta bistveno povečuje.
               V januarju 2008 je ta razlika še večja. Torej, ni vzrok samo v hrani, ni vzrok samo,
               če hočete, v dražjem bencinu, problem je v neučinkovitem, nemenjalnem sektorju v
               nekonkurenčnosti in v tem, da minister Vizjak ne ve točno kaj mu je delati.</p>
               <p>Dejstva v razvoju so naslednja. Če smo imeli do leta 2005 vsako leto presežek
               plačilne bilance, vsako leto je bila odeja s katero smo se pokrivali daljša. Je v
               letu 2007 ta odeja za 1.500 milijonov evrov, za 15.000 stanovanj, prekratka. takšna
               je bila situacija v bivši državi leta 1977, 1978, takšna situacija je bila v Mehiki
               leta 1993, to je zgodba Latinske Amerike. Gospodarska rast do leta 2005, ki je bila
               4,2 je bila dolgoročno vzdržna, ker smo imeli presežek v plačilni bilanci,zato je
               tudi prihajalo do ustavljanja rasti cen, zato smo prevzeli evro. Ko se odločite, da
               več ne varčujete doma, ampak se zadolžujete v tujini in imate na tekočemu računu
               plačilne bilance luknjo, je rezultat dvojen. Prvič, pride do male pospešitve
               gospodarske rasti iz 4,2 na 5,8, vendar se vam dvigne agregatno povpraševanje in
               dvignejo se cene na 6,4%. Kako se to financira? Z zadolževanjem v tujini. Leta 2004
               je bil bruto dolg vseh nas 15,4 milijarde evra, približno 55%, 60% bruto domačega
               proizvoda. Leta 2007 oktobra je za 100% višji. In imeti gospodarsko rast 5,8, ki jo
               generira skoraj enkratno povišanje dolga, je dolgoročno nevzdržno, zato pride do
               kriz. Ta kriza je za vogalom, imenuje se problemi na ameriškem trgu nepremičninskih
               poslov. Financirati ali refinancirati 32,4 milijarde evrov je veliko težje kot 15,4
               milijarde evrov. Veliko dražje, lahko tudi nemogoče. Zato bo prihajalo do resnih
               likvidnostnih in upam, da tudi ne solventnostih problemov slovenskih bank.
               Solventnostne probleme slovenskih bank smo leta 1992, 1994 reševali z javnim dolgom,
               ki je slovenske davkoplačevalce veliko stal. Je potrebno iti tako daleč? Model
               razvoja je pomembno spremenjen, zato posamezni ukrepi niso zadostni, manjka celovit
               protiinflacijski načrt. Ta protiinflacijski načrt je to. o čemer želi predlagatelji
               slišati in razpravljati na današnji seji. Novembra 2003 je takšen protiinflacijski
               načrt, načrt za prevzem evra, predstavila sama prejšnja vlada skupaj z Banko
               Slovenijo. Danes govorimo o načrtu "kako ohraniti dobrobiti evra". O tem se je
               potrebno pogovarjati. Stroka, Banka Slovenije, socialni partnerji morajo pri tem
               načrtu sodelovati. Ni mogoče, da bi bili v situaciji, ko Vlada zavrača opozorila
               ekonomistov, ko Vlada opozarja, da naj se socialni partnerji kar sami dogovorijo o,
               če hočete temu, kakšen naj bo dvig plač, Vlada pa bo mirno čakala. Če bo prišlo do
               dviga plač v zasebnem sektorju, ki bi šel preko produktivnosti, potem pride lahko do
               portugalskega scenarija, ko bo konkurenčnost gospodarstva vse manjša in se bo
               poglabljanje minusa v plačilni bilanci nadaljevalo.</p>
               <p>Pozdravljam, da je Vlada danes predstavila nek dokument. Zanimivost tega dokumenta
               je, da je zaenkrat samo to dokument Ministrstva za finance.</p>
               <p>Kako naprej? Vsi smo zainteresirani, da pride v letu 2008 do rešitev brez stavk. Da
               pride do uskladitve plač v zasebnem sektorju, z dogovorom med delodajalci in
               delojemalci, vendar mora k temu svoje prispevati tudi Vlada z resnim proračunom za
               2008, z varčevalno naravnanim proračunom, ne proračunom, ki ima trenutno dvomestno
               rast 11%, petinsko rast materialnih stroškov in 30% rast investicij. To generira tudi
               nekatere korupcijske ukrepe. Dohodnina in ukrepanje z nekimi ukrepi za nekaj deset
               tisoč ljudi sta premalo. Zato pričakujemo, da bomo danes razpravljali o predlogih
               ukrepov in dogovorili terminski načrt kako naprej. Brez tega bomo v Sloveniji imeli
               samo še tehnično vlado. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp9">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo v imenu predlagateljev govoril gospod Lahovnik.</p>
            </sp>
            <sp xml:id="SDZ4-Izredna-33-2008-02-14.sp10">

               <speaker>DR. MATEJ LAHOVNIK:</speaker>

               <p>Hvala lepa, spoštovani gospod predsednik. Poslanke in poslanci! Spoštovani ministrski
               zbor! V Poslanski skupini Zares nam je iskreno žal, da predsednik Vlade ni že avgusta
               lani, ko smo mu pisali o problematiki inflacije, vzel resno našega poziva. Mi smo ga
               takrat pozvali naj skliče sestanek vseh parlamentarnih strank in nanj povabi tudi
               guvernerja Banke Slovenije in predstavnike sindikatov z namenom, da bi, preden smo v
               Državni zbor poslali proračuna za leti 2008 in 2009, da bi se pogovorili o ključnih
               ciljih javno finančne politike s katero bi lahko ohladili inflacijske trende. Že
               takrat je bilo več kot očitno, da inflacija postaja trend in da ni samo sezonski
               pojav, smo lahko slišali tudi s strani nekaterih vladnih institucij. Pa, žal, ta
               dopis ni pomagal, tako kot tudi mnogi drugi pozivi ne. In če pogledamo kaj je v tem
               dopisu, to kar smo mu že takrat napisali, da je inflacija visoka, da se dogajajo
               menedžerski odkupi, ki izčrpavajo podjetja, da lahko ob povišanju obrestnih mer in
               pričakovani recesiji gospodarstvo zaide v velike težave in vse to se postopoma
               dogaja.</p>
               <p>Če pogledamo podatke, potem lahko vidimo, da je bila inflacija januarja 6,4%, da so
               projekcije primanjkljaja na tekočem računu plačilne bilance za to leto, da bo le ta
               primanjkljaj višji od 4%, da skupni dolg države že sedaj presega 32 milijard evrov in
               da se je od leta 2001 do danes povečal iz 10, iz nekaj več kot 10 milijard evrov na
               preko 32 milijard evrov, se pravi za trikrat več smo v celoti bolj zadolženi kot pa
               leta 2001. Sedaj je treba pošteno povedati, da velik del odpade na zasebni
               negarantirani dolg, pravzaprav večina, ampak dejstvo je tudi, da so poroštva znašala
               še v letu 2004 približno 2,3 milijardi evrov, danes znašajo 3,6 milijard evrov
               poroštva, ki jih daje država. Vidimo, da je že tukaj rast več kot 50%. Ni naključje,
               da nas evropski komisar Almunia poziva, naj se Slovenija izogne prociklični politiki,
               namesto anticiklične vodimo prociklično javnofinančno politiko, da nas poziva celo
               guverner Banke Slovenije, ki smo ga z veliko večino izvolili na ta položaj, naj
               vendarle Slovenija začne izvajati restriktivno fiskalno politiko. Vsi ekonomisti
               namreč vedo, da v nasprotju z mnenjem in trditvami ministra za finance gospoda
               Bajuka, ki pravi, da naj bi takšno politiko izvajali, da vodimo predvsem ekspanzivno
               fiskalno politiko, ki se odraža v 1% strukturnem primanjkljaju. Imamo statistični
               presežek, ki je plod slučajnih dogodkov, predvsem dejstva, da ne uspemo ustrezno
               črpati sredstev iz evropskih strukturnih skladov, kar je velika črna pika za
               pristojne resorje v Vladi, ampak po drugi strani je strukturni primanjkljaj več kot
               1%. Obstajata dve razlagi inflacije, ki jo lahko zasledimo med ekonomisti. Ena je
               konkurenčna razlaga, ki pravi, da ni problem samo v veliki tržni koncentraciji in ne
               samo v trgovini, ampak tudi v vertikalnih integracijah med kmetijskimi proizvajalci
               in živilskimi predelovalci, tako da, to je en vidik in dejstvo je, da moramo
               priznati, da obstajajo tudi zunanji šoki, da na rast cene energije Vlada v veliki
               meri ne more vplivati. Seveda je tudi rast cene hrane do neke mere zadela vse države,
               ampak dejstvo je, da je bila rast cen hrane prav v Sloveniji najvišja in da so se vsi
               ti zunanji šoki prav v Sloveniji najbolj prevajali v maloprodajne cene. In druga
               razlaga, ki pravi, da indeksa inflacije ni smiselno secirati in ugotavljati kaj
               najbolj prispeva k temu indeksu, ker so to tako ali tako samo zunanji znaki, da se je
               treba poglobiti bolj v vzroke. Ta druga ekonomska razlaga pa pravi, da so razlogi
               tudi v velikem neravnotežju med investicijami in varčevanjem, ki smo mu priča v
               Sloveniji. Če pogledamo dejstva lahko vidimo, da je denimo rast investicij v
               gradbeništvu skorajda 17% in da se je v zadnjem obdobju, za časa mandata te vlade,
               predvsem povečala rast tako imenovanih pridelovalnih dejavnostih, ki imajo nižjo
               dodano vrednost. Investicije v letu 2007 so znašale skupaj okrog 10 milijard evrov,
               varčevanja je bilo za okrog 8,8 milijard evrov in prav ta primanjkljaj se odraža tudi
               na tekočem računu plačilne bilance. Neskladje med investiranjem in varčevanjem se
               povečuje od leta 2005 in ni naključje, da je takrat ta vlada spremenila način
               izgradnje avtocestnega omrežja - tudi na to smo takrat opozarjali, pa nihče ni želel
               slišati - na ta način, da se seveda to avtocestno omrežje ne financira več v tako
               veliki iz meri sredstev proračuna kot je bilo v preteklosti, pač pa skoraj da
               izključno s poroštvi ki jih država odobrava Darsu. In kot sem že prej povedal, rast
               poroštev je ogromna v mandatu te Vlade, 50%. Vidi se pa tudi, da je dejstvo, da se po
               drugi strani soočamo, kot sem dejal, s tem neskladjem med investicijami in
               varčevanjem. Tako mnogi ekonomisti opozarjajo, da je prav Vlada z neustrezno
               proračunsko politiko v veliki meri prispevala k tem, da je inflacija v Sloveniji
               toliko višja kot v nekaterih drugih državah.</p>
               <p>Zunanji šoki delujejo na vse. Ampak prav v Sloveniji se bistveno bolj prevajajo v
               maloprodajne cene, kot pa je to primer v nekaterih drugih državah. In zato ker v
               Sloveniji v zadnjem obdobju spodbujamo predvsem investicije v dejavnosti z nižjo
               dodano vrednosti od povprečja, se pravi v dejavnosti s podpovprečno dodano
               vrednostjo, prihajamo do zanimivega, tako imenovanega "slovenska paradoksa". Več kot
               investiramo v te dejavnosti s podpovprečno dodano vrednostjo, revnejši smo. To je ta
               paradoks, ki ga lahko spremljamo. Ker se te investicije seveda v večji meri odražajo
               tudi v tem, da dodatno prilivamo olja na inflacijski ogenj. Gospodarska struktura pa
               se ni bistveno spremenila.</p>
               <p>In naj navedem samo še en tipični primer s katerim se Vlada zelo rada hvali. Pravi,
               da je rast izvoza še vedno visoka. In to drži. Trenutno je bila oziroma če pogledamo,
               lansko leto je bila 15,8%. Ampak tisto česar ne povedo je, da je v zadnjem četrtletju
               odpadlo od te rasti izvoza kar 40% na izvoz avtomobilov. Torej v veliki meri na
               Revoz. Skratka, vprašanje pa je, seveda, katere pa so tiste dodatne druge dejavnosti,
               ki so lahko mednarodno konkurenčne ob tej visoki rasti. In ko analiziramo strukturo
               rasti pridemo, kot sem prej dejal, do tega znamenitega "slovenskega paradoksa". Višja
               ko je raven investiranja, bolj se krepijo dejavnosti s podpovprečno dodano vrednostjo
               in bolj revni smo. Paradoks ki izhaja iz velikega neravnovesja med investicijami in
               varčevanjem in pa dejstvom, da investicije niso usmerjene v tiste dejavnosti z
               nadpovprečno dodano vrednostjo. To zelo jasno kažejo tudi makroekonomski podatki.</p>
               <p>Spoštovane poslanke in poslanci. V Poslanski skupini Zares si seveda ne obetamo od
               današnje razprave da bomo rešili probleme inflacije. Čas pa je bil, da je prišlo do
               te razprave v Državnem zboru, predvsem zato, ker se Vlada na pozive ekonomistov,
               Banke Slovenije, mednarodnih inštitucij in seveda tudi poslanskih skupin ni odzvala.
               Predsednik Vlade bi moral že zdavnaj sklicati sestanek na katerega bi povabil:
               guvernerja Banke Slovenije, predstavnike sindikatov, nekaj eminentnih ekonomistov in
               če želite tudi predstavnike parlamentarnih strank, da bi se uskladi za usklajeno
               javnofinančno politiko tako, da bi vsi, po najboljših močeh prispevali, da se ta
               inflacijska spirala zniža. Do vsega tega ni prišlo, posluha ni bilo, zato ocenjujemo,
               da je prav, da se danes v Državnem zboru o tem opravi tudi razprava.</p>
               <p>Hvala.</p>
            </sp>
            <sp xml:id="SDZ4-Izredna-33-2008-02-14.sp11">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sedaj bo dobil besedo gospod Srečko Prijatelj, tudi v imenu predlagateljev.</p>
               <p>Prosim.</p>
            </sp>
            <sp xml:id="SDZ4-Izredna-33-2008-02-14.sp12">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani minister z ekipo, kolegice in
               kolegi.</p>
               <p>Ukrepi, ki jih v zvezi z visoko rastjo cen sprejema v tem postopku vseh zakonov
               Državni zbor, so po mnenju Slovenske nacionalne stranke usmerjeni zgolj k blaženju
               dejanski ukrepov. To so ukrepi, ki so nujni, vendar pa ne bodo vplivali na zmanjšanje
               in umirjanje inflacije. Za povišanje inflacije v drugi polovici leta 2007 ne moremo v
               celoti kriviti samo povišanja cen nafte in povišanja cen hrane, kot so v programu
               stabilnosti ali bolje rečeno v programu nestabilnosti zapisali v Vladi, ampak so
               dejansko tudi drugi vzroki. Jaz osebno sem vesel, da je danes ta razprava v Državnem
               zboru, čeprav ne razumem dejstva, zakaj predsednik Vlade na mojo pobudo ni reagiral
               tako že v lanskem letu. Predsednik Državnega zbora, kakor tudi predsednik države, ki
               imata po poslovniku pravico in možnost, da skličeta izredno sejo. Ker se to ni
               zgodilo, je opozicija modro ravnala in seveda strnila svoje moči in danes imamo
               izredno sejo, za katero se bojim, da bo zgolj debatni krožek. Kajti že bežen pogled
               na reakcijo vladajoče koalicije kaže na to, da bodo zopet z argumentom moči povozili
               vse dobronamerne opombe in pripombe in seveda tudi nasvete, kako ublažiti revščino in
               inflacijo v državi in zopet predlagali nekaj svojega, kar bo polovičarsko ponujalo
               rešitev in seveda temu primerno tudi povečevalo to nezadovoljstvo, ki v Republiki
               Sloveniji med državljankami in državljani raste. Spoštovani! Republika Slovenija ima
               stabilen proračun. Pohvalimo se lahko celo s presežkom, tako pravi Vlada. Tako Vlada
               govori. Ta proračun je zelo nestabilen, to se bo pokazalo, je luknjast kot sir in se
               bo pokazalo kmalu, kajti vse to, kar delamo danes, vpliva tudi na prihodnost druge
               vlade, kar bo imelo katastrofalne posledice. Smo najbolj zadolžena država in
               zadolžujemo že svoje vnuke oziroma lahko bi rekli kar njihove generacije. Vlada
               Republike Slovenije bi morala skrbeti za blaginjo in vsesplošni razvoj, a to jemlje
               zgolj kot zadnjo nalogo in prioriteto. To se kaže v naraščajoči revščini. Samo bežen
               pregled in presek stanja kaže na to, da je življenjska raven v Republiki Sloveniji od
               osamosvojitve do danes bistveno slabša. Jaz sem uporabil podatke, ki jih imamo na
               voljo tudi na spletnih straneh Statističnega urada Republike Slovenije. In, če
               pogledamo samo indeks življenjskih potrebščin je od leta 1996 do leta 2006, za to
               obdobje so na voljo podatki, zrasel iz 100 na 181. To je žalostno. Pri tem pa plače v
               bistvu stagnirajo, ne rastejo. Plače v Sloveniji niso evropske, so sramotne lahko
               rečemo balkanske, če ne celo albanske.</p>
               <p>Neusklajenost plač v javnem sektorju tudi z zadnjimi ukrepi ne bo prinesla
               zadovoljstva. Kajti vemo, da tisti, ki danes ustvarjajo presežke in omogočajo
               posameznikom, da bogatijo, nimajo pravice niti do tega, da bi bili udeleženi pri
               čistem dobičku. Mogoče bo to s sprejemom zadnje zakonodaje, ki je v proceduri,
               nekoliko boljše, ampak ne verjamem, da se bo v bistvu ta diskriminatoren način do
               socialnih partnerjev s strani Vlade Republike Slovenije popravil. Na drugi strani pa
               je peščici ljudi dovoljeno skoraj vse. Skoraj vse. To vidimo, da peščica
               ljudi-priviligirancev lahko zastavlja nekupljene delnice kot jamstvo in s tem izvaja
               menedžerske prevzeme v podjetjih in kuje na privatnih računih bogate dobičke. Težko
               je razumeti osebo, ki mora preživeti s 300 evri na mesec. Jaz verjamem, da v vladni
               koaliciji to razumevanje nikoli ne bo doseženo. Razen, če znižamo gospodom plače na
               to raven in jih prisilimo v to, da en mesec preživijo s takimi osebnimi prejemki, pa
               bomo videli, če bodo potem še zagovarjali to, kar zagovarjajo.</p>
               <p>Socialni transferji, če pogledamo; to je v Statističnem uradu Republike Slovenije
               zapisano; če v dohodek ne bi šteli družinskih in socialnih prejemkov, bi bila stopnja
               tveganja revščine v Sloveniji višja od 25%, tako je zapisano. Ali veste koliko je to
               25%? Ena četrtina prebivalstva živi pod pragom revščine. Seveda to Vlade ne zanima.
               Gospoda Bajuka to ne zanima. Kljub obljubljam, da se bo inflacija ustavila, temu ni
               tako, inflacija raste. Kdaj se bo inflacija ustavila? Ob uvedbi evra smo bili v
               Državnem zboru deležni obljub, da se cene hrane ne bodo višale, pa so se zvišale za
               100% - tako kažejo podatki Statističnega urada Republike Slovenije. So se plače
               povišale za 100%? Niso. Niso se povišale niti za desetino. Neusklajenost plač z
               inflacijo je tudi velik očitek Vladi. Ali ne bi bilo prav in pošteno, da bi Vlada
               dovolila, da se plače usklajujejo vsaj za tisti del inflacije, ki je v bistvu vzrok
               in krivda Vlade? Vlada bi morala vsaj to nadoknaditi, ne da to prelaga na bremena
               državljank in državljanov. Danes imamo stanje v državi, da v bistvu revni kujejo
               visoke dobičke privilegirancem. So podjetja, ki imajo visoke donose, visoko dodano
               vrednost in v teh podjetjih zasledimo osebe, ki so plačane mizerno, tako mizerno, da
               si v bistvu ne morejo zagotavljati niti osnovnega preživetja. Osnovni prejemki jim ne
               zadoščajo niti za osnovno košarico življenjskih stroškov, ki je izračunana. Hrana se,
               kljub temu, da je v Evropi hiperprodukcija hrane, draži. Zakaj? Zato, ker se v bistvu
               dovoljuje omejeni uvoz in s tem celo prisili domače proizvajalce, da tisto, kar bi
               lahko sami naredili, nehajo proizvajati. Kot že rečeno, jaz od današnje seje
               pričakujem, da bo v teku celotne debate, celotne odprte razprave razumnost
               opozicijskih poslancev tako velika, da še enkrat pogledajo vse sklepe, ki smo jih
               pripravili z opozicijskimi partnerji in da v bistvu ne naredijo tistega kar mislijo
               narediti s preglasovanjem, zavrniti vse kar je dobrega. Tudi na nasprotni strani so
               dobri predlogi in danes je čas, da se v bistvu skupaj zazremo v odgovornost in
               najdemo tiste sklepe, ki jih ponuja tudi opozicija kot dobre in jih sprejmemo, kajti
               zato smo tu Vlada pa je temu še toliko bolj obvezna, saj je podpisala, da bo delala
               za blaginjo in v dobrobit državljank in državljanov, podatki in dejstva pa kažejo, da
               temu ni tako. Kot že rečeno, upam tudi, da bo spregovoril tekom današnjega dne
               minister za finance, gospod Bajuk in obrazložil tudi zadnja dogajanja, kajti njegove
               zadnje njegove obljube so bile, da se mora inflacija ustaviti. Temu, kot že rečeno,
               ni tako. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp13">

               <speaker>PREDSEDNIK FRANCE CUKJATI:</speaker>

               <p>Hvala. V imenu predlagateljev še gospod Sašo Peče. Prosim.</p>
            </sp>
            <sp xml:id="SDZ4-Izredna-33-2008-02-14.sp14">

               <speaker>SAŠO PEČE:</speaker>

               <p>Spoštovani prisotni, lep pozdrav tudi v imenu Poslanske skupine nepovezanih poslancev
               Lipa.</p>
               <p>Če smo bili še pred tremi meseci ob vsaki priložnosti, najsibo državni proslavi, ob
               kateremkoli javnem prenosu predsednika Vlade ali kateregakoli drugega člana Vlade,
               deležni spoznanja, da imamo visoko gospodarsko rast, da so naše javne finance zdrave
               in da se Slovenija nima česa bati, potem lahko z zagotovostjo rečemo, da smo v neki
               smeri v teh dveh mesecih leta 2008 naredili korak naprej. Žal pa, seveda, premajhen.
               Ta korak je vsaj to, da se je tudi Vlada Republike Slovenije začela zavedati
               nevarnosti inflacije in da se najhuje, kar je v tem obdobju, to, da si nekdo zatiska
               oči in negira vsakodnevne podražitve in negira vedno hujšo socialno stisko vedno
               večjega števila prebivalcev in pa prebivalk naše države.</p>
               <p>Ampak realno gledano, jaz osebno, ali bolje rečeno v Poslanski skupini nepovezanih
               poslancev Lipa se bojimo, da smo pozni. Bojimo se, da smo celo prepozni. Dejstvo je,
               da smo vsak dan priča podražitvam v trgovinah in dejstvo je, ne glede na to, kar
               prikazuje vladna statistika, da je vedno več delovnih mest ogroženih. Po mojem trdnem
               prepričanju smo, žal, ravno zaradi slepega zatiskanja oči s strani Vlade Republike
               Slovenije, ravno zaradi nepriznavanja makroekonomske situacije v naši državi prišli v
               tisto obdobje, ki ga nekateri makroekonomisti imenujejo inflacijska spirala.</p>
               <p>Torej inflacija ni samo to kar ljudje, potrošniki v momentu čutimo v trgovini. Torej,
               ko se srečamo z vedno višjimi cenami osnovnih življenjskih potrebščin. Ampak je
               seveda tu in danes druga in pa tretja dimenzija inflacije. Jaz mislim, da sta obe
               dimenziji enako pomembni kot dvig cen. Torej, inflacija ni samo razvrednotenje
               dohodkov prebivalstva, kar z drugimi besedami pomeni, da za enako količino dobimo
               manj blaga, ampak ima seveda učinek tudi na proizvodnjo in to je učinek inflacijske
               spirale, tiste spirale, ki jo je izjemno težko zajeziti in za katero, žal, nobena
               aktivnost Vlade ne nakazuje, da se je Vlada kot izvršna veja oblasti pripravljena
               spoprijeti s tem trendom v naši državi.</p>
               <p>Govoril sem o učinku na proizvodnjo. Torej v tej obliki, ko se višje cene prelevijo v
               zahtevke, kar je normalno za višje plače, le-te pa v višje stroške za podjetje in
               zopet smo v momentu višanja cen, kot pokrivanja tistega elementa, ki omogoča
               gospodarstvo ali pa podjetništvo, razvoj v normalni obliki naprej. In, če zraven
               upoštevamo še zahtevano makroekonomsko okolje, v katerem je Slovenije kot članica
               Evropske unije, potem z gotovostjo lahko rečemo, da ko bomo na tej četrti fazi,
               vstopimo v obdobje, ko bodo postala slovenska podjetja nekonkurenčna. Nastopijo
               težave z zaposlovanjem in iz tega naslova obdobje nizke gospodarske rasti.
               Inflacijsko spiralo sem začel z obdobjem visoke gospodarske rasti in zaključil z
               obdobjem nizke gospodarske rasti. In sedaj vsak izmed vas, spoštovane poslanke in
               poslanci, če smo danes v obdobju visoke gospodarske rasti, o čemer nas Vlada poučuje,
               seznanja vsakodnevno in če smo v temu obdobju priče vsakodnevnim podražitvam ali si
               sploh znate predstavljati, kaj se bo zgodilo, ko bomo v obdobju nizke gospodarske
               rasti. Iz tega naslova, ne samo kritika, torej kritika je premalo, ampak zamera Vladi
               Republike Slovenije, ker leta 2008 sama ni prišla z nobenim izmed ukrepov za realno
               zmanjševanje dviga cen ali drugače povedano inflacije. Zaradi tega, ker je Vlada, in
               Vlada je oseba, ki ima v rokah škarje in platno, v celem letu 2007 negirala
               podražitve. Ampak, zakaj jih je negirala? Po vsej verjetnosti je to jasno samo Vladi
               Republike Slovenije. Mislim, da je boj zoper inflacijo, zoper dvig cen mnogo več kot
               politični boj za letošnje volitve. Zelo neodgovorno s strani vsakega izmed nas, pa
               najsibo govornikov pred menoj ali govornikov za menoj, bi bilo, če bi na tej temi
               gradil svojo volilno kampanjo. Od tega se v Poslanski skupini nepovezanih poslancev
               Lipa distanciramo, kajti to ne bi bilo prav.</p>
               <p>Leta 2007, ko je bilo vse, po besedah Vlade Republike Slovenije, tako lepo in dobro v
               naši državi, se je zgodilo nekaj strukturnih sprememb, predvsem v obliki državnega
               dolga in premoženja. Po našem trdnem prepričanju so bile ključne transakcije druge in
               pa tretje bilance javnofinančnega sektorja. In, če je vlada v prvem četrtletju
               povečala, poudarjam, povečala zunanji dolg v obsegu 3,3% BDP-ja na račun
               evroobveznost, se s tem ni ustvarila klima ali pa temelji, ki bi omogočili kvalitetno
               spoprijemanje z ustvarjajočimi, takrat, porajajočimi se inflacijskimi težnjami. Po
               drugi strani moram povedati, da se je zunanji dolg v drugem četrtletju zamenjal,
               povečanje zunanjega dolga z domačim dolgom in da je država v tistem momentu prodala
               neto premoženje za okoli 0,4 BDP-ja. Vprašanje serviranja zunanjega dolga je ostalo
               odprto izven dosega vpliva makroekonomistov, ampak izključno pod vplivom politikov v
               okviru Ministrstva za finance. Poleg teh transakcij državnih, ki niso bile na mestu,
               temu smo danes priča s podražitvami, pa so bile v gospodarstvo vnesene tudi nove
               dimenzije. Prvič, ekstremno hitro naraščanje investicij, preko 20%, ampak to so bile,
               žal, investicije brez realnega pokritja. Torej investicije, ki so bile pogojene
               izključno skozi drugo dimenzijo, ki pa je tista, ki mora biti zastrašujoča za
               vsakega, ki se ukvarja s področjem ekonomije, to je ekstremno hitro naraščanje
               kreditov. In sicer, preko 25%. In če so investicije naraščale za 20%, potem je 25%
               naraščanje kreditov, najsibo države ali gospodarstva, tisti moment, ki jasno
               nakazuje, da Vlada še vedno nima jasne, ali bolje rečeno kvalitetne in konkretne
               vsebine zoper boj z inflacijo. Torej, Vlada Republike Slovenije je v tistem delu,
               kjer je govora o naraščanju kreditov s strani kreditojemalcev v obliki državljank in
               državljanov, ustvarila izključno kratkoročno zadovoljstvo in dolgoročno podrejen
               položaj kreditojemalcev oziroma absolutna odvisnost skoraj vsakega slehernega
               posameznika v naši državi, od tako imenovanega paradržavnega sistema.</p>
               <p>Iz tega naslova mislim, da je najpomembnejše, da še enkrat poudarimo in da ne smemo
               pristati na vladne teorije kako zmanjševati omenjeno zadevo, v kolikor Vlada
               Republike Slovenije ne bo sprejela tistih nekaj osnovnih momentov, ki jih po moji
               oceni v Slovenijo pošiljajo tako tuji kot domači makroekonomisti. Žal pa so
               neuslišani zaradi tega, ker niso strankarske pripadnosti SDS-a ali Nove
               Slovenije.</p>
               <p>Torej, kaj nam je storiti? Kaj nam je storiti danes in zdaj, tu? Po moji oceni
               oziroma po trdnem prepričanju in vedenju Slovenija že več mesecev ne izpolnjuje
               konvergenčnih kriterijev. Torej tistih temeljev na katerih se gradi trdna evro
               valuta. Vlada Republike Slovenije je zasledovala te cilje v momentu in jih
               uporabljala dokler Slovenija ni prevzela evra. Odkar je Slovenija prevzela evro se
               teh elementov, kriterijev več ne uporablja za stabilnost omenjenega sredstva, ampak
               so bili prepuščeni sami sebi, tako obrestna mera, kot zadolževanje, kot javni dolg,
               kot struktura. In dokler se Vlada ne bo začela zavedati, da so, žal, edino še
               fiskalni ukrepi, torej davčni ukrepi ostali kot element, pa najsibo vodoravnega ali
               navpičnega dimenzioniranja in s tem pospeševanja podjetij, ne bomo mogli narediti
               tega koraka, ki bo iz meseca v mesec našega državljana in nenazadnje tudi nas same
               potisnil, pa bom milo rekel, v slabo voljo, ko bomo stopili v trgovino po osnovne
               življenjske potrebščine. Po osnovne življenjske potrebščine. Mi nismo v momentu
               podražitev, torej ekstremnih, pa bom rekel, luksuznih dobrin, in zato tudi ne morem
               razumeti sprenevedanja Vlade, ko govori o inflaciji na strani ponudbe ali
               povpraševanja. Dejansko se moramo vsi zavedati, da bo povpraševanje po osnovnih
               življenjskih dobrinah, kot so osnovni prehrambeni izdelki, pač sledilo ceni, ki je
               zapisana na prodajnem lističu, ker enostavno drugače pač več ne gre in ta zgodba je
               žal zelo žalostna. Po prepričanju Poslanske skupine Lipa bi Vlada Republike Slovenije
               že zdavnaj, ne samo zaradi poziva opozicijskih strank, morala pristopiti k rebalansu
               proračuna, ki izkazuje fiskalno politiko v okviru naše države. Dejansko bi se morala
               začeti zavedati, da delovanje v evro območju zahteva od fiskalne politike več kot je
               pa opredeljeno v pretekli praksi, pa najsibo te ali prejšnje vlade. In iz tega
               naslova, če se hočemo resnično resno spoprijeti s to nevarnostjo, ki je danes in tu,
               je potrebno sprejeti sklepe, ki so poudarjeni, in narediti tudi korak več, to je
               ustvariti dialog tako z Banko Slovenije kot z gospodarstveniki in ne ustvarjati
               negativne klime. Hvala.</p>
            </sp>
            <sp xml:id="SDZ4-Izredna-33-2008-02-14.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gradivo je obravnaval Odbor za finance in monetarno politiko kot matično
               delovno telo ter pripravil dopolnjen predlog sklepov. Besedo dajem predsedniku
               gospodu Bojanu Starmanu za predstavitev poročila odbora. Prosim.</p>
            </sp>
            <sp xml:id="SDZ4-Izredna-33-2008-02-14.sp16">

               <speaker>BOJAN STARMAN:</speaker>

               <p>Hvala lepa za besedo. Vse skupaj prav lepo pozdravljam. Odbor za finance in monetarno
               politiko je na svoji 35. nujni seji dne 7.2. in v njenem nadaljevanju dne 13.2.2008,
               na pobudo skupine poslank in poslancev Državnega zbora s prvopodpisanim Jožetom
               Školčem, v okviru zahteve za sklic izredne seje z dne 18.1.2008, kot matično delovno
               telo obravnaval predlagano točko reševanje problematike visoke inflacije in pripravo
               protiinflacijskih ukrepov s predlogi sklepov. Delu odbora so prisostvovali naslednji
               vabljeni: minister za finance, predstavnice oziroma predstavniki Vlade s finančnega
               ministrstva, Ministrstva za gospodarstvo, Ministrstva za delo, družino in socialne
               zadeve, Banke Slovenije, Urada Republike Slovenije za makroekonomske analize in
               razvoj, Urada Republike Slovenije za varstvo konkurence, Zavoda za pokojninsko in
               invalidsko zavarovanje, Zavoda za zdravstveno zavarovanje ter Agencije za trg
               vrednostnih papirjev. Dobili smo gradivo: Poročilo o cenovni stabilnosti, oktober
               2007; Program stabilnosti, dopolnitev 2007; mesečni bilten Evropske centralne banke
               iz decembra 2007; Poleg navedenega gradiva so člani odbora prejeli še predloge
               sklepov poslanskih skupin Slovenske demokratske stranke, Nove Slovenije in Slovenske
               ljudske stranke, k obravnavani točki z dne 7.2.2008, spremne grafe inflacijskih
               gibanj ob predstavitvi predstavnika Banke Slovenije in predloge amandmajev poslanskih
               skupin Slovenske demokratske stranke, Nove Slovenije in Slovenske ljudske stranke,
               predlogom sklepov predlagateljev zahteve z dne 13.2.. Potem je sledila približno pet
               ur trajajoča razprava, ki je temeljila na tem, da so tako predlagatelj kakor tisti,
               ki so nekje kontrirali predlagatelju, to je bila razprava prepričanih, kjer ni bil
               noben pripravljen kaj bistveno spreminjati svojega mišljenja. Na nek način je bila ta
               diskusija izrabljena kot kritika Vlade, kritika njenega delovanja in njenih ukrepov
               ob reševanju problema inflacije in tudi problema, ki nastaja zaradi inflacije, to je
               poslabšanega položaja socialno šibkih državljanov Republike Slovenije. Predlogov, da
               bi se tukaj dejansko izvili iz te razprave, kakšnih zelo kvalitetnih oziroma
               obvezujočih predlogov glede nadaljnjega reševanja te problematike ni bilo podanih.
               Vztrajali smo vsak pri svojih predlogih, ki pa so bolj ugotovitveni in na nek način
               niso tako obvezujoči, ne eni, ne drugi. Eni predlogi so se nanašali na to, kaj bi
               morala Vlada narediti. Ker ni naredila in se ni odzvala pravočasno, niti ne dovolj
               kvalitetno oziroma kakor da se sploh ni odzvala. Na drugi strani je bilo povedano, da
               je bilo narejenega dovolj, da je bil odziv pravočasen, da se pripravljajo še nekatere
               spremembe, ki bodo še sledile, da bi ublažile tako posledice inflacije kakor tudi
               samo inflacijo. Najprej smo obravnavali sedem sklepov predlagateljev, ki jih vključno
               z amandmajem, ki je bil podan, nismo sprejeli. V nadaljevanju je sledila obravnava in
               glasovanje o posameznih amandmajih poslanskih skupin Slovenske demokratske stranke,
               Nove Slovenije in Slovenske ljudske stranke s sklepom predloženi osnovni zahtevi in
               gornjim predlogom v vsebinskem pogledu dodajajo teh naslednjih osem sklepov, ki jih
               je vključno z amandmajem k petemu in osmemu sklepu odbor tudi sprejel in dopolnjen
               predlog sklepov posreduje tudi Državnemu zboru, da jih po zaključku današnje
               obravnave tudi sprejme. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp17">

               <speaker>PREDSEDNIK FRANCE CUKJATI:</speaker>

               <p>Hvala predsedniku Odbora za finance in monetarno politiko. V zvezi s poročilom tega
               delovnega telesa vas želim opozoriti, da lahko kvalificirani predlagatelji k
               dopolnjenemu predlogu sklepov vlagajo amandmaje do konca splošne razprave poslank in
               poslancev.</p>
               <p>Sedaj dajem besedo predstavnikom Vlade za predstavitev mnenja. Najprej vabim k besedi
               dr. Andreja Bajuka, ministra za finance.</p>
            </sp>
            <sp xml:id="SDZ4-Izredna-33-2008-02-14.sp18">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Prav lep pozdrav vsem.</p>
               <p>Rad bi najprej začel in se resnično zahvalil za to priložnost, ki jo imamo danes, da
               gremo ne samo v tem Državnem zboru, pa tudi pred širšo slovensko javnost z neko, to
               kar upam, ne glede na to, kar sem že do sedaj slišal, bo neka konstruktivna razprava
               o tem, kaj se dejansko dogaja v našem gospodarstvu in naši družbi, in ki je povezana
               s tem, kar nas seveda vse skrbi - in to je povečanje inflacije v zadnjih 6-ih, 7-ih
               mesecih.</p>
               <p>Najprej bi se osebno osredotočil, kar se tiče celotnega makroekonomskega ozadja, s
               posebnim poudarkom na letu 2007 in sicer na takšen način, da pogledamo kaj se je
               dejansko dogajalo. Ali resnično obstajajo takšna ključna, bi rekel, osnovna
               neravnovesja v našem, z makroekonomskega vidika. Potem bomo tudi razložili oceno
               vzrokov za dvig inflacije, ki so bili ponudbeni šoki na področju cen hrane in naftnih
               derivatov v letu 2007, in način kako se je ta inflacija prelila v gospodarstvo zaradi
               strukture trga in tudi zaradi inflacijskih pričakovanj in inflacijskih gibanj. Tukaj
               bi opozoril na eno zelo pomembno dimenzijo problematike in to so pričakovanja. Prva
               predstavitev ali pa prvi, ki je predstavil stališče predlagateljev te razprave danes
               je omenil neko izjavo, ki sem jo dal meseca julija, v kateri pa sem izrazil predvsem
               zaskrbljenost v načinu kako se je začelo o tej stvari razpravljati v naši družbi, ker
               že takrat se je začelo podpihovati in predstavljati situacijo. Ker, če gledate
               podatke maja in junija še niso bili takšni, in od tam naprej se je to samo še
               stopnjevalo. In mislim, da eden od ključnih zaključkov te naše razprave je ravno ta,
               da streznimo razpravo, da glejmo in se osredotočimo na podatke, ne pa na pavšalne
               ocene oziroma želje tistih, ki bi radi videli, da bi ta zadeva bila predstavljena in
               doživeta, kot da Slovenija stoji na pragu katastrofe. Še zdaleč ni tako. Dejstvo je,
               in tukaj je dober graf, ki ga lahko pogledate, kaj se nam dogaja. Gospodarska rast v
               Republiki Sloveniji je letos sicer napovedana, mislim, da na podlagi jesenske
               napovedi Umarja, 5,8%, dejansko Evropska komisija, ki je bila tukaj meseca oktobra in
               pregledala vse podatke, kar smo jih imeli na razpolago, napoveduje 6%. Danes bo
               Eurostat objavil določene podatke, in upamo, da se bo to tudi potrdilo. Sicer z
               zornega kota in na podlagi podatkov, s katerimi razpolaga Ministrstvo za finance, ki
               pa ni zadolženo, da dela takšne ocene, smo prepričani, da bo gospodarska rast v letu
               2007 višja od tako zadnje napovedi Umarja 5,8% in da se bo bližala, če ne nekoliko
               presegla 6,3. To pa zaradi enostavnega razloga - ker v kvartalih, če gledate kaj se
               je dogajalo v letu 2007, v prvem kvartalu je bila gospodarska rast 7,2%, potem v
               drugem pada na 6%, potem pa na 6,3 v tretjem. Torej ni velikih znakov, da bi lahko
               šlo bistveno drugače. Čeprav se nekoliko umirja in zato pričakujemo, da bo 6%. In
               tukaj je zelo jasno. Ali smo res priča nekih ne vem kakšnih globokih
               neravnovesij?</p>
               <p>Najprej bi rad opozoril, kaj se dogaja z investicijami. To je ta plava črta tam,
               najvišja. Investicije so se od prvega kvartala 2006 do zadnjega podatka, s katerim
               razpolagamo, in to je do konca septembra 2007, močno povečale. In ne samo, kot bi
               radi nekateri prikazali, v gradbeništvu. V gradbeništvu je treba razlikovati, kaj je
               podatek za zasebnike, kaj investirajo, in kaj investira dejansko država. In pa seveda
               močne investicije kar se tiče neopredmetenih osnovnih sredstev.</p>
               <p>Potem druga zelo pomembna stran sta pa naslednji dve krivulji, in to, kaj se dogaja z
               izvozom in kaj se dogaja z uvozom. Če gledate izvoz, in to je zadnji podatek
               Statističnega urada Republike Slovenije, izvoz v letu 2007 naj bi se povečal za okoli
               16% nad tem, kaj se je dogajalo v letu 2006. To samo po sebi, če bi to bilo nekje
               drugje ali če se spomnim v preteklosti, ko so razni, tako imenovani, azijski tigri
               kazali takšno gospodarsko rast in pa takšno povečanje v izvozu, je cel svet občudoval
               in ploskal. Tukaj pa slišimo znotraj Slovenije, samo znotraj Slovenije in iz
               določenih krogov svarila, da Slovenija resnično propada, ko pa dejansko povečuje svoj
               izvoz. In to je najmočnejši vir naše gospodarske rasti. Ki pa seveda ne bi bil mogoč,
               če ne bi bila prisotna tudi visoka konkurenčnost našega delovanja, pa ne rečem zdaj
               Vlade, celotnega gospodarstva, in o tem še nekaj malo več.</p>
               <p>Druga pomembna stvar, ki je na tem grafu, pa je, kaj se dogaja s potrošnjo. Ali je to
               izraz neke povečevane potrošnje. Če gledate zadnji dve leti in do podatkov do konca
               septembra, kot sem že rekel, do konca septembra 2007 je tako potrošnja gospodinjstev
               dejansko pod nivojem gospodarske rasti. To ni nemogoči vzrok, da bi to bil vir
               inflacije. Večji realni dohodki prebivalstva se niso preusmerili v večjo potrošnjo,
               marveč v večjo varčevanje. Po drugi strani je pa potrošnja države. Če gledate pa
               potrošnjo države, je pa tudi pod tem nivojem, daleč pod nivojem gospodarske rasti. In
               tako imenovana potrošnja, tako kot jo pač strokovnjaki, ki delajo nacionalne račune,
               označijo, je zelo nizka - 2,5%. In prispevek te potrošnje, k gospodarski rast pa ni
               večji kot 0,3%. Visoka rast BDP-ja se ni prenesla v visoko rast plač. To je pa tudi
               zelo pomembna stvar. Zelo pomemben podatek, in to je dejstvo pri nas in je to treba
               še tako ponovno pohvaliti, kaj je slovenska družba na podlagi socialnega partnerstva
               dejansko dosegla v zadnjih treh letih. In to je sporazum, kako naj bi se plače
               odvijale ali pa spreminjale v tem obdobju. Jaz mislim, da je to zelo pomemben
               podatek, katerega se v Državnem zboru moramo še kako zavedati, ko o teh stvareh
               razpravljamo in govorimo. Dejansko so se plače v Republiki Sloveniji se povišale
               nižje kot produktivnost in takšna predstavitev mnenj, ki potem gre izven naših meja
               in se neodgovorno ponavlja, je popolnoma izven vsake mere zdrave pameti, ker očitno
               ne sovpada s podatki, s katerimi vsi razpolagamo. Vemo, rast plač v Sloveniji je bila
               pod produktivnostjo. V javnem sektorju v določenih letih za 2,5% nižja, za 2,5% točk
               nižja od produktivnosti, v zasebnem sektorju pa prav tako. To je jasno tudi pokazano
               na tem grafu. Temna črta je, kako so se sukale bruto domače plače in je jasno, da je
               produktivnost, da so se tako v javnem sektorju kot v zasebnem sektorju plače
               zviševale pod produktivnostjo.</p>
               <p>Tukaj bi rad omenil, kaj pomeni, če se doma razpravlja pavšalno in pa brezsmiselno
               prez podlage o podatkih o določenih stvareh. V slovenskih medijih je bila zelo
               odmevna izjava člana uprave Evropske centralne banke na predavanju na Dunaju 20.
               novembra 2007, ki je ponavljal stvari, ki jih je bral, kaj se v Sloveniji dogaja, in
               sicer kar tukaj mi sami izvažamo kot podobo naše realnosti. In ta gospod Lorenco Bini
               Smaghi je med drugim zatrdil popolnoma neodgovorno, da v Sloveniji je plačna politika
               neodgovorna in da povišujemo plače nad produktivnostjo. Osebno sem z vodstvom
               Evropske centralne banke o tej stvari razpravljal. To ni njihovo stališče, ampak je
               bil en pojav, kaj se zgodi, kako odmevajo določeni govori, neodgovorni govori ali pa
               neodgovorno pisanje o naši realnosti, če ni na podlagi podatkov resne razprave in
               minimalne politične kulture.</p>
               <p>Kaj se pa zdaj dogaja? V razpravah in pogajanjih med socialnimi partnerji predvsem na
               področju javnega sektorja so sindikati in Vlada prišli do nekega sporazuma in plačna
               politika, ki je v javnem sektorju močno zaostajala nad produktivnostjo, se bo
               povečala, se bo spremenila, ker vsi vemo in se zavedamo, da je takšna plačna politika
               nevzdržna in da dolgoročno ne bi smela obstati tako kot je v zadnjih treh letih. A
               vendar je prevladal drugačen čut, konstruktivni čut na obeh straneh. In mi bomo
               dosegli to, za kar sem se vedno zavzemal in priporočal, da potrebujemo tako imenovani
               mehek pristanek v neko normalnost, ko smo takšne spremembe kot družba, ne kot vlada,
               že dosegli. Kar se tiče plačne politike v javnem sektorju, ne bo presegla
               produktivnosti. In izjave, kot smo jih danes ponovno slišali, če ne bo tako, bo pa
               potem kar naenkrat se nam zgodila neka katastrofa a la Portugalska, so neodgovorne,
               niso v skladu z realnostjo. Prosim vse tiste, ki danes ponavljate takšne stvari,
               preberite si časopisje, kakšen je sporazum med Vlado in sindikati javnega sektorja in
               boste videli, da je popolnoma drugačno vzdušje prevladalo, kot se včasih skuša
               ustvariti v Državnem zboru iz strani predstavnikov opozicije.</p>
               <p>Kar se tiče pa zasebnega sektorja, se pogajanja še nadaljujejo in je prav, da se
               nadaljujejo. In prepričan sem, da bo tudi na tem področju prevladala zdrava pamet in
               da bomo tudi, kar se tiče zasebnega sektorja, dosegli takšen sporazum o dvigu plač,
               ki bo v skladu s tem, kar Slovenija danes lahko doseže in kar pa tudi naša družba
               potrebuje. In to je nek mehek pristanek, da se bomo odstranili od tega, da bomo vedno
               imeli rast plač pod produktivnostjo, da se bomo približali temu, kar v neki normalni
               družbi lahko vsi pričakujemo, legitimno pričakujemo in tudi Vlada pričakuje, da bo.
               Gospodinjstva ne zapravljajo več, država ne zapravlja več. Kaj pa to, bi rekel, na
               kar lahko Vlada tudi vpliva, in to je reguliranje cen. Poglejmo si, kaj se je
               dogajalo pri reguliranih cenah od leta 2001 naprej. Tukaj imate tudi podatek. Očitno,
               če gledate inflacijo v vsem tem obdobju, se je spreminjala. Gre gor in dol. To je
               normalno, regulirane cene so rasle višje od leta 2006 dalje so pa regulirane cene
               bile pod strogim nadzorom in so se zviševale manj, kot pa je bila celotna rast
               inflacije. To je jasno iz podatkov. Če ima kdo kakšne drugačne podatke, prosim, da
               jih prinese na mizo, ne pa da jih neodgovorno vključuje v svoje govore. No, res pa
               je, da v zadnjih treh mesecih so se pa določene regulirane cene povišale in povišale.
               In tukaj je tudi vzrok za druge posledice, ki jih bom omenil tudi kasneje, gre pa za
               posebne situacije, v katerih se je v preteklosti držala prehuda politika in je treba
               pač realnost vključiti na nek razumen način.</p>
               <p>Kaj pa je s tem drugim argumentom? Če bo Slovenija imela takšno inflacijo, nam grozi
               izguba konkurenčnosti. Seveda to drži. Če bi se mi v prihodnjih petih letih stalno
               sprijaznili z dejstvom, da bo naša inflacija takšna kakršna, je, potem bi lahko o tem
               govorili. Ali lahko govorimo že sedaj o izgubi konkurenčnosti? Ali so upravičeni
               argumenti, ki jih slišimo, kaj se nam dogaja, kar se tiče konkurence slovenskega
               gospodarstva? Spoštovane gospe in gospodje, poglejmo si podatke. Sem že omenil,
               koliko se je povišal izvoz. Sedaj pa še en podatek, ki ga lahko verificirate v
               zadnjem ogledalu Urada za makroekonomske analize in razvoj. Grafa sicer ni, je pa
               jasno tudi tam vse to obrazloženo. Konkurenčnost slovenskega gospodarstva v letu 2007
               se je izboljšala. Ali res? Kako pa to, da se je izboljšala? Če gledate realni
               efektivni tečaj, je Slovenija za Nemčijo del štirih držav evroobmočja, ki so svojo
               konkurenčnost povečale, in sicer kar za 2%. Zakaj? Če izračunate efektivni tečaj in
               uporabite deflator stroške plač na enoto proizvoda predelovalne industrije, je to ta
               podatek. Kaj dejansko se je dogajalo? Prosim, poglejte si podatke, preverite, kaj se
               dogaja in boste videli, da smo daleč od tega. Da pa smo lahko ponosni, kaj se dogaja
               v naši družbi. Povečali smo konkurenčnost, ne pa da smo jo zmanjšali.</p>
               <p>Še nekaj o javnih financah. Danes smo ponovno slišali neutemeljen argument, da je
               analitični raziskovalni center Banke Slovenije novembra 2006 napovedal inflacijo in
               velike težave. Poleg pavšalne ocene, ampak v to se ne bom spuščal, naj bi to bil
               velik vzrok ne vem kakšnih sprememb. Poglejmo si dejstva. Tisti dokument je bil
               označen kot strogo zaupen in zato nismo mogli tudi z njim javno nastopati. Ko se je
               razprava o tem dokumentu razširila v medijski prostor, ga je Banka Slovenije
               objavila, in sicer v štirinajstih dneh na svojih spletnih straneh. Takrat je bil na
               razpolago. Ni več pisalo strogo zaupno, ampak delovno gradivo. Kaj pa je bilo v tem
               delovnem gradivu? Analitični raziskovalni center Banke Slovenije ni napovedoval
               nobene inflacije. Besede inflacija sploh ni omenjena. Tisti, ki imate toliko povedati
               o teh zadevah, prosim, preberite stvari, preden takšne izjave dajete. Dejstvo je, da
               je analitični razvojni center naredil študijo in napovedal padec v prihodkih in
               povečal tudi odhodke. Kaj pa je napovedal, ne Banka Slovenije, tisti oddelek Banke
               Slovenije, ki je to objavil? Da bo primanjkljaj v Republiki Sloveniji za leto 2007 2%
               BDP-ja. Kaj pa je realnost? Imamo presežek po ESA 95 namesto 2% točki BDP-ja, kot se
               je takrat napovedovalo in ki je potem krožilo po celem svetu, dejansko v letu 2007 bo
               zaključila kot račun dokazov, in to so ocene služb Ministrstva za finance, da je
               primanjkljaj, ne samo, da je bil odpravljen, da je bil znižan, primanjkljaj se je
               spremenil v presežek. Kaj pa so nam napovedovali za leto 2008? Še večji primanjkljaj.
               Seveda katastrofalna podoba. To je v tistem dokumentu. To lahko preberete. Dejstva so
               pa drugačna. Podatki so drugačni. Seveda zdaj se pojavljajo pa dvomi. Kaj pa če nam
               Ministrstvo za finance daje napačne podatke? In z veseljem se to ponavlja. Tu vam pa
               jaz kot odgovoren, trenutno odgovoren za Ministrstvo za javne finance, vam pa lahko
               še enkrat zagotovim. Strokovne službe Ministrstva za finance so izredno
               profesionalne. Kaj takšnega ne bi nikdar naredili. Kaj takega pa tudi jaz osebno ne
               bi sprejel.</p>
               <p>Pa poglejmo si, kaj se je dogajalo tukaj. Treba je ponoviti. Še in še. Ker zgleda, da
               to ne gre. Ne pride nekam, v meso in kri, kakšna je situacija v javnih financah
               Republike Slovenije. In da je resnično. Javnofinančna politika te Vlade je bila
               očitno proticiklična. V letu 2000 je bil celotni primanjkljaj javnih financ v celoti
               zelo velik, 3,8% BDP-ja. Naslednje leto, leta 2001 se je povišal na 4% BDP-ja, potem
               je padel na 2,5 v letu 2002, v letu 2003 med 2,7 in 2,8. V letu 2004 pa na 2,3%
               BDP-ja. Od tam naprej, ko smo mi prevzeli odgovornosti vodstva javnih financ, je
               primanjkljaj padel na 1,5%. Potem se je ponovno znižal v letu 2006 na 1,2%. V letu
               2007 je pa presežek, ki pa po oceni strokovnih služb Ministrstva za finance, ESA 95,
               celotne javne finance je presežek tam nekje med 0,1 pa 0,2%. Se bo dokončno izkazalo,
               ko vam bomo zaključni račun prinesli v razpravo. Torej to je to tragično delovanje
               Vlade, o katerem smo slišali danes tako goreče govore brez vsake podlage podatkov.
               Kako pa se je to doseglo? In ponovno se pojavljajo razno razne ocene, na katere bi pa
               rad odgovoril samo s podatki. To ni naključje, to se ni zgodilo, naj bi se zgodilo,
               pa nič drugega kot to, bomo pa pogledali, kaj se je zgodilo. Pa primerjajmo rezultate
               v letu 2007 z letom 2006. Tekoči transferji, to je velik del v našem proračunu, so
               rasli, so se dejansko znižali za 0,1%. Si že predstavljam, kakšni bodo zdaj očitki,
               pada socialna država. Ne, veste kaj se je zgodilo? Brezposelnost se je znižala, pa še
               kako, in to se pojavi pri izdatkih, kjer je treba manj sredstev dajati za to, kar
               zakon določa in veleva, da moramo napraviti, kar se tiče brezposelnosti kot takšne.
               Plačila obresti so se ponovno znižala za 8,1%. To za vse tiste, ki imate toliko za
               povedati, pa takšne pavšalne ocene, kar se tiče naše zadolženosti, ali pa učinke,
               kako tragično je vse to. Izdatki za blago in storitve so se znižali na 2,9% kot
               realna rast, plače in drugi izdatki za minus 0,2, tekoči odhodki 0,7, vse skupaj pa
               se je znižalo za 1,5 kot rast. Človek se sprašuje, zakaj takšne predstavitve, ko pa
               so podatki popolnoma drugačni.</p>
               <p>Seveda potem pride pa še dodatni argument. Poglejte, kaj se dogaja! Seveda zato, ker
               so izključili Dars, ker Dars in poroštva Darsu niso vključena v javne finance. Še
               nekaj besed glede tega, ker mislim, da je zelo pomembno. Zakaj pa niso? Ali vi
               mislite, da jih je ta Vlada izključila? Leta 1999 je Vlada Republike Slovenije preko
               Ministrstva za finance, takrat je mag. Mitja Gaspari zaprosil mednarodni denarni
               sklad naj analizira, ali to spada v javne finance ali ne. Poročilo obstaja in je spet
               zaupne narave, jaz nimam nobenega problema, da ga bomo prevedli v slovenščino in tudi
               objavili. Takrat je mednarodni denarni sklad odločil, eksplicitno odločil, da glede
               na to, da se bo Dars financiral s svojimi lastnimi sredstvi, to se pravi preko
               cestnine, da potem ni del javnih financ. Prav tako je pa naredil Eurostat, ne enkrat,
               zadnjikrat, ko so to pregledali, je bilo marca 2004, res zadnjikrat je pa bilo v
               prvih mesecih 2005, ker sem kot finančni minister hotel ponovno preveriti, če to
               resnično drži. In seveda drži. Poglejmo si, kaj pa se je res dogajalo, kaj je tukaj
               tragičnega in pojdimo pogledat nazaj kot delež BDP-ja neto zadolževanje Darsa od leta
               2000 naprej. V letu 2000 0,89% BDP-ja, 2001 0,45%, potem v letu 2002 0,60, v letu
               2004 1,15. Kaj pa potem? Potem pa je v letu 2005 0,80, tukaj ni, ne vem, kakšen
               drugačen model, 0,85 2006, v 2007 pa 1,47. Ja, ker smo se zavestno odločili, da bomo
               avtocestni križ končali prej, kot pa je bilo načrtovan, ker očitno, spoštovane gospe
               in gospodje, avtocestni križ, da se gradi več kot eno desetletje, ni ravno nekaj, s
               čimer bi se lahko Slovenija ponašala kot zelo pozitivno in dobro. Kdor pa ima kakšne
               dvome, kar se tega tiče, pa naj gre v Prekmurje in vpraša, kako so veseli, da jim
               tovornjaki iz srednje Azije vozijo ob treh zjutraj in se jim hiše tresejo. Enkrat je
               treba temu narediti konec, ne pa naprej vleči to v nedogled. Ampak to so potem
               posledice.</p>
               <p>Sedaj pa pojdimo k inflaciji kot taki. Veliko je govora, poglejte, tukaj so velike
               razlike. Če izvzemamo hrano in izvzemamo gorivo in tobak ter alkohol pa primerjajmo,
               kako je bilo od leta 2001 naprej do sedaj. Primerjajmo to z isto inflacijo na isti
               harmoniziran indeks cen življenjskih potrebščin, brez energije, hrane, alkohola in
               tobaka, če primerjamo z Nemčijo, ki je zelo pomembna država v celotnem gospodarstvu
               Evrope, da ne govorim v evroobmočju kot takem in tudi država v katero mi izvažamo
               zelo velik del celotnega našega izvoza. In jasno je, na tem grafu je tudi jasno
               prikazano, kako se ta razlika kaj se dogaja v Sloveniji in v Nemčiji, kako se je
               zniževala skozi celotno obdobje. Povečala se je v zadnjih treh mesecih, to je res, o
               tem še malo več zakaj, med drugim tudi zato, ker so se določene nadzorovane cene
               povečale nad povprečjem, predvsem pa, kar se v Sloveniji dogaja neka popolnoma
               drugačna storija. V tej storiji pa imamo na razpolago zelo konkretne podatke s strani
               Eurostata, ne več Vlade Republike Slovenije, da ne bo spet kakšen sum pretvarjanja
               bil tukaj izpostavljen. Poglejmo kaj se je dogajalo kar se tiče cen hrane. Če
               pogledate podatke na evroobmočju: cene hrane so se povišale. Seveda so se povišale, v
               letu 2007 so se povišale za 8,6% od januarja do decembra. To je, če merite cene na
               področju proizvajalcev. Če pa pogledate, kaj se je zgodilo v evroobmočju brez
               Slovenije na nižji ravni, to se pravi, ko gre že do potrošnika, ko govorimo o ceni na
               nivoju trgovcev, tam pa je v Evropi bila ta rast nižja, ker celotna trgovska panoga
               je absorbirala del tega povišanja cen na nivoju proizvajalcev. Oni so zvišali za 7%.
               Kaj pa se je zgodilo v Sloveniji? Res je, v Sloveniji tudi uvažamo hrano, deloma jo
               uvažamo. In pri nas se je ta indeks na nivoju proizvajalca povečal za 10% napram 8,6
               v, recimo, evroobmočju brez Slovenije. Kaj pa se je zgodilo na ravni trgovcev? 15,4%
               se je namesto, kot v evroobmočju, kjer so trgovci dejansko deloma absorbirali preko
               marž, v Sloveniji, ne samo da niso znižali, so pa povečali. In še kako povečali. Tako
               povečali, da na nivoju predelovalcev samih 10,1, na 15,4 pa, ko gredo trgovine na
               drobno. To so dejstva, to so dejstva realnosti našega trga, kjer so pa problemi
               pomanjkanja prave konkurence več kot očitne. Moramo še enkrat ponoviti, da smo v
               Sloveniji doživeli ponudbeni šok. In sicer dva. In dva na področju hrane, tretjega pa
               na področju nafte in naftnih derivatov. Ja, in bom moral še enkrat to povedati. Prvi
               šok je bil pri nepredelani hrani, in to v drugi polovici meseca aprila. To je tudi na
               tem grafu jasno povedano. Tukaj imate mesec za mesecem v zadnjih štirih letih. To se
               pravi, januar imate štiri stolpe, zadnji je seveda 2007. In vidite, kako se je močno
               povečala v koncu aprila nepredelana hrana.</p>
               <p>Drugi šok, in kako se je prelil v gospodarstvo, smo pa že označili v prejšnjem
               odstavku. Drugi šok je bila pa predelana hrana. Deloma, če jo uvažamo, vemo, da so se
               cene povečale tudi drugod, pri nas so povečale malo bolj, predvsem pa so šle više na
               nivoju, ko v to vključimo marže, kar se je dogajalo, ko so trgovci svoje
               odigrali.</p>
               <p>Tretji šok, in to je zadnji, so pa nafta in naftni derivati. Ja. Seveda moramo to
               ponavljati, pa še kako. Tukaj imate dve krivulji. Tista v plavem je 2006, kaj se je
               zgodilo v 12-ih mesecih leta 2006, rdeče pa, kaj se je dogajalo s ceno nafte in
               naftnih derivatov leta 2007. Verjemite, nobena strokovna služba, ne samo Slovenije,
               nikjer po svetu ni napovedala, nihče ni napovedal takšne razlike, da bomo takšno
               razliko občutili v letu 2007. Da pa ima to poseben vpliv in večji vpliv v našem
               gospodarstvu, kot pa drugod v evroobmočju ali drugih evropskih državah, je pa
               dejstvo, da je del potrošnje nafte in naftnih derivatov pri nas, v našem indeksu
               večji, in sicer še enkrat večji, kot je drugod. Tukaj je en zunanji šok, ne glede na
               to, ali ga vključujete v svoje razprave ali pa ne. Dejstvo pa je, da bo treba pa
               prinesti kakšne posebne podatke.</p>
               <p>Jaz bi potem s tem končal, in sicer samo z eno zadevo. Ja, res je inflacija v
               Sloveniji. Štiri petine razlike med inflacijo od leta 2006 na leto 2007 lahko
               obrazložimo in je obrazložena na podlagi izrednega dviga cen hrane, tako predelane
               kot nepredelane, in izrednega povišanja cen nafte in naftnih derivatov. Zdaj bom pa
               prosil kolega ministra Vizjaka, da bo obrazloži druge dimenzije te problematike z
               zornega kota njegovih odgovornosti. Hvala.</p>
            </sp>
            <sp xml:id="SDZ4-Izredna-33-2008-02-14.sp19">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci! Spoštovani predsednik parlamenta! Kolega ministra!
               Ko poslušamo tukaj nekatere trditve opozicije, da nihče ne ve, kaj dela, da ni
               protiinflacijskega programa, imam občutek, da nekateri ne želijo slišati oziroma
               prebrati, kaj se vse dogaja in ponavljajo kot lajna nekatere neresnice, da bi se
               prijele in bi se s tem ustvarila zmeda v Sloveniji. Vendar to je pač naloga
               opozicije. Vendar s takimi izjavami se ustvarjajo žal tudi inflacijska pričakovanja.
               In to krepi inflacijo, in to je slabo. Zato bi tudi pozval vse, da se tega le
               vzdržijo, če seveda te ugotovitve ne temeljijo na podatkih, temveč zgolj na nekaterih
               namigovanjih. Ko poslušam tudi tukaj v Državnem zboru, češ, da pozivi ekonomistov
               govorijo, kako enotno in kako pravzaprav bi Vlada lahko prišla z nekim
               protiinflacijskim pričakovanjem, bom prebral tukaj en poziv ekonomista, ki ni
               eks-politik, kot so na primer nekateri ministri, ki se sedaj deklarirajo za
               strokovnjake iz Ekonomske fakultete v Ljubljani in podobno.</p>
               <p>Ugledni ekonomist, ki je tudi profesor in ni bil nikoli politik je danes zapisal v
               enem dnevniku naslednje. "Poslanci, ki predlagajo manjše naložbe, naj torej
               pripravijo seznam, kateri od krajev, iz katerih so doma tudi njihovi volivci, letos
               ne bo dobil na primer vodovoda, šolske telovadnice ali kako se bomo vozili še naprej
               po slabih cestah, naj povedo, katere od več 10 tisoč lani ustvarjenih delovnih mest
               so tista delovna mesta z nizko produktivnostjo in jih ne bi veljalo podpreti tudi s
               strani spodbujanja naložb. Kje zmanjšati proračun, konkretno, spoštovani, povejte? In
               zelo "komot" je govoriti, češ, Vlada mora znižati javno porabo, pri čemer pa poslanci
               ne želijo, zelo jasno zapisati, kje." To je zapisal ugledni ekonomist v današnjem
               častniku. Opozicija seveda na eni strani zahteva nižjo porabo, po drugi strani pa
               predlaga višje socialne transferje. Ta diametralna stališča je zelo težko razumeti.
               Sedaj pa nekaj o konkretnih ukrepih, ki jih je sprejelo Ministrstvo za gospodarstvo
               oziroma tudi službe, ki so organi v sestavi tega ministrstva. Naštel bom tri pomembne
               sklope.</p>
               <p>Prvi sklop je politika zagotavljanja konkurence. Drugi sklop je restriktivna politika
               reguliranih cen in tretji sklop je informiranje potrošnikov. Najprej politika
               zagotavljanja konkurence. Že vseskozi smo sprejemali ukrepe za učinkovito izvajanje
               politike konkurence s ciljem, da morajo biti odzivi na prihodnje šoke, ki prihajajo k
               nam iz mednarodnega okolja, taki, da bi se najmanj čutili v odsevu dviga
               maloprodajnih cen in se torej ne bi eksponencialno celo prenašali v domače cene.
               Najpomembnejši ukrepi se nanašajo na okrepitev aktivnosti Urada Republike Slovenije
               za varstvo konkurence, ki je že pričel s številnimi aktivnostmi. Na primer:
               ugotavljanje morebitnih kršitev pravil konkurence s strani trgovskih družb in
               dobaviteljev pekovskih izdelkov, mesa, mleka; presoja verjetne kršitve pravil
               konkurence s strani distributerjev električne energije pri dobavi električne energije
               gospodinjskim odjemalcem; uvedba postopkov po uradni dolžnosti zaradi verjetne
               opustitve priglasitve domnevnih koncentracij. Tudi ta parlament je sprejel nekaj
               pomembnih sprememb zakonov, ki omogočajo hitrejše in višje sankcioniranje glob
               prekrškov iz naslova kršitev konkurenčnega prava. Tako je bila obravnavana tudi že
               novela zakona o preprečevanju omejevanja konkurence, kjer se zvišujejo globe in tudi
               po upravni poti je možno učinkoviteje izrekati te globe.</p>
               <p>Druga točka je seveda restriktivna politika reguliranih cen. Vlada bo še naprej
               nadaljevala z restriktivno politiko reguliranih cen, tako da ta ne bo prispevala k
               inflaciji. Naj vam omenim samo nekaj številk. Povišanje cen v načrtu reguliranih cen,
               ki so pod neposrednim nadzorom Vlade, v letu 2008 ne bo preseglo 0,35%, kar bo k
               inflaciji v letu 2008 prispevalo največ 0,05% točke. V ta izračun so vključena tudi
               predvidena povišanja fiskalnih obremenitev, na primer prispevek za blagovne rezerve.
               V letu 2009 bo ta politika še bolj restriktivna in naj bi povišanje reguliranih cen
               znašalo zgolj 0,34%, kar naj bi podobno prispevalo zgolj 0,05% točke k dvigu
               inflacije. Vlada torej s temi ukrepi konkretno sledi nameram po umiritvi
               inflacije.</p>
               <p>In še tretji pomemben ukrep, to je informiranje potrošnikov, ki ga izvaja Ministrstvo
               za gospodarstvo preko Urada za varstvo potrošnikov in v povezavi z nevladnimi
               organizacijami. Cilj aktivnosti in ukrepov, ki so navedene, je informiranje
               potrošnike o dogajanjih na področju cen osnovnih življenjskih izdelkov. Potrošnikom
               želimo sporočiti, da lahko sami pomembno prispevajo k umiritvi cen, tako da pri
               nakupu upoštevajo in preverjajo cene ter kupujejo tam, kjer je razmerje med ceno in
               kakovostjo najugodnejše. Sodelovanje Ministrstva za gospodarstvo, Urada, z nevladno
               organizacijo je konkretno opredeljeno v številnih aktivnostih, ki so potekale od
               oktobra 2007 do januarja 2008. Dogovorjene so tudi nove aktivnosti, in sicer tedensko
               spremljanje cen 35 osnovnih reprezentativnih živilskih izdelkov, ki imajo v
               potrošniški košarici največji delež, lahko jih naštejem: kruh in izdelki, meso in
               izdelki, mleko in izdelki, sadje in zelenjava, maščobe, druga živila in tako dalje,
               in o tem bomo na tiskovnih konferencah in drugih oblikah sporočali javnosti ter bo po
               potrebi ta seznam tudi razširjen. Cene bodo spremljali v šestih trgovskih verigah:
               Mercator, Spar, Tuš, Hofer, Lidl, E'Leclerc in Eurospin. Podatki o višini cen in
               podražitev po posameznih izdelkih in trgovcih bodo predstavljeni na tedenskih
               tiskovnih konferencah, na mesečnih tiskovnih konferencah in so dostopni permanentno
               na spletnih straneh tako Urada za varstvo potrošnikov kot tudi Zveze potrošnikov.</p>
               <p>Ocenjujemo, da bo v februarju mogoče pridobiti tudi dovolj podatkov za pripravo
               kodeksa obnašanja na trgu, v pripravo katerega je vključena tudi trgovinska zbornica.
               Tudi tržni inšpektorat bo nadaljeval z nadzorom trgovcev glede označevanja izdelkov s
               cenami, poreklom in kakovostno sestavo izdelkov, še posebej pa bo preverjal
               oglaševanje ugodnih nakupov. Dosedanji ukrepi tržne inšpekcije so bili pri
               potrošnikih dobro sprejeti in ne nazadnje tudi učinkoviti, saj so številni trgovci
               tudi odpravili napake.</p>
               <p>S tem kratkim pregledom sem želel opozoriti, da protiinflacijskih ukrepi Vlade se
               izvajajo vseskozi. Želimo jih tudi nadaljevati v večji meri. Zavedamo se, da je
               inflacija in dražitve teh osnovnih življenjskih potrebščin pomenijo tudi težave, še
               zlasti za tiste z najnižjimi dohodki. Zato ne samo, da smo tu uporabili te ukrepe, ki
               sem jih naštel, temveč želimo tudi z nekaterimi in smo z nekaterimi zakonskimi
               spremembami ublažili posledice in omogočili tem z najnižjimi dohodki večje neto
               mesečne prilive.</p>
               <p>Toliko z moje strani. V nadaljevanju pa tudi še nekaj besed s strani ministrica za
               delo, družino in socialne zadeve gospe Cotmanove.</p>
            </sp>
            <sp xml:id="SDZ4-Izredna-33-2008-02-14.sp20">

               <speaker>MARJETA COTMAN:</speaker>

               <p>Spoštovani gospod predsednik Državnega zbora, spoštovane gospe poslanke in spoštovani
               gospodje poslanci! Ena izmed pomembnih vladnih politik je politika socialnega
               vključevanja, zato se je Vlada na nadpovprečno rast cen hrane odzvala z različnimi
               ukrepi, s katerimi želi preprečiti poslabšanje razmer in življenjskega standarda
               prebivalcev Slovenije. Omenjena tema je bila obravnavana na strateškem vladnem svetu
               in tudi na ekonomsko-socialnem svetu, kjer so to tematiko obravnavali tudi socialni
               partnerji. Seje se je udeležil tudi predsednik Vlade. Tudi v naslednjem tednu bo
               ekonomski socialni svet obravnaval predvideno tematiko na temo inflacije v prihodnjem
               tednu. Zadnji podatki Statističnega urada Slovenije kažejo, da je stopnja tveganja
               revščine v Sloveniji 11,7%, kar je med najnižjimi med članicami Evropske unije.
               Podobne podatke kot Slovenija imajo samo še tri druge države. V vseh drugih državah
               je stopnja tveganja revščine veliko višja. Ob tem je pomembno, da podatki
               statističnega urada kažejo tudi na to, da socialni transferji pomembno vplivajo k
               zmanjšanju stopnje tveganja revščine. Za lansko leto imamo podatke, da se je
               zmanjšalo število denarnih socialnih pomoči za 8000 oseb. Ne glede na to, da pada
               število prejemnikov denarne socialne pomoči, kar je posledica večjega zaposlovanja,
               je Vlada pravočasno sprejela določene protiinflacijske ukrepe tudi na področju
               sociale. Gre predvsem za Zakon o varstvenem dodatku, za spremembe Zakona o
               starševskem varstvu in družinskih prejemkih in tudi Zakona o dohodnini, ki je bil
               prej omenjen. Ob tem je vsekakor pomembno, da je bila januarja opravljena uskladitev
               socialnih transferjev, in sicer za 3,6%. Kot sem že omenila je bil Zakon o varstvenem
               dodatku sprejet, kjer je izboljšal predvsem socialni položaj upokojencev. Tako se
               varstveni dodatek usklajuje dvakrat letno, določen višji znesek pa dobivajo tudi
               upokojenci, ki so se upokojili v republikah nekdanje SFRJ. Varstveni dodatek oziroma
               višjo pokojnino bodo dobile tudi vdove in urejena je uskladitev preživnin kmetom.
               Skupno povečanje bo tako znašalo 9%.</p>
               <p>Z novelo zakona o starševskem varstvu in družinskih prejemkih je Vlada za 8,4%
               zvišala otroške dodatke in če je prištejemo še Zakon o socialnih transferjih, kjer so
               se povečali otroški dodatki za 3,6%, so se skupno v letošnjem letu povečali otroški
               dodatki za 12%. Ravno tako so se republiške štipendije dvakrat povečale, in sicer
               meseca septembra 2007 za 3,2% in nato še v januarju za 3,6%, kar je skupno 6,8%.
               Nadalje je Vlada preko Ministrstva za delo, družino in socialne zadeve ter agencije
               za kmetijske trge in razvoj podeželja izvajala tudi projekt razdeljevanja hrane
               materialno ogroženim, saj je bilo v lanskem letu razdeljeno 640 ton hrane in 2
               milijona litrov mleka, v letošnjem letu pa bo razdeljeno 965 ton hrane in en milijon
               litra mleka. Glede na to, da se, kot sem že omenila, število prejemnikov denarne
               socialne pomoči zmanjšalo za 8000, se je pa število brezposelnih zelo znižalo in je v
               letošnjem januarju 2008 bilo registriranih brezposelnih 69.238 oseb, kar je najnižje
               število brezposelnih oseb v samostojni Sloveniji. Zaposlenost se zvišuje in smo v
               trendu, po zadnjih podatkih Zavoda za zaposlovanje narašča število potreb po delovnih
               mestih, tako da je število prostih delovnih mest naraslo v letu 2006 na 227.934 in v
               letu 2007 na 242.927. Ker nam že primanjkuje delovne sile doma, tudi povečujemo kvote
               o delovnih dovoljenjih. Ravno naslednji teden je predvideno povečanje kvot za 24.500
               oseb, da bi povečali kvote. Ker se zaposlenost povečuje, se zmanjšajo tudi prispevki
               denarnih socialnih pomoči in število prejemnikov denarne socialne pomoči. To so sicer
               statistični podatki, vendar Vlada je z ukrepi prispevala tudi na področju zakonodaje,
               ki sem jo prej omenila. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp21">

               <speaker>PREDSEDNIK FRANCE CUKJATI:</speaker>

               <p>Hvala obema ministroma in ministrici. Sledi predstavitev stališč poslanskih skupin.
               Najprej bo gospod Presečnik prestavil stališče Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Izredna-33-2008-02-14.sp22">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovana gospa ministrica, gospod minister s
               sodelavci, spoštovane kolegice in kolegi! V poslanski skupini SLS smo resno in
               temeljito preučili predloge sklepov in analize predlagateljev današnje izredne seje.
               Seznanili smo se s pogledi in mnenji številnih strokovnjakov in ponovno preučili
               dosedanje ukrepe Vlade. Vlada je že sprejela nekatere ukrepe za blažitev posledic
               inflacije oziroma povišanja cen hrane in energentov. Strateški svet za gospodarski
               razvoj je že lani septembra Vladi in javnosti posredoval nekatere svoje ugotovitve in
               priporočila glede inflacije. Prvič. Vlada mora voditi proticiklično fiskalno politiko
               in še naprej zniževati delež javne porabe. Pri pripravi proračuna za naslednji dve
               leti naj se zato vsi odhodki ponovno skrbno analizirajo. Drugič. Vlada mora v okviru
               svojih pristojnosti voditi plačno politiko, ki ne bo povzročala dodatnih pritiskov na
               rast cen. Tretjič. Potrebno je skrbeti za povečevanje konkurenčnosti vseh delov
               gospodarstva. Še posebno bi radi opozorili na fleksibilnost trga delovne sile. Zaradi
               nizke brezposelnosti in potreb v nekaterih panogah bi bilo potrebno dvigniti število
               delovnih dovoljenj za državljane, ki ne prihajajo iz držav Evropske unije.</p>
               <p>Vlada si je zadala naslednje ukrepe za povečanje konkurenčnosti preberemo v dokumentu
               Vlade in sicer: preprečevati monopole ponudnikov na vseh področjih, zmanjšati vstopne
               ovire novim ponudnikih na vseh področjih, poenostaviti sisteme koncesij in tako
               dalje, preprečiti nastajanje monopolnih struktur v obstoječih panogah, zgraditi
               pozitiven odnos do globalizacije in tujih investitorjev, zgraditi konkurenčen trg
               znanja, enakopravnost državnih spodbud za javne in privatne domače in tuje ponudnike
               znanja.</p>
               <p>Pri pregledu vzrokov za inflacijo ugotavljamo v poslanski skupini oziroma smo
               prepričani, da je potrebno gledati na vzroke inflacije in možne ukrepe precej širše,
               kot pa samo sprejeti razlago, da je vzrok inflacije povišanje cen hrane in
               energentov. Poslanski skupini SLS se strinjamo s tistimi strokovnimi krogi, ki
               smatrajo da si bomo sami s preozko razlago in pogledom na vzroke inflacije zožili
               možnosti in omejili prostor delovanja. Na inflacijo je potrebno gledati predvsem bolj
               celovito. Zato smatramo, da je potrebno realno analizirati vzroke in slovensko
               inflacijo pripisati predvsem trem vzrokom.</p>
               <p>Prvič. Zunanji razlog za porast cen v Sloveniji je porast cen hrane in energentov na
               svetovnih trgih, ki se mu moramo enostavno prilagoditi. Drugič. Pomemben razlog je
               gotovo tudi prevzem evra. Hitrejša rast cen v Sloveniji je namreč posledica dejstva,
               da je bila pri nas raven cen pred prevzemom evra približno eno četrtino nižja kot v
               drugih državah evra. Dokler smo imeli svojo valuto, smo lahko to raven cen ščitili s
               tečajem. Sedaj, ko nimamo več svoje valute, pa se nižja raven cen mora prilagoditi
               višji ravni cen v drugih državah. To se lahko zgodi samo z višjo rastjo cen.
               Vprašanje je samo, kako hitro bo prišlo do izravnave teh cen. S tem v zvezi je veliko
               vprašanj, na katera bo še potrebno odgovoriti. Najprej moramo resno oceniti, ali je
               tako prejšnja Vlada kot sedanja, seveda skupaj z Banko Slovenije, podcenila probleme
               in posledice prevzema evra. Tretjič. Visoko povpraševanje omogoča, da se cene iz
               prvega in drugega razloga hitreje povečujejo. Razlogi za visoko povpraševanje so
               številni. Visoko zadolževanje zasebnega sektorja, kreditno financiranje javnih
               investicij pa tudi javne finance. Javni izdatki rastejo približno tako hitro kot
               bruto domači proizvod in s tem prispevajo svoje k povpraševanju. Dejstvo je, da je v
               Sloveniji na razpolago velika kupna moč v evrih. Tudi s tem v zvezi je veliko
               vprašanj, na katera bo seveda v bodoče potrebno odgovoriti.</p>
               <p>Četrtič. Tržna struktura je tudi lahko razlog, da se znani pritiski na cene lažje
               prinašajo na višje končne cene. Večji pospešek cen v Sloveniji v primerjavi s
               članicami evrskega območja pa je predvsem v pomanjkanju konkurence v verigi
               pridelava: predelava: prodaja hrane, kot vir navajam vir UMAR.</p>
               <p>Vprašanje današnje razprave in odločanja, ali so potrebni dodatni ukrepi in kakšni,
               se po našem mnenju skriva v načinu, kako se lotiti reševanja vsakega od prej
               navedenih razlogov za inflacijo ali kako vseh hkrati. Pri tem želimo izrecno
               poudariti, da sta za stabilnost cen odgovorna tako Vlada, ki uravnava državno
               politiko ukrepov oziroma trošenja, kot tudi Banka Slovenije. Banka Slovenije mora
               nujno prevzeti svoj del odgovornosti za stabilnost cen. To je vendar njena osnovna
               naloga. Dejstvo je, da so visoke cene lahko posledica tudi tega, da je na področju
               Slovenije prevelika količina denarja v obtoku.</p>
               <p>Predlagatelji današnje izredne seje navajajo predloge sklepov in zaključkov, ki naj
               bi jih sprejeli na tej seji Državnega zobra. Glede na prej navedene ugotovitve imamo
               v Poslanski skupini Slovenske ljudske stranke naslednje pripombe.</p>
               <p>Prvič. Priprava posebnega načrta protiinflacijskih ukrepov je nepotrebna. Vlada redno
               pripravlja program stabilnosti, ki ga obravnavajo delovna telesa Državnega zbora in o
               katerem izda mnenje tudi Svet EU. Prav tako Banka Slovenije redno letno izdaja
               poročilo o cenovni stabilnosti, zato ne vidimo potrebe po še enem dokumentu o
               stabilnosti. Naj se v Državnem zboru opravi temeljita razprava o programu stabilnosti
               in o poročilu Banke Slovenije o cenovni stabilnosti. To bi moralo zadostovati. Pri
               tem bi opozorili, da je poročilo Banke Slovenije komplementarno vladnemu programu. Po
               našem mnenju šele oboje skupaj daje bolj celovit pogled na stabilnost cen v
               Sloveniji. Mogoče je celo bolje reči, da se poročilo Banke Slovenije pomembno
               razlikuje od vladnega programa stabilnosti. Gradivo za sklic današnje izredne seje
               povzema nekatera stališča iz poročila Banke Slovenije o cenovni stabilnosti.</p>
               <p>Drugič. Drugi predlog, da se naj takoj ukine davek na izplačane plače, je sicer v
               skladu z našimi zavzemanji že pri sprejemanju sprememb zakona o dohodnini in davčne
               zakonodaje, po mnenju strokovnjakov pa sedaj trenutno to ni utemeljeno. Nekateri
               strokovnjaki menijo, da naj Vlada vztraja pri svojem programu postopnega ukinjanja
               davka na izplačane plače. Takojšnja ukinitev tega davka bi po njihovem mnenju bi
               pomenila dodatno znižanje davkov, kar bi po eni strani ogrožalo stabilnost javnih
               financ, po drugi strani pa bi delovalo prociklično, to je spodbudno na gospodarsko
               aktivnost v času, ko to ni potrebno.</p>
               <p>Tretjič. V zvezi s predlaganim sklepom pod 3. točko smatramo, da mora ostati rebalans
               državnega proračuna v okviru predloga Vladi, ki ji moramo dopustiti, da je le-ta na
               strani izdatkov nekoliko ohlapen, če želimo da ustrezno ukrepa, kar ravno danes
               razpravljamo.</p>
               <p>Četrtič. Poziv o ukrepih na področju socialnih zadev se nam zdi nepotreben. Vlada in
               Državni zbor sta že sprejela nekatere ukrepe davčnih olajšav in dodatnih socialnih
               izdatkov, in to naj zaenkrat zadostuje. Potrebno pa je pri tem omeniti, da se
               zavedamo, da ti ukrepi niso protiinflatorni, temveč bi naj omilili posledice
               inflacije. Ker je take ukrepe potrebno financirati, da to niso protiinflatorne,
               temveč bi naj omili posledice inflacije, ker je take ukrepe potrebno financirati.
               Vladi moramo zato prepustiti, da oceni, kako in koliko je še možno ukrepe naprej
               povečevati, da se ne bi pojavilo vprašanje dodatnih davčnih virov in da se ne bo
               odprlo vprašanje vzdržnosti in stabilnosti javnih financ.</p>
               <p>Petič. Sklep o krepitvi konkurenčnosti nemenjalnega sektorja bi se nam zdel lahko
               sicer v redu. Potrebno pa je upoštevati, da trenutno najbolj rastejo cene menjalnega
               sektorja, ker se te cene najhitreje prilagajajo cenam v evroobmočju.</p>
               <p>Šestič. Poziv predlagatelju v točki šest, da naj Vlada predstavi učinke visoke
               inflacije na rast zaposlovanja in višino gospodarske rasti v srednjeročnem obdobju,
               bi bil mogoče celo sprejemljiv, vendar po našem mnenju le v tem smislu, da Vlada
               naroči pripravo strokovne študije pri nevladnih strokovno znanstvenih inštitucijah
               oziroma strokovnjakih. Smatramo, da bi lahko bolj celovito ocenili vzroke ter
               vprašanje inflacije in njene posledice in pripravili ukrepe, če Vlada pridobi ob
               UMAR-jevem še druge poglede na vprašanje inflacije in njenih posledic.</p>
               <p>Sedmič. Sklep o mesečnem poročanju Vlade o protiinflacijskem delovanju je po našem
               mnenju nepotreben. Predstavlja namreč neke vrste krizne razmere, da je inflacija
               mesečni pojav in da so učinki ukrepov protiinflacije vidni na mesečni ravni. Po našem
               mnenju zadostuje, da bi, kot smo že navedli, Vlada še naprej redni pripravljala
               program stabilnosti, ki naj ga redno obravnavajo delovna telesa Državnega zbora, kot
               tudi morajo redno obravnavati poročilo Banke Slovenije o cenovni stabilnosti. Pri tem
               bi še dodali, da po mnenju stroke in po mnenju naše poslanske skupine, v Sloveniji ni
               nevarnosti za inflacijsko spiralo ali da bi cene, podivjale. Podivjane cene mora
               namreč napajati visoka količina denarja v obtoku. Skupni evropski trg, ki po pravili
               izenačuje cene, sedaj trenutno spodbuja rast cen v Sloveniji, kjer je raven cen še
               nižja. Če bo v Sloveniji inflacija še nekaj časa nadpovprečna, na primer tri do pet
               let, bo prej ali slej začel delovati učinek skupnega trga v drugo smer. Skupni trg bo
               začel zavirati rast cen v Sloveniji, ko se bodo slednje približale ravni cen v
               evroobmočju. Konkurenca cen iz evroobmočja in politika stabilnih cen s strani
               Evropske centralne banke boste držali tudi slovenske cene v mejah. Na koncu koncev je
               prav zagotovitev stabilnosti cen eden od ekonomskih razlogov, da smo se vključili v
               evroobmočje. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp23">

               <speaker>PREDSEDNIK FRANCE CUKJATI:</speaker>

               <p>Hvala. Dr. Matej Lahovnik bo predstavil stališče Poslanske skupine Zares.</p>
            </sp>
            <sp xml:id="SDZ4-Izredna-33-2008-02-14.sp24">

               <speaker>DR. MATEJ LAHOVNIK:</speaker>

               <p>Spoštovani poslanke in poslanci, ministri!</p>
               <p>Ker sem že v uvodu predstavil na nek način tudi mnenje Poslanske skupine Zares v
               okviru časa, ki je na razpolago predlagateljem, bom poskušal biti čimbolj racionalen
               in ne ponavljati vsega. V Poslanski skupini Zares ne zanikamo, da so razlogi za
               visoko inflacijo v Slovenijo na nek način tudi zunanji. Poudarjam besedo "tudi".
               Dejstvo je, kot sem že povedal, da so cene energentov na svetovnih trgih na bistveno
               višjih nivojih, kot so bile še nekaj let nazaj. Dejstvo je, da so se cene hrane tudi
               na svetovnih trgih zaradi predvsem večjega povpraševanja s strani nekaterih hitro
               razvijajočih se gospodarstev Indije in Kitajske in nekaterih drugih povečale. In tudi
               dejstvo je, da verjetno hrana nikoli ne bo več tako poceni, kot smo bili navajeni, da
               je bila. Mi smo na ta dejstva tudi opozarjali, ampak hkrati smo opozorili tudi, da se
               ti zunanji šoki prevajajo v maloprodajne cene bistveno bolj, kot pa je to v drugih
               državah. In mi smo ob teh dejstvih tudi pričakovali, da se bo vlada odzvala in
               pripravila neke ukrepe. Ampak tudi danes, ko smo poslušali ministra za finance smo
               videli, da temu ni tako. Njegov nastop je bil najlepši primer tega kaj ekonomska
               politika ne sme početi. Namreč, nihče ne zanika da je Slovenija po vstopu v
               evroobmočje z uvedbo evra, da smo se soočili z nižjimi realnimi obrestnimi merami.
               Posledica tega je bila, kot sem tudi že prej povedala, naraščajoče zadolževanje.
               Dejstvo je, da, kot sem dal že prej podatek, trenutna skupna zadolženost vseh
               subjektov v Republiki Sloveniji presega že 32 milijard evrov. To je precej. Če
               preračunamo potem na glavo prebivalca pridemo do številk, preko 16 tisoč evrov, kar
               je veliko. Res, da je od tega garantiranega dolga vsega nekaj čez 8 milijard evrov,
               ampak seveda je ta učinek naraščajočega zadolževanja po uvedbi evra, ki smo mu bili
               priča seveda tudi zaradi padajočih realnih obrestnih mer, kar je bilo ugodno,
               pomenilo, da smo se na nek način soočili z dodatno emisijo denarja. Če poenostavim,
               seveda Banka Slovenije nima več monetarne suverenosti na področju Slovenije in sama
               ne more neposredno vplivati na količino denarja v obtoku. Sedaj pa je prišlo zaradi
               naraščajočega zadolževanja slovenskih poslovnih bank v tujini zaradi tega, ker so
               seveda kreditirale domače poslovne in fizične subjekte, zaradi tega je prišlo do
               dodatne emisije denarja, in je na nek način nastal podoben učinek, kot da bi imeli vi
               suvereno centralno banko, ki bi sama povečala količino denarja v obtoku. In ta učinek
               je bil dejstvo, jaz ne zanikam tega, da je to neko dejstvo, nek zunanji učinek, s
               katerim smo se soočili in jaz tega ministru za finance ali pa ministru za
               gospodarstvo ne očitam. Očitam pa Vladi, da se na te zunanje šoke ali učinke ni
               ustrezno odzvala, z ustrezno ekonomsko politiko in spoštovane gospe in gospodje, če
               bi takole ravnali tudi takrat, ko smo v času, pred uvedbo evra, ko se je pripravljal
               konvergenčni program in načrtoval in to se je še za časa prejšnje Vlade začel, je bil
               sprejet konvergenčni program. Če bi tako lahkomiselno in neodgovorno pristopili in če
               bi takrat minister za finance krilil v tem Državnem zboru in rekel, da na to in ono
               ne more vplivati, da so to zunanji dejavniki, potem pač bi bila, zanesljivo Slovenija
               danes ne bi bila v evroobmočju.</p>
               <p>In moj očitek Vladi je, da se ni ustrezno odzvala, z ustrezno politiko in mi smo
               vseskozi poudarjali, da bi morala biti javno finančna politika v teh ugodnih
               gospodarskih razmerah restriktivna. Opozarjali smo, da so tudi države, ki so imele
               zgodovinsko v zadnjih letih značilne težave na področju javnih financ, kot je
               Nemčija, da so te države visoke primanjkljaje spremenile v presežek, pri nas pa, kaj
               je naredil minister za finance - pride v Državni zbor in tudi smo to videli in je
               rekel mi imamo presežek, 20, 30 milijonov evrov presežek, nek statistični. Ne pove pa
               dveh bistvenih razlogov za ta presežek, prvič, da je nastal, kot se je tudi sam
               pohvalil v poslovnem dnevniku Finance, zaradi tega, ker je spremenil način
               usklajevanja socialnih transferjev in ste ta presežek ustvarili paradoksalno ravno
               tisti, ki jih je inflacija najbolj prizadela na način, da se jim socialni transferji
               v zadnjem letu niso ustrezno usklajevali, gre za prejem družinskih, invalidskih
               pokojnin in podobno, vseh različnih družinskih prejemkov, ki spadajo pač v kategorijo
               socialnih transferjev.</p>
               <p>In druga stvar, ki jo je treba poudariti, zakaj je nastal ta presežek, ker je
               Slovenija tudi precej neuspešna pri črpanju sredstev iz evropskih strukturnih skladov
               in je spet to negativen dejavnik. Ampak statistično pa lahko izkaže, zaradi tega, ker
               so manjša doplačila iz državnega proračuna, nek določen presežek. Ampak zdaj govorim
               o stvari, ki je nepomembna.</p>
               <p>Govoriti o presežku kar tako je neresno in to bi moral vedeti tudi minister za
               finance. Govoriti bi moral o strukturnem primanjkljaju in na področju strukturnega
               primanjkljaja ni bilo rečeno popolnoma nič. Slovenija ima še danes 1% strukturni
               primanjkljaj in to je naš očitek v Poslanski skupini Zares, da na tem področju ni
               bilo narejeno dovolj. Ko govorimo o konkurenci na notranjem trgu vemo, da je
               situacija zapletena, dejstvo je, da vzvodov je imela država več kot jih je
               izkoristila. Res pa je tudi, da teh ukrepov se ne da izvesti čez noč, tudi tega ne
               zanikamo, ampak še enkrat ponavljam, jaz tudi danes nisem tukaj slišal s stran
               pristojnih ministrov te Vlade - kakšen pa je tisti nabor ukrepov, s katerim se bodo
               soočili z visoko inflacijo. Poslušamo tukaj non-stop neke zgodbe o tem, da inflacija
               ni takšen problem, da je problematična očitno opozicija in tako kot je takrat
               predsednik Vlade ob zadnji zaupnici rekel, da je pravzaprav problem v medijih, tako
               danes poslušamo, da je problem pravzaprav v opoziciji ker opozarja na te
               probleme.</p>
               <p>Če gre nastop ministra za finance, danes je bil na nek način takšen, da ni govoril o
               tistem, na kak smo ga mi opozarjali da je problem, pač pa o vsem drugem. Govoril je o
               nekih drugih dobrih rezultatih. Tudi preostala dva ministra za gospodarstvo in za
               socialo sta govorila o vsem drugem, ne pa dejansko o problemu, s katerim se soočamo
               danes in ki je danes predmet razprave. In če pride nek pacient k zdravniku in pove,
               da ima težave, recimo srčne težave, potem pač pričakuje, da mu jih bo zdravnik rešil.
               Ne da mu bo rekel: "Saj to ni problem. Saj drugače ste videti še kar v redu.
               Nasvidenje." In mi ko smo danes predstavili problematiko, minister za finance je
               govoril o vsem drugem, ne pa o naših predlogih, ne o tistem, na kar smo ga
               opozarjali. Namesto o strukturnem primanjkljaju je pač govoril o statističnem
               presežku in podobno. In zato bi jaz res apeliral tudi, da v nadaljevanju poskušamo
               govoriti o tistem kar je relevantno in predvsem, kot sem dejal, ni danes namen da se
               kogar koli križa, ali pa da se dodatna inflacijska pričakovanja še okrepijo. Pač pa
               da vendarle poskušamo skupaj se pogovoriti o problemu in doreči ali so sklepi, ki jih
               predlagamo v opoziciji pravi ali ne. In če niso, kakšni so potem tisti ki jih
               predlaga Vlada. To bi bil nek razumen zaključek današnje razprave in v Poslanski
               skupini Zares smo bili tudi zaradi tega predlagatelji za to sejo, ker si želimo, da
               pridemo na koncu do nekih vsebinskih predlogov. Zaenkrat, tudi to je treba priznati,
               ni nikakršnih znamenj da bi se ta inflacijski trend umirjal. In kot sem že prej
               dejal, čeprav je Urad za makroekonomske analize, recimo še nekaj tednov nazaj trdil
               da bodo pomladanski meseci pač znamenje umiritve inflacije, smo pač videli da ...
               Vsaj v januarju je bila inflacija visoka, kljub sezonskim pocenitvam oblačil in pa
               obutve, smo se soočili z visoko inflacijo na letni ravni v višini 6,4%. Čeprav je
               bila lani v tem obdobju deflacija, imamo letos inflacijo in pričakujejo se še
               nekatere podražitve na področju živil. Tako da menimo, da je prav da se opravi neka
               razprava in da Vlada predstavi nek konsistenten nabor ukrepov. Nihče ne trdi, da je
               za vse kriva Vlada. Seveda je pa Vlada odgovorna, da se tudi na zunanje šoke primerno
               odziva. Hvala.</p>
            </sp>
            <sp xml:id="SDZ4-Izredna-33-2008-02-14.sp25">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Izredna-33-2008-02-14.sp26">

               <speaker>VILI REZMAN:</speaker>

               <p>Hvala lepa gospod predsednik. Lep pozdrav vsem.</p>
               <p>Naj za uvod povem, da ko sem za prejšnji teden videl številko 68 najavljenih
               razpravljavcev, nisem mogel mimo tega, da bi si postavil vprašanja, kakšen smisel to
               ima. Kaj nas žene, katera razpravljavska vnema, da se tako rekoč vsi po vrsti
               oglašamo ali smo se pripravljeni oglasiti na temo predlaganja ukrepov za zmanjšanje
               inflacije. Jaz nisem bil edini. Moja poslanska skupina se tudi sprašuje o smotrnosti
               te razprave, in lahko smo v medijih prebrali, da se še kdo drug iz stroke sprašuje,
               kakšen smisel in kakšne učinke bo ta razprava, če bo res tako trajala, kot je
               napovedano, imela. To ne pomeni, da smo mi proti temu, da se razpravlja, da se išče
               vzroke za slabo, za tisto, kar je slabega, da skuša najti ukrepe za odpravo teh
               vzrokov. Vprašanje pa seveda je: Ali je morebiti to smiselno v tem smislu, da smo pa
               le izostrili našo senzibilnost za pojave inflacije, ker smo morebiti v preteklih
               mesecih preveč nonšalantno spremljali, vsi - od Vlade navzdol, in ali je to tisto,
               kar opravičuje razprave v preteklosti in tudi danes? Zagotovo je informiranost,
               seznanjenost, rečemo temu edukacijski proces na področju inflacije, ki se dogaja v
               zadnjih mesecih, vendarle dobrodošel. Če pa bi vseh 68 razpravljavcev, brez replik
               seveda, nastopilo s konkretnimi predlogi, in tako se bo najbrž zgodilo, slišali tudi
               kakšne takšne, ki bi bili tako rekoč napačni, ki bi poslabšali situacijo. Zagotovo
               bi, če bi imeli 68 konkretnih predlogov bilo težko ali nemogoče to implementirati, in
               zagotovo je napak tudi to: če bomo vsi nastopali samo zato, da bomo ponavljali eno in
               isto - eni očitke in drugi obrambe. To bo res potem, če bo tako izpadlo, inflacija
               nastopanja za medije in to nam najbrž v tem trenutku ni potrebno. Ali pa nekomu
               morebiti to celo je. Morebiti je bilo to vzpodbuda, ena izmed vzpodbud za to
               razpravo. Nekaj resnice najbrž je na tem, če citiram dva, po moji sodbi vendarle
               ugledna strokovnjaka, analitika, da nas eden opozarja na to, da bo edini efekt, pač
               efekt iz teme politični marketing, in da nas drugi opozarja na to, pravzaprav
               napotuje na to: "Pojdite rajši na pivo.", bo manjša izguba in časa in vsega ostalega,
               kot pa če bomo tukaj tako nenehno in na dolgo razpravljali.</p>
               <p>Zanimivo je, da ne eden ne drugi nista ravno istega političnega pola, da bi se jim
               težko očitalo, da sta dala tako identično oceno zaradi političnih usmeritev.</p>
               <p>V poslanski skupini pa vendarle menimo, da razprava bo nekaj prinesla, da zaradi te
               današnje razprave ne bo niti za kanček manj inflacije, da ljudje ne bodo nič bolje
               živeli, da se nobena cena ne bo znižala zaradi tega. Da pa bo, kakor je opaziti,
               dobrodošla podpora vseh v parlamentu, za tiste vladne ukrepe, ki jih še pričakujemo,
               ob tistih, ki so bili že izvedeni in naj bi šli v smer zmanjšanja inflacije, in tudi
               zmanjšanja socialne ogroženosti tistih, ki so socialno zaradi naraščanja cen
               življenjskih potrebščin najbolj ogroženi. Treba je reči, da so predlagatelji
               predlagali ... dokument, ki bi naj nagovarjal k temu, da poiščemo poti za reševanje
               iz inflacije, da najdemo celo ukrepe, empirične, konkretne najbrž, ki bi k temu
               pomagali in da so bili v tem dokumentu, ki smo ga dobili pravzaprav precej bolj
               zmerni kot v nastopih, ki smo jih danes lahko slišali. Celo tako bi si drznil reči,
               da je v tem dokumentu bilo tisto, kar so povedali, nekoliko obotavljivo. Najbolj
               pogosta zveza besed je bila, naj bi bilo, morebiti bi bilo tako, skratka neko
               ugibanje, nič apodiktičnih trditev, kakor jih danes nekatere lahko slišimo. To, da so
               apelirali k celovitemu, k sistemskemu ukrepanju, da so apelirali, da se tukaj najdemo
               vsi ne samo Vlada tudi tisti drugi, ki lahko kaj store na tem področju, torej vsi
               socialni partnerji in sindikalisti in delodajalci, pa še kdo najbrž tudi to je najbrž
               apel, ki je vreden podpore. Ampak, to ni zgolj njihov apel, mi se vsi tega zavedamo,
               da ne more, da niti ni Vlada vsega sama kriva in da ne more vsega sama urediti.
               Implikacije, ki jih ta tekst prinaša so pa ravno takšne. Doslej se ni naredilo nič,
               to kar je bilo, je sicer bilo mestoma opazno, vendar vendarle premalo in od zdaj
               naprej, od te razprave naprej, od te pobude, ki jo dajejo podpisniki, se bodo šteli
               šele pozitivni rezultati. Torej, k temu bi v Poslanski skupini DeSUS tudi težko
               pritegnili. Da je pa apel o potrebnosti rebalansiranja premisleka vreden, se pa mi
               strinjamo, vendar to ni nekaj, kar bi nastalo danes ali včeraj, to je nekaj, o čemer
               se že nekaj časa pogovarjamo in o čemer že obstaja tudi znotraj koalicije določeno
               soglasje. Tisto, kar smo v tem dokumentu našli, je bilo pravzaprav zelo, torej v
               dokumentu, ki so ga predlagali predlagatelji, je zelo abstraktno, mestoma bi rekel,
               da je celo nebulozno, sta pa vsaj dve trditvi ali pa dve ponudbi, ki konkretizirata
               zapisani, in sicer v zvezi z omejevanjem na področju cen električne energije in v
               zvezi z ukinjanjem davka na izplačane plače, ki pa v celoti tudi v Poslanski skupini
               DeSUS ne moreta biti podprli. Prvič zato ne, ker ni res, da bi se šele sedaj pričelo
               razmišljati o tem ali so te cene električne energije in nekaterih drugih področij
               nemenjalnega sektorja pod lupo in se tukaj trka deloma vsaj na že priprta vrata.</p>
               <p>Kar zadeva takojšnje ukinitve davka na izplačane plače pa bi se tudi našel kakšen
               pomislek. To bi vendarle pomenilo precej manj sredstev v proračunu. Upam, da ne bi
               šlo to na račun zmanjšanja tistih, kakšnih socialnih transferov ali česa podobnega,
               kar bi še lahko poslabšalo sliko in med drugim tudi zavoljo tega takšnega šoka
               naenkrat, kar se tiče prihodkov na področju državnega proračuna mi ne podpiramo.
               Sodimo, da morajo biti ukrepi res celostni, da morajo biti sistemski in sistematični
               in da morajo biti mrežni. Da ni enega samega faktorja, ki bi lahko radikalno
               spremenil. Ampak da je treba delati nenehno, permanentno. Tudi s številnimi in
               manjšimi koraki se da priti iz zagate, v kateri smo.</p>
               <p>Odbor je sprejel nekoliko drugačne sklepe. Odbor kot matično delovno telo, ki jih v
               poslanski skupini čisto vseh tudi ne podpiram. Najprej je treba reči, da so bili ti
               predlagani sklepi verjetno reakcija na tisto, kar se je očitalo v gradivu
               predlagatelju in da je ta reakcija bila, da bi lahko nosila tudi ime apologije.
               Skratka hotelo se je pač pokazati, da je doslej bilo reagiranje v pravi smeri, da je
               bilo pravočasno in da se kaj več pravzaprav ni dalo storiti, saj so nagovarjali ti
               sklepi k temu, da pač preprosto spremljajmo, kaj se dogaja. Za zgolj spremljanje
               seveda mi nismo. Zato smo veseli da je v sklepih, ki so bili pač amandmirani,
               vendarle najti tudi nekaj dimenzij, ki relativizirajo to nemoč Vlade, da bi kakor
               koli ukrepala in ki jo na nek način zavezuje, da bo ob spremljanju situacije tudi
               ažurno, hitro ukrepala,zlasti na tistih področjih, ki jih večina ljudi, torej na
               socialnem področju, najhitreje in najbolj boleče občuti.</p>
               <p>Da so nekateri kazalci, ki zadevajo makroekonomijo in na katere se Vlada sklicuje
               dobri, o tem najbrž ne kaže dvomiti. Saj to, ne samo da sami radi poudarjamo in da
               nam to priznava tudi tujina. Vendarle je pa tukaj nastala neka zadrega. Če bi hoteli
               govoriti samo o tem pozitivnem, kar se dogaja na tem področju, kajti ne vem, zakaj ne
               bi prisluhnili tudi tistim ocenam ki govore, da so nekateri dobri makroekonomski
               rezultati, citiram: "Pozitivna nesreča." Oziroma, da so nekateri rezultati pač prišli
               kot neka naravno nujna posledica, tudi povzročena z inflacijo. Ko se namreč na osnovi
               inflacije povečuje bruto družbeni produkt, so seveda relativna razmerja lahko
               bistveno ugodnejša. Ker se nekateri strukturni deli pri potrošnji, pa niso spremenili
               tako kot inflacija. Ali so zaostajali? Treba je reči, da je pri tem kar nekaj
               prispeval tudi tisti del slovenske populacije, ki mu je bilo odtegovano, odtegovana
               možnost, da bi hitreje spremljali poslabšanje situacije, zlasti na socialnem
               področju.</p>
               <p>V Poslanski skupini DeSUS se strinjamo, da je večina vzrokov znanih, menimo pa da bi
               Vlada kljub temu lahko ukrepala in pozivamo jo k temu, da najde primerne instrumente,
               ki smo jih mi pripravljeni tudi podpreti. Ne bomo podprli čisto vseh sklepov, ki jih
               je sprejel Odbor za finance, zlasti tistih, prvega in drugega, ki govori predvsem o
               tem, da pač fiskalna politika ni bila noben vzrok, ker bi bilo bolj prav, če bi
               napisali, da ni bila pretežni ali edini vzrok za nekatera poslabšanja in ne moremo
               podpreti tistega dela, ki govori o tem, kako je bilo vse v resnici samo proticiklično
               in restriktivno usmerjeno. Zmanjšuje se verodostojnost nekaterih drugih institucij s
               takšnimi ocenami, za katere pa mi menimo, da so do svojih ocen prišle z nekimi
               analitskimi metodami in da jih torej ne kaže kar dajati ob rob.</p>
               <p>Ne strinjamo se pa tudi z nekaterimi amandmaji, ki jih predlagajo predlagatelji te
               izredne seje in naj povem, da se zlasti s prvim in drugim predlaganim amandmajem ne
               strinjamo, da so nekateri amandmaji pravzaprav identični tistemu, kar je predlagal
               odbor, tistemu o potrebi rebalansiranja in o potrebi bolj aktivnega dela tistih
               organov, ki so zadolženi za vzpostavitev večje konkurenčnosti, da pa nekatere
               predloge lahko mirne duše podpremo, namreč predloge o tem, da je treba vendarle
               pridobiti analize, ki naj jih pripravi Vlada, podrobnejše... Ne vem danes smo dobili
               sveženj papirja na mizo, ki ga nismo uspeli prebrati, morebiti to tam v tistem
               svežnju že je zapisano in zlasti se lahko strinjamo s tistim delom, v katerem se
               predlaga, da naj Vlada takoj reagira takrat kadar bodo tokovi, trendi in aktualni
               dogodki pokazali, da je treba reagirati, zlasti torej na tem socialnem področju, na
               področju socialno ogroženih.</p>
               <p>Torej razprava sama po sebi ni neumestna, ocenjujemo da se zaradi nje inflacija ne bo
               zmanjšala, da je prav, da se intenzivirajo naša razmišljanja o tem, kako najti
               ukrepe, ki bodo prispevali k zmanjševanju teh inflacijskih trendov in prispevali bomo
               svoj glas za večino predlaganih sklepov Odbora za finance in monetarno politiko pa
               tudi za kakšen amandma, ki ga predlaga opozicija.</p>
            </sp>
            <sp xml:id="SDZ4-Izredna-33-2008-02-14.sp27">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Zmago Jelinčič Plemeniti bo predstavil stališče Poslanske skupine Slovenske
               nacionalne stranke, prosim.</p>
            </sp>
            <sp xml:id="SDZ4-Izredna-33-2008-02-14.sp28">

               <speaker>ZMAGO JELINČIČ PLEMENITI:</speaker>

               <p>Hvala lepa. Lep dober dan vsem skupaj. Veseli me, da nas je notri vsaj toliko kot nas
               je, ostali so na piščancu z ananasom v jedilnici. Mislim, da nas je vsaj nekaj takih,
               ki nas boli to, da inflacija raste in da je treba pripraviti protiinflacijske
               ukrepe.</p>
               <p>Dejstvo je, da se je življenjski standard v zadnjih desetih letih znižal za 98%. To
               pomeni, da ni vsega kriva ta Vlada, da ta Vlada nosi krivdo od leta 2004 naprej.
               Ampak, da se je zadeva začela že dosti prej. Leta 1992, od takrat naprej se je zadeva
               urejala na tak način, da je bila zakonodaja prirejena za tiste, ki so lahko basali v
               svoje žepe denarje, delnice, obveznice in pa tiste papirčke, ki smo jih dobili ob
               tako imenovani denacionalizaciji in razdelitvi v enakopravne deleže nekdanje družbene
               lastnine vsem državljanom in državljankam Republike Slovenije. Dejstvo je, da že
               takrat je prišlo do nepravilnosti, do svinjarij, do lopovščin in do marsikakšnih, bi
               rekel, kriminalnih dejanj, ki jih niti prejšnja oblast ni sankcionirala in ki jih je
               sedanja oblast, upam da, začela sankcionirati in pregledovati šele pred kratkim.
               Borba proti tajkunom zagotovo pomeni en pomik naprej in prav je, da je tako, kajti v
               Sloveniji se je dostikrat dogajalo marsikaj na specifičen način, pa da ne bom kakšne
               firme vpletel notri ali pa da me ne bo kakšna firma tožila, bom rekel, da gre za
               popravilo cerkvenih vrat gor v nebesih, ko jih je v popravilo pri Svetem Petru
               naročil bog in je rekel: Sveti Peter, "zrihtaj" ti ta vrata, da ne bodo škripala in
               padala s "pantov". In pokliče Sveti Peter Bosanca, pa ga vpraša: Poslušaj, koliko bi
               pa ti računal, da popraviš vrata?! Pa Bosanec reče: "300 evrov." Reče, bomo še
               kakšnega poklicali. Pa pokličejo Hrvata. Pa reče: "Au, problem, problem!". Pa se meni
               s tistim svojim zraven in reče: "Vsaj 700 evrov." Pa reči Sveti Peter, dajmo še
               Slovence poklicati, da bo to ostalo v naši firmi. Pa pokliče Slovenca in pride
               ekspedicija z računalniki, računajo, računajo in rečejo: "10 tisoč evrov." Sveti
               Peter debelo pogleda, pa reče, "kako 10 tisoč evrov?" "Ja," reče Slovenec, "9 tisoč
               evrov si bova razdelila, 700 evrov bova dala Hrvatu, da bo tiho, 300 evrov pa
               Bosancu, da bo naredil." In tako se je marsikdaj dogajalo v slovenskem gospodarstvu
               in potem se ni čuditi, zakaj inflacija in kako inflacija obenem, ko so nekateri
               neskončno bogati. Nekateri, ki iz uradnika v eni od mestnih občin v Sloveniji pred
               nekaj leti postanejo multimilijarderji oziroma milijarderji v evrih. Od kod, kako,
               zakaj? Kot jaz vem, nihče v Sloveniji ni tako pameten oziroma ni izumil toliko zadev,
               kot Bill Gates, da bi na ta način lahko prišel do takšnega bogastva. To se pravi, je
               treba to bogastvo preveriti. In jaz pričakujem, da bo sedanja Vlada naredila nekaj na
               tem področju in stopila na prste tudi kakšnim takšnim gospodom, ki so na tak način
               prišli do denarja.</p>
               <p>Zagotovo je potrebno narediti eno stvar. Udeležba delavcev pri dobičku je nujno
               potrebna zadeva in je pravilno, da je ta zakon že v obravnavi. In ta zakon je treba
               sprejeti po hitrem postopku, ne kakšne druge, ki smo jih sprejemali, ampak zagotovo
               ta zakon, in stisniti gospode, da ne bodo basali vse v svoje malhe. Kako bašejo v
               svoje malhe nekateri trgovci - je evidentno. Pa vzemimo recimo prodajo kruha. 60 do
               70% marže si gospodje trgovci nabijejo na ceno kruha. In ko se podraži žito ti
               gospodje trgovci ne bodo rekli: "No, pa bo moja marža malo manjša, da ne bo šla
               cena." Ne! Na tisto podraženo ceno izhodnih surovin bodo udarili svojih 60, 70%. In
               mislim, da bi tukaj Vlada morala, morala določiti maksimalne marže. V kolikor bi
               Evropa skakala po koncu zaradi tega, ker v Evropski uniji so naravnani zelo, bi
               rekel, kapitalistično in prav hudičevo malo jih briga, kaj se dogaja z njihovimi
               najrevnejšimi sloji, še posebej pa s tistimi, ki nimajo denarja za preživetje v
               Sloveniji. Ko bi oni skakali po koncu, bi jim rekli: "Gospodje dragi. Mi skrbimo za
               svoje državljane, nas ne briga Evropa." In to je tisto, kjer bi tudi naša Vlada
               morala potegniti določene zadeve in pripraviti kakšne podzakonske akte. Konec koncev
               edino trgovci imajo toliko denarja, da ne vprašajo za ceno zemljišča, ko gradijo nove
               trgovske centre povsod po Sloveniji. Že vsaka malo večja vas bo dobila trgovski
               center. Zakaj? Zaradi tega, ker gospodje na maržah zaslužijo strahotno veliko. In
               potem, ko hoče kdo da bi se plačevali davki, seveda se denar prenese v tujino. In
               imamo nekatere naše tajkune, ki imajo denar na Nizozemskem, pa imamo take, ki so
               nesli na Kajmansko otočje svoje bogastvo in tako naprej. Seveda, celo svoje jahte
               tam, 30, 40, 50 in več metrov velike imajo registrirane na Hrvaškem, tam plačujejo
               tudi tiste pristojbine in tako naprej. Pri nas pa se v Sloveniji zadolžujemo tako, da
               je na glavo prebivalca danes zadolžitev 5-krat večja, kot je bila v času nekdanje
               Socialistične federativne Republike Jugoslavije. Okrog 16 tisoč evrov na glavo
               prebivalca. Mislim, da je to grozljivo. In skrajni čas je, da se nekaj naredi pri
               reševanju problematike visoke inflacije in da se pripravijo določeni protiinflacijski
               ukrepi. Seveda ne moremo vsega obesiti na Evropo, marsikaj se pa da obesiti na
               Evropo, marsikaj se da v Evropi prikazati kot problematiko znotraj Slovenije in iz
               evropskih sredstev potegniti kakšen denar. Le zakaj bi se morali mi Slovenci kazati
               kako smo dobri, pridni, pametni, delovni in da ne rabimo ničesar? Grčija vleče
               finančna sredstva od Evrope že ves čas. Zaradi tega, ker je Evropa, zdaj so malo
               omejili vse skupaj, ker je Evropa financirala določene gradnje do konca. Zato v
               Atenah pol hiš nima strehe, zaradi tega, ker gradnja ni končana in je treba še
               vlačiti evropska sredstva. Mi smo zgleda preneumni za kaj takšnega ali preveč
               pošteni, zato, ker smo bili navajeni, da moramo cesarju dajati kar je cesarjevega in
               bogu kar je božjega, če pa kaj ostane za uboge naše državljane pa naj jim bo, če ne
               bodo gospodje tajkuni pokradli še česa tistega kar je ostalo.</p>
               <p>Mislim, da je skrajni čas ta razprava in upam, da iz te razprave se bo rodilo kaj
               dobrega, da bo ta razprava prinesla kakšne sklepe, ki jih je nekaj že pripravil
               matični odbor, čeprav sodim, da so bili tudi določeni sklepi opozicije dobri in ni
               bilo smiselno, da jih je koalicija zavrnila. Ampak, o tem se bomo še pogovarjali.
               Časa je premalo, da bi našteval posamezne zadeve. Debata je splošna in mislim, da
               številka, ki govori, da je okrog 25% naših državljanov tam nekje blizu revščine, je
               žalostna, žalostna številka. In po drugi strani, kje bi morala tudi Vlada kaj
               narediti. Govori se o javno-zasebnem partnerstvu, ampak to javno-zasebno partnerstvo
               ne zaživi, kajti določeni javni zavodi ne dovolijo, da bi privatniki začeli delati na
               ta način in da bi iz tega ven tudi država imela kakšne dobičke, kakšne profite in pa
               da bi tisti, ki bi lahko vstopili v javno-zasebno partnerstvo, kakšne zadeve imeli
               tudi za slovensko populacijo cenejše, govorim recimo primer za zdravstvo. Ne, ne vem
               zakaj, kot kaže nekaterim ni do tega, nekaterimi je do tega, da bi basali svoje žepe
               z dobički sumljivega izvora, nekateri ne vedo kaj hočejo, nekateri želijo narediti
               varianto oziroma situacijo čim slabšo zato, da bodo lahko na volitvah kazali s prstom
               in obljubljali ne vem kaj. Jaz pa le mislim, da bi morali stopiti skupaj, narediti
               nekaj dobrega in rešiti to situacijo. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp29">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine nepovezanih
               poslancev. Prosim.</p>
            </sp>
            <sp xml:id="SDZ4-Izredna-33-2008-02-14.sp30">

               <speaker>SAŠO PEČE:</speaker>

               <p>Spoštovani prisotni!</p>
               <p>Očitno je v tej naši državi zelo težko stopiti skupaj, posebej kadar je neudeležba
               značilnost posameznikov, ki izhajajo iz Državnega zbora ali pa Vlade Republike
               Slovenije. Kolikšna je skrb posameznih razpravljavcev, res je, nakazuje tudi njihova
               prisotnost v dvorani, ampak rad bi poudaril o tem enotnem pristopu.</p>
               <p>Danes tekom uvodnih razprav smo predlagatelji današnje izredne seje ponujali Vladi
               Republike Slovenije in ne nazadnje tudi vam, vladni poslanci, pomoč, ampak ne pomoč
               za nas same, ampak pomoč za državljane in državljanke Republike Slovenije. V uvodni
               predstavitvi je minister, na moje veliko presenečenje ali bolj rečeno vsi trije
               ministri ali dva ministra in ena ministrica, toliko da ne z gnevom odgovorili, češ,
               kaj pa se gremo zopet. Kaj pa se gremo, ker govorimo o podražitvah, ker govorimo o
               socialnem statusu, zato ker hočemo o tej zadevi spregovoriti, ampak ne spregovoriti
               kot edini cilj, ampak hočemo predvsem spodbuditi Vlado Republike Slovenije, da kot
               edina, ki ima v naši državi škarje in platno v rokah, doseže tisto, kar so ji
               državljani zaupali in za kar so jo pooblastili na volitvah. Torej, da doseže za
               vsakega slehernega državljana in državljanko Republike Slovenije življenje dostojno
               vsakemu posamezniku. Ampak žal, tudi v Poslanski skupini nepovezanih poslancev Lipa,
               smo očitno napačno ocenili, da moment streznitve Vlade v okviru njihovih ukrepov še
               ni dovoljšen, da bi Vlada rekla: Ja, sedaj pa res stopimo skupaj, naredimo nekaj za
               to državo.</p>
               <p>Ko sem prej poslušal razpravo sem se poskušal postaviti v položaj nekega nevtralnega
               tujega opazovalca današnje razprave. Torej, nekateri govorimo o slabi situaciji in še
               slabši perspektivi za našo državo, v kolikor se ne bo zadeva izboljšala v okviru
               aktivnosti. Vlada govori, češ, da ravno mi, ki govorimo o tej nevarnosti in
               podražitvah povečujemo inflacijska povečevanja in pa s tem inflacijske stopnje. Jaz
               bom zato v nadaljevanju zelo kratko, taksativno naštel elemente, ki pa jih žal nihče
               ne more izpodbijati, ne ministrstvo, ne mi poslanci in poslanke in ne državljani. So
               pač, žal, žalostno dejstvo. Stanovanja, podražitev za 2,8%, goriva 4%, električna
               energija 6%, plin 5,3%, daljinsko ogrevanje 5%, kurilno olje 1,7%, najemnine 2,6%,
               popravila stanovanj 1,7%, hrana 2,6%, brezalkoholne pijače 2,8%, zelenjava 6,8%,
               sadje 4,3%, mleko in mlečni izdelki 9,7%, sladkor 2,2%, ribe 2,1%, ostale pijače
               1,9%.</p>
               <p>Jaz verjamem, da bi tako jaz lahko kot vsi vi, ki ste si pogledali, če ste si
               pogledali tovrstno statistiko nadaljeval v nedogled in s tem porabil tudi celoto
               odmerjenega časa, ampak gospodje in gospe, ne glede na govor predstavnikov
               predlagateljev današnje seje ali pa Vlade Republike Slovenije so to dejstva in po
               moji oceni ali po oceni Poslanske skupine nepovezanih poslancev Lipa bi bilo potrebno
               izhajati iz teh dejstev, ki jih žal ne smemo zanikati, kajti v primeru, če bomo
               zanikali ta dejstva, bomo lagali sami sebi in pa naši državi Republike Slovenije.</p>
               <p>Zato sem iz tega naslova seveda pričakoval, da bo Vlada Republike Slovenije danes
               izbrala drugačno strategijo, strategijo, ki bo pripeljala v nek konstruktiven dialog,
               ki pa bo šele začetek in da bo končni rezultat tega dialoga, da bomo v naši državi
               tako v preostanku pristojnosti na denarnem področju, torej Banka Slovenije kot Vlada
               s svojo davčno politiko in nenazadnje Vlada v obliki izvajalcev oblasti in Državni
               zbor kot zakonodajalca pokazali tisto stopnjo resnosti in pristopili k temu problemu
               na način kot se spodobi. Opozorila iz tujine pa naj si bo danes že nekajkrat
               izpostavljena Portugalska, nam prikazujejo v primeru naše nadaljnje apatije do
               omenjenega vprašanja, kaj čaka nas in pa naše državljane.</p>
               <p>Zato vas iz tega naslova še enkrat pozivam, vse tiste poslance, ki ste danes
               prijavljeni k razpravi, da v prvi vrsti izhajamo iz dejstev, da šele v stoti, čisto
               na koncu, vrsti, izhajate iz svojega političnega prepričanja ali bolje rečeno iz
               prepričanja hvaliti Vlado Republike Slovenije ne glede na oceno stanja.</p>
               <p>Naslednjo dejstvo je, da imamo v Sloveniji 6,4% inflacijo in kdor koli bo rekel, da
               to ni zaskrbljujoče po moji oceni ni resen govornik. Dejstvo je, da imamo mnogo večjo
               inflacijo kot jo imajo v povprečju Evropske unije, 3,2% in dejstvo je, da tudi
               Evropska centralna banka govori, da je na Evropsko inflacijo resda vplivala hrana in
               pa energetika svetovnega trga, ampak le v višini 40% njihove inflacije torej 3,2%,
               kar pomeni, da so samo v 20% na slovensko inflacijo 6,4% vplivale razmere na
               svetovnih trgih. Hočem povedati, da smo z našo neresnostjo vsi skupaj omogočili
               inflacijo v 6,4% v 80%. Torej, Vlada Republike Slovenije, po moji oceni, nosi levji
               delež krivde s tem, ko nastale situacije ni hotela priznati in danes smo ugotovili,
               da je ne priznava ali ji ne pripisuje resnosti niti danes februarja 2008 leta.
               Minister je v okviru svojega nagovora, ker mi je bilo žal, da se ni dotaknil razlogov
               za sklic in dotaknil vsebine predlaganih sklepov, kajti to je bil namen tudi mene kot
               predlagatelja današnje izredne seje, dotaknil predvsem tistih vprašanj, na katere pa
               bom jaz zdaj v imenu poslanske skupine skušal odgovoriti. Dejstvo je, da je
               izpostavil vprašanje, da je višino javne porabe nemogoče zmanjšati oziroma, da
               kolikor jo je šlo zmanjšati, jo je zmanjšal v okviru zadnjega sprejetega proračuna.
               Temu ni tako. Dejstvo je, da če Proračun Republike Slovenije razčlenimo na posamezne
               blagajne in državni proračun, potem lahko z enostavno matematiko vidimo, da je
               državna poraba, ne da se je zmanjšala, ampak da je porasla v letu 2007 iz 8,15
               milijarde evrov na 8,86 milijarde evrov. In če minister pred ta Državni zbor pride s
               stavkom o zmanjševanju državne porabe, za katero se pa moramo zavedati in mi,
               zavedajo se vsi makroekonomisti, da je temelj zmanjševanja inflacije in če minister
               pride sem in povem takšno neresnico, gospodje in gospe, potem je tovrstna seja, ki jo
               imamo danes resnično brezpredmetna, ker ne poslušamo ne en drugega in pa nas minister
               ali bolje rečeno Vlada v celoti, po moji oceni, ne jemlje resno. Minister je
               izpostavil, naj se najde poslanec ali poslanska skupina, ki bo znala predlagati, pa
               mislim, da je bil gospod Vizjak, načine zmanjševanja javne porabe. Jaz sem v tem
               kratkem momentu, kolikor je bilo časa med mojo uvodno predstavitvijo kot
               predlagatelj, pa do tega momenta pogledal samo nekaj poslanskih vprašanj, ki so se
               dotikale tako imenovane državne porabe. Prišel sem v moment, kjer vam moram povedati,
               žal, dokument je pa datiran z dne 6.9.2007, torej dokaj nov moment, da samo Vlada
               Republike Slovenije z vsemi svojimi službami porabi samo za potovanja v tujino preko
               za dnevnice na službeni poti milijardo, za hotelske in restavracijske storitve preko
               pol milijarde, za področje stroškov prevoza preko milijardo in pol. In potem naj
               nekdo, ki direktno izvaja ta proračun, ki financira vsa ta potovanja in ko sem dobil
               tudi odgovor, kam gredo ta potovanja, kdo se jih udeležuje in zakaj, gospodje in
               gospe, to je najlažji način, kako se špara v okviru državne uprave. V istem obdobju
               sem na Vlado Republike Slovenije oziroma smo v Poslanski skupini Lipa nepovezanih
               poslancev, naslovili tudi vprašanje o porabi, državni porabi, kar se dotika tistega
               dela, kjer je država nosilec lastništva v posameznih podjetjih. Torej v določeni
               meri, pa naj bo 50% lastnik, 60% lastnik in podobne stvari. Ampak iz tega odgovora,
               ki vam ga bom delno prikazal, sledi po moji oceni zelo žalostna zgodba.</p>
               <p>Vlada na neki strani, na neki deklarativni ravni, minister danes in tukaj govori,
               kako zelo smo "šparovni", kako zelo se trudi Vlada, tako imenovane slovenske pomladi,
               zmanjševati lastne stroške na vseh področjih, direktnih in indirektnih. Dovolite, s
               tega mesta, da izpostavim samo nekatere nagrade, ki jih poleg plač dobivajo vladni
               predstavniki, zastopani v organih družb, katerih država ima ali naj si bo v 100%
               deleže, večinske deleže ali samo manjše deleže. Tako imajo v družbi za svetovanje in
               opravljanje v likvidaciji člani poleg plač, poleg vsega tega, ostalih nagrad v višini
               12 500 evrov, imajo člani v okviru Darsa in naj nihče ne reče, da je to v popolnosti
               ločena zgodba od države ali državnega proračuna, vsak član samo nadzornega odbora 5
               tisoč evrov. Da znaša za izplačilo samo za delovno uspešnost v višini 15 400 evrov za
               posamezne vladne predstavnike. Da imamo podjetja, kjer je nagrada, samo nagrada, ne
               plača, 15 tisoč evrov in seveda to podjetja, ki so v 100% državni lasti, torej te
               iste države, ki jo vodi vlada, ki tako zelo skrbi za zmanjševanje javne porabe v
               okviru naše države. Da imajo v našem predragem Telekomu, predragem, pa mislim v
               odnosu do Telekoma, da si je samo nadzorni odbor razdelil v letu 2006, v obdobju te
               Vlade 130 tisoč evrov. Samo nadzorni odbor. Teh podjetij imam na 200-tih listih,
               ampak naštel jih bom samo še nekaj tistih, ki so tako zelo v nebo vpijajoča, ker ima
               Vlada Republike Slovenije direktno svojega predstavnika in soglaša s tovrstnimi
               nagradami za te omenjene ljudi, po drugi strani pa ko ta ista Vlada pride v Državni
               zbor, reče, kako se zelo trudi za upokojence ali kako zelo se trudi za povečevanje
               socialnih transferjev, ki moram iz tega mesta, v tem trenutku povedati, gospa
               Cotmanova, mislim, da ste se zmotili oziroma iskreno upam, da ste se zmotili, v letu
               2007 ni prišlo do nobenih usklajevanj na področju socialno ogroženih. Je pa prišlo do
               povečanja nagrad, udeležb na dobičku in vseh tistih ljudeh, ki jih ta ista Vlada, ki
               sedi za mojim hrbtom imenuje vsakih toliko let, pa najsi bo v nadzorne organe ali v
               uprave družb. Ampak, prej sem ostal - Slovenska industrija jekla - ali se spomnimo te
               zgodbe še nekaj mesecev nazaj, imajo člani nadzornega odbora kot nagrado 5 tisoč,
               predsednik nadzornega odbora 6.000 evrov. Imajo v okviru podjetja kazino, kjer ima
               država svoje lastniške deleže notri in naštevam samo podjetja, kjer imajo države
               lastniške deleže. Torej, ki morajo biti pod direktno kontrolo Vlade Republike
               Slovenije. Da povem da prej me uprava kazino Maribora v letu, da je prijela, v letu
               2006, tudi v obdobju te Vlade gospe in gospodje, 137.998 evrov nagrade. Ne plače.
               Plača poleg tega še sledi. Da prijemajo v kazino Portorožu 235.131 evrov prav tako
               nagrade. V casinoju, v državnem podjetju. Da imajo v podjetju, delniški družbi, v
               kateri ima prav tako država svoj lastniški delež, udeležbo na dobičku 75.000 evrov
               nadzorni odbori. In da ne bom predolg, ker moram še nekaj tem povedati. V teh treh
               mapah so vsa podjetja, v katerih ima država svoj delež. Našteti vsi posamezniki ki
               prejemajo te bajne, sanjske sejnine. In vsi imenovani ob soglasju, ali pa celo
               direktno s strani Vlade Republike Slovenije, te Vlade katere minister je prej rekel:
               "Kako pa naj "šparamo"? Naj se najde junak ki bo povedal kako "šparati". Iz tega
               momenta, gospe in gospodje, tule je prvi ukrep za "šparanje". Drugi ukrep sem vam
               prej povedal. Malo manj potujte po svetu.</p>
               <p>In v nadaljevanju dovolite, da izpostavim tista vprašanja, ki pa mislim da so še kako
               zelo pomembna za nadaljevanje. Gospa Cotmanova, ministrica, za katero sem prej
               povedal da iskreno upam, da se je v svojem nastopu zmotila, je poudarila, da imamo v
               Sloveniji 11,5% stopnjo tveganja revščine. Ob tem je seveda ministrica, številka ena
               na področju dela, družine, socialne zadeve pozabila povedati, da je to podatek za
               leto 2005. Mi pa smo v letu 2008. Gospa ministrica, iz koga se norčujete? A, je ni z
               nami. Še gospa ministrica operira pred slovensko javnostjo na tako občutljivi
               tematiki s podatki iz leta 2005. Ja kam gre potem ta Vlada?</p>
               <p>V nadaljevanju bi rad izpostavil, da imamo, da je statistično reven v Sloveniji vsak
               tisti, ki prejema 466 evrov ali manj. To je iz leta 2005. Ker tudi jaz operiram z
               istimi podatki, da ministrica ne bo zmedena. Ob tem pa ne pozabimo, da se cene
               dvignejo za preko 6,4% in da je nižanje transferov oziroma da se socialni transferji
               niso uskladili niti enkrat v letu 2007, ob tem seveda gre poudariti da imamo v
               Sloveniji žal 47.000 revnih otrok, da smo imeli januarja 2007 leta v naši državi
               16.000 delavcev z minimalno plačo, torej manj kot 400 evrov in da smo samo oktobra,
               torej od januarja do oktobra je ta številka zrasla na 22.000 ljudi v tej naši državi,
               koliko gospodinjstev je vezano na te posameznike.</p>
               <p>In pa še seveda druga zaskrbljujoča zadeva s tega področja - 200 tisoč slovenskih
               upokojencev prejema manj kot 400 evrov pokojnine na mesec. Med tem, ko veliki mož
               DeSUS-a, ki se vedno baha na podlagi tega, kako zelo skrbi za upokojence, skrbi za
               oborožitev Slovenije, kot da bomo jutri ali v naslednjem mesecu prišli v novo vojno z
               ne vem kom. Ampak to je področje sociale in vpliv sociale na makroekonomska gibanja,
               ali bolje rečeno tudi na inflacijo.</p>
               <p>Jaz bi s tega mesta, v imenu Poslanske skupine nepovezanih poslancev Lipa ploskal
               gospe Cotmanovi, če bi v celotnem svojem izvajanju nam zagotovila en stavek in eno
               dejstvo: da ne bo dopustila, da bo preprečila, da bi inflacijski pritiski vplivali na
               osnovne plače. Ampak niti tega ni povedala. In tu je inflacijska nevarnost na tiste z
               najnižjo kapitalsko močjo.</p>
               <p>V nadaljevanju sta oba ministra, torej in minister Bajuk in minister Vizjak na velik
               glas, oba, isto zatrjevala, češ: "V Sloveniji ni potrebe za to sejo, v Sloveniji nam
               gre zelo lepo, uredili bomo mi. Pustite. Zaupajte nam." Ne. V Poslanski skupini Lipa
               tej vladni ekipi ne zaupamo. Ob tem pa dovolite, da poudarim, zakaj ji ne zaupamo.
               Eden izmed momentov zakaj ji ne zaupamo je zato, ker Vlada iz dneva v dan prihaja z
               novimi zakoni, ki uvajajo nove davke. V temu primeru, verjetno veste, da so na
               kmetijskem ministrstvu celo predlagali Zakon o generični promociji kmetijskih in
               živilskih proizvodov, ki za kmete, pridelovalce mleka in mesa pod pretvezo promocije
               tega uvaja ponovno obvezno članarino, kot davščino za vse te ljudi.</p>
               <p>Gospe in gospodje. Jaz iskreno upam, da bomo vsaj sklepe, ki smo vam jih ponudili v
               obravnavo sprejeli, in da bo Vlada spregledala tisto napako, da si ne sme zatiskati
               oči in da se inflacija v okviru naše države ne bo popravila sama od sebe, ampak da
               moramo tu stopiti skupaj.</p>
               <p>Hvala.</p>
            </sp>
            <sp xml:id="SDZ4-Izredna-33-2008-02-14.sp31">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Maria Pozsonec. Se odpoveduje.</p>
               <p>Gospod Srečko Hvauc bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ4-Izredna-33-2008-02-14.sp32">

               <speaker>SREČKO HVAUC:</speaker>

               <p>Hvala lepa za besedo. Spoštovani.</p>
               <p>Po mnenju naše poslanske skupine, zahtevek opozicije za sklic te izredne seje ni
               zasnovan na pravih vzrokih nastanka inflacije. Opozicija in njeni polit-ekonomisti,
               ki tudi preko medijev poskušajo ustvarjati nova inflacijska pričakovanja namreč
               zatrjujejo, da naj bi imela inflacija svoj vzrok na strani prevelikega domačega
               povpraševanja, ki naj bi ga povzročila fiskalna politika s prevelikimi investicijami
               države. Gospodarska v okoliščinah sedanje inflacije, naj bi bila po teh ocenah
               nezdrava in naj bi kazala na tako imenovano pregrevanje gospodarstva.</p>
               <p>V naši poslanski skupini te ugotovitve, te očitke zavračamo, saj niso utemeljeni z
               dejstvi ali dejanskimi podatki oziroma z ekonomskimi pokazatelji. Inflacija, ki smo
               ji priča dobrega pol leta, namreč ni posledica povečanega agregatnega povpraševanja
               in torej ni nastala na strani povpraševanja, temveč na strani ponudbe. V
               makroekonomskem okolju po uradnih podatkih UMAR-ja in Statističnega urada v letu
               2007, ko je ta inflacija začela naraščati, ni bilo nekih neravnovesij. Da ne bom
               ponavljal podatkov okoli izjemno velike gospodarske rasti, o veliki rasti izvoza, o
               povečanju konkurenčnosti slovenskega gospodarstva, ki je tudi zaradi teh ugodnih
               razmer prineslo zmanjšanje brezposelnosti, zaposlenost je narasla v lanskem letu na
               primer za 2,3%, brezposelnost pa je med najnižjimi v EU oziroma v evropski monetarni
               uniji in znaša 4,5%. Res je, da smo z uvedbo evra pridelali nekoliko inflacije. Res
               je tudi to, da je zaradi našega bivanja v tem novem evropskem prostoru prišlo do tako
               imenovanega Babssa-Samuelsonovega efekta, po katerem bi se ta naša inflacija lahko
               povečala od 0,8 do 1,85 glede na evroobmočje.</p>
               <p>Naj te ugotovitve podkrepim tudi z izjavo dr. Egona Zakrajška, Slovenca, ki je na
               pomembni strokovni funkciji v Federal Reserve v Združenih državah, ki je v januarju
               izjavil, citiram: "Takšna inflacija ni bila čisto nepričakovana. Prevzem evra leta
               2007 je zagotovo prinesel enkratno zvišanje vseh cen. To je izkusilo nekaj držav, ki
               so prevzele evrov. Inflacija se nadaljuje tudi zato, ker Slovenija raste hitreje kot
               starejši evropski trgi, zato mora imeti tudi višjo inflacijo kot drugi."</p>
               <p>Če pogledamo, kaj je bilo z osebno potrošnjo in z rastjo plač. V letu 2007 je bila
               rast zasebne potrošnje v prvih treh četrtletjih nizka, v povprečju 2,3% in je bila
               tako celo nižja kot v povprečju leta 2006, ko je bila kar 4%. Rast osebne potrošnje
               je bila nižja od rasti BDP in je bila v skladu z realno rastjo plač v treh
               četrtletjih, ki je bila 2,5%. Tako v javnem kot zasebnem sektorju je rast plač
               zaostajala za produktivnostjo. Tako gibanje plač je prav gotovo rezultat ustrezne
               plačne politike, ki jo je vlada v sodelovanju s socialnimi partnerji dosegla. Torej,
               da se visoka rast BDP-ja ni prinesla v visoko rast plač in ki je tudi ponavadi znak
               za pregrevanje gospodarstva. Prav tako se pa razbremenitev davkoplačevalcev, zaradi
               reforme dohodnine ni prinesla v višjo potrošnjo. In glede na navedbe nekaterih, da je
               bila fiskalna politika v naši državi ekspanzivna, pa moram navesti tudi nekaj
               podatkov oziroma najprej ugotovitev, da je bila celo javnofinančna politika v letu
               2007 restriktivna in proticiklično naravnava in torej ni prispevala k inflaciji. Če
               pogledamo nekatere podatke.</p>
               <p>Imeli smo presežek do leta 2006 v višini 2007, se opravičujem, presežek v višini 0,1
               BDP-ja. Od leta 2004 se stalno niža delež državne potrošnje v BDP-ju in se je do leta
               2007 znižal za 3,3% točke, izdatki širšega sektorja v državi so se v letu 2007
               zmanjšali za 2,1% točki BDP-ja glede na leto 2006. Realna rast potrošnje države, se
               pravi plač in materialnih stroškov je bila v letu 2007 samo 1,3%, med tem, ko je bila
               še v letu 2006 4,4% in strukturni javno finančni primanjkljaj se je v letu 2000 še
               znižal in je bil najnižji v obdobju zadnjih pet let. Pa še mogoče en podatek, znižal
               se je tudi javni dolg države na 25,6% BDP-ja. Vsi ti kazalci kažejo proticiklično
               naravnanost fiskalne politike. Poudariti je treba, da fiskalna politika, ki ustvari
               proračunski presežek in hkrati zmanjša delež javnih izdatkov BDP-jev, ter delež
               stanja javnega dolga v BDP-ju po nobeni ekonomski teoriji, prav po nobeni ekonomski
               teoriji ne more biti povzročiteljica inflacije. Opozicija govori, piše, da naj bi
               inflacijski vzroki na strani agregatnega povpraševanja tičali v financiranju gradnje
               avtocest z zadolževanjem Darsa in s poroštvom oziroma garancijo države. Tudi, če bi
               hipotetično v letu 2007 znesek izdanih garancij Darsa vključili v stanje dolga
               državnega proračuna in bi tako navidezno večji javni dolg bil še vedno za 0,8% točki
               manjši kot, če bi to isto storili v letu 2006, ko nismo imeli takšne inflacije. In
               še, če bi gradnja cest s strani države in tudi nakupi stanovanj s posojili strani
               državljanov res povzročila splošno ali pa bila povzročitelj splošne rasti inflacije v
               letu 2007, se pa je potrebno vprašati, zakaj se niso potem malo bolj povečale cene v
               gradbeništvu. Zakaj potem energenti, zakaj hrana?</p>
               <p>Ko govorimo o protiinflacijskih ukrepih je seveda potrebno omeniti tudi področje cen,
               edino področje, kjer lahko Vlada neposredno vpliva na njihovo višino, na njihovo
               velikost. To je manjši delež cen, ki so regulirane. In če pogledamo, kako so se te
               cene gibale v tem obdobju, vidimo, da so bile praktično na istem nivoju ali so se
               izjemoma povišale, ampak to znatno, znatno manj, kot je bila stopnja inflacije. Vlada
               pa je tudi z namenom, da bi vedeli kaj nas v prihodnjem obdobju čaka, že sprejela
               načrt uravnavanja reguliranih cen za leto 2008 in 2009.</p>
               <p>Pri ukrepih je potrebno še enkrat omeniti trošarine. To je pač edini inštrument, ki
               ga ima v rokah Vlada, da lahko vsaj delno vpliva ne cene goriv. Takoj ko je inflacija
               začela naraščati, je Vlada ukrepala z znižanjem teh trošarin in v kratkem je prišlo
               tudi do tega, da so se te trošarine ustavile na najnižji možni višini, ki jih še
               dopušča Evropska unija. Torej, glede na navedeno mi trdimo, da vzroki za inflacijo
               niso povpraševanje, kot navajajo tisti, ki so zahtevali sklic te seje, niti pri
               neustreznih ali nepravočasnih ukrepih Vlade, ampak da so vzroki inflacije, kot sem že
               v uvodu povedal, na ponudbeni strani.</p>
               <p>V januarju 2008 sta Ameriška centralna banka in Evropska centralna banka v zelo
               podobnih poročilih sporočili, da sta lanska inflacija v ZDA in Evropski uniji
               posledica ponudbenega, ponavljam, cenovnega šoka, ki ga je sprožila globalna rast cen
               kmetijskih proizvodov, surovin in nafte. Med kmetijskimi proizvodi je največ k temu
               prispevala cena žitaric, kar se pa tiče energentov pa poznamo kakšna so bila gibanja
               cen v lanskem letu, ko se je nafta iz nekaj čez 50 dolarjev za sodček dvignila
               praktično že skoraj do 100 dolarjev. Torej, temeljni razlog za dvig cen v Sloveniji
               so: dvig cen hrane in nafte. Vendar pa bi bilo netočno, če bi edine vzroke za dvig
               cen v Sloveniji predpisovali tem zunanjim vzrokom. Slovenija ima tudi neke notranje
               vzroke za inflacijo. In sicer, kot mnogi ugotavljajo je ta domači šok posledica trdne
               sestave in nezadostne konkurence v verigi, pridelava, predelava in trgovina s hrano.
               Na to nas opozarjajo tudi mnogi domači strokovnjaki, na primer dr. Aleš Kuhar,
               raziskovalec na področju ekonomike, živilske industrije na Biotehniški fakulteti, ki
               je v nedavnem intervjuju opozoril, navajam: "Evropska centralna banka je Sloveniji
               poslala jasno sporočilo, da naš trgovski sektor zaradi neustrezne sestave trga in
               pomanjkanja konkurence ni dovolj absorbiral ponudbenega cenovnega šoka svetovnih
               trgov hrane, konec navedka. Torej slovenske razmere v živilsko predelovalni
               industriji in trgovini so tisti dejavnik, ki je povzročil v Sloveniji višjo rast cen
               kot v ostalih državah Evropske unije. Če pogledamo živilsko predelovalno industrijo,
               je bila ta v tranziciji deležna neustrezne ekonomske politike. Ko je prišlo do
               potrebe, da se prestrukturira pa je šlo to prestrukturiranje predvsem v izrazito
               koncentracijo in ta koncentracija je pa pripeljala do tega, da znotraj tega področja
               ni izpostavljena neka primerna konkurenca. Seveda pa je največji problem Slovenije v
               tem trenutku koncentracija trgovine z živili, ki se je oblikovala v zadnjem
               desetletju. Proces je imel vseskozi tudi močno politično podporo. Spomnimo se samo,
               kako je bivši predsednik države aplavdiral gospodu Jankoviču, ko je ta požiral vsa
               manjša trgovska podjetja in s tem seveda žel neke uspehe katerih posledice pač čutimo
               tudi danes.</p>
               <p>Bom še enkrat ponovila podatek, kateremu mnogi ne verjamejo. Trije največji trgovci v
               Sloveniji obvladujejo od osemdeset do devetdeset odstotkov trga in največji trgovec
               Mercator več kot štirideset odstotkov in s tem dejansko za takšnim deležem lahko
               obvladuje kompleten trg, zato ti veliki trgovci izrabljajo svoj dominantni položaj,
               malih trgovcev pa v Sloveniji praktično tako več ni. Zaradi tega je zaračunavanje
               trgovskih marž nepregledno. Trgovci trdijo, da so te povprečno velike okrog 27%,
               predelovalna industrija pa trdi, da so trgovske marže tudi do 60%. Problem je v tem,
               da trgovci v maržo ne vštevajo od dobaviteljev nekajkrat na leto praktično izterjane,
               izsiljene retrogradne popuste in bonitete in če bi opravili resno analizo teh marž,
               bi ugotovili, da se trgovske marže gibljejo že tam kar okrog 50%.</p>
               <p>Zaradi nekonkurenčnega položaja trgovine pri nas trgovske marže v nasprotju s
               trgovino ne absorbirajo šoka dviga cen prehrambenih surovin, to pomeni da so naši
               trgovci cene predelane hrane v drugi polovici leta zvišali za celotno rast cen
               predelane hrane v živilski industriji in temu dodali še nekaj svojih podražitev.
               Zaradi relativnega oblikovanja se je pa marža v absolutnem znesku seveda zvišala.
               Nasprotno kar ugotavlja tudi Evropska komisija oziroma Evropska centralna banka,
               nasprotno so na evroobmočju trgovci na drobno del dviga cen v živilsko predelovalni
               industriji absorbirali, to kažejo tudi določeni podatki. V evroobmočju je bila leta
               2007 medletna rast cen pri proizvajalcih 8,6%, pri trgovcih na drobno pa je bila ta
               rast nižja, in sicer samo 7%. Nasprotno je pri nas, v Sloveniji je v tem obdobju bila
               rast pridelane ali pa predelane hrane pri proizvajalcih 10,1%, v trgovinah na drobno
               pa je ta rast bila kar 15,4%. Mislim, da so ti podatki dovolj zgovorni. Lahko bi še
               naštel kup ukrepov, ki jih je Vlada ali pa tudi mi v parlamentu sprejeli zato, da bi
               tudi ublažili učinke inflacije, od spremembe Zakona o dohodnini, od povečanja
               otroškega dodatka, od še mnogih drugih, ampak zato, ker bi želel, da bi še tudi moji
               kolegi lahko kaj povedali v nadaljevanju, bom malo skrajšal te stvari.</p>
               <p>Torej, nekaj konkretnih ukrepov Vlade sem že navedel. Kar se pa opozicije tiče pa
               moram reči, da žal nekih ukrepov, konkretnih ukrepov nismo slišali, edini pravzaprav
               edini konkretni ukrep, ki je bil je to, da bi upočasnili gradnjo avtocest, zato, ker
               ta pospešena gradnja, ki jo podpira ta Vlada, vodi k povečanju povpraševanja in
               pregrevanju gospodarstva. Ampak, žal bi to zopet prizadelo, ker cest ali pa avtoceste
               nimamo ravno v tistih manj razvitih odročnih področjih, bi to prizadelo ravno tiste
               in to delajo tisti politiki, ki so pred dnevi brez nekega sramu ali pa slabe vesti
               zavrnili pokrajinsko zakonodajo. Predlagatelji so navedli, da že leto dni opozarjajo
               na probleme inflacije. Če bi iskreno želeli pomagati na tem področju, se sprašujem
               zakaj imamo šele po letu dni izredno sejo. Zakaj niste predlagali izredne seje, kjer
               bi predstavili ukrepe, kjer bi poiskali rešitve že prej? To je prvo.</p>
               <p>Drugo. Če imate rešitve, če imate voljo, če je ta Vlada res tako slaba, potem ne vem
               zakaj niste takrat, ko je predsednik Vlade Janez Janša ponudil to možnost, da vi
               prevzamete odgovornost, zato, da boste izboljšali v Sloveniji položaj....Vi ste
               dobili priliko, kolega Anderlič. Zakaj niste to takrat sprejeli? Ali ste blefirali
               ali nimate rešitev ali se pa vaša politična računica ni iztekla in ste dobili neko
               kalkulacijo, da je to še vedno boljše za vas kot pa da ste neposredno na udaru in
               prevzamete dolžnost in odgovornost za to državo. Torej, ne strinjamo se z
               ugotovitvijo, da tako kot trdi opozicija, ta Vlada oziroma ta koalicija ni sprejela
               ustreznih in pravočasnih ukrepov. Zavedamo pa se, da je borba z inflacijo res stalna
               naloga in tudi v bodoče se bomo borili, da bomo to zverino ukrotili.</p>
               <p>Kar se pa tiče samih zaključkov današnje seje, pa tudi glede na to pasivno vlogo
               opozicije glede konkretnih predlogov menimo, da nekih posebnih izboljšav ta seja ne
               bo prinesla. In bo verjetno držalo tisto, kar je nek znan ekonomist danes zapisal v
               enem izmed dnevnikov, da je res bolje, da gremo na pivo, saj seja pri inflaciji ne
               more nič pomagati. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp33">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jerovšek, proceduralno, izvolite.</p>
            </sp>
            <sp xml:id="SDZ4-Izredna-33-2008-02-14.sp34">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi! Gospod predsedujoči, podal bom
               proceduralni predlog.</p>
               <p>Glejte, poslanske skupine opozicije so predlagale izredno sejo o inflaciji. Minimum
               dobrega okusa, državljanske in politične higiene je, da bi med predstavitvijo stališč
               ostalih strank vsaj predstavniki teh strank sedeli v dvorani. <stage>/Ugovarjanje v
               dvorani./</stage> Tu ne vidim nobenega iz Poslanske skupine Zares, iz Slovenske nacionalne
               stranke med delujočimi ni nikogar. In zaradi tega je treba povedati, da s takšnim
               odnosom ponižujejo državljanke in državljane. To so v glavnem ljudje, poslanci, za
               katere je nekdanji predsednik LDS-ove vlade, gospod Drnovšek, dejal, "brez mene bi se
               pobili". In upam, da se Cvikl, Rop, Gantar, Širca, Gulič, Gaber sedaj ne pobijajo med
               seboj. Mene skrbi takšen izhod. In, gospod predsedujoči, če že ne želijo sodelovati
               predlagatelji te zadeve, potem predlagam, da jih pozovete, da sodelujejo, ali pa
               prekinete sejo in jo zaključite, ker je bil predlog za to sejo mišljen neresno in
               neokusno. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp35">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš proceduralni predlog. Kolega Jerovšek, vem, da tudi vi veste, da je
               pravica vsakega poslanca, da sodeluje na sejah Državnega zbora, da sklepčnost
               preverjamo samo v času glasovanja, kar določa Poslovnik Državnega zbora, ki ste ga,
               med drugim, sprejeli tudi vi.</p>
               <p>Nadaljujemo s predstavitvami stališč poslanskih skupin. Stališče Poslanske skupine SD
               bo predstavil poslanec Dušan Kumer. Izvolite. <stage>/Oglašanje v dvorani./</stage> Besedo imate vi,
               gospod Dušan Kumer, vas sem najprej imenoval. Sem vas že imenoval.</p>
            </sp>
            <sp xml:id="SDZ4-Izredna-33-2008-02-14.sp36">

               <speaker>DUŠAN KUMER:</speaker>

               <p>Hvala za besedo, spoštovani podpredsednik. Spoštovani ministri s sodelavci, kolegice
               in kolegi! Ne morem si kaj, da ne bi glede na to predhodno diskusijo, pa ne le na
               predhodno, ampak še na nekatere diskusije, dal dve opazki na dosedanjo razpravo.</p>
               <p>Prva opazka gre na to, da se res vidi, da je marsikdo prebral danes ta prispevek v
               enem od dnevnih časopisov in da se je tudi pojavil v tej dvorani ravno v trenutku, ko
               je spil kakšen kozarec piva. Drugače ne bi bile izrečene besede kot so nebulozna
               stališča, kot so "lajnarstvo" in tako dalje, da ne naštevam naprej.</p>
               <p>Zelo dobro sem poslušal današnje razprave in druga opazka je, če poslušam
               predstavnike Vlade, vse tri ministre in koalicijske poslance do zdaj v razpravi, bi
               izgledalo nekako tako, da je naša inflacija predstavljena s strani Vlade in teh
               koalicijskih poslancev kot da gre za neko krtino na travniku. Danes jih imate veliko.
               Zelo lepo izgleda. Je lep in čist kupček zemlje. To da ima eno majhno pomanjkljivost.
               Je tako imenovana mrtva zemlja. Spomladi zraste v tem kupčku, zelo zgodaj spomladi,
               samo mlad regrat in nič drugega. In torej, če tako lepo lahko govorite o inflaciji
               pri nas, bi bilo dobro, da o tem povprašate tudi ljudi, da povprašate državljane,
               tisti ki vsakodnevno od te inflacije živijo. Ali je tudi za njih ta inflacija tako
               lepa in ali zares živijo boljše, tako kot o tem danes govorite in trdite. Zato v
               Poslanski skupini Socialnih demokratov smo podpisali zahtevo za izredno sejo
               Državnega zbora o inflaciji zato, ker smo zadnje leto dni večkrat pozivali Vlado,
               tudi skozi poslanska vprašanja, da je inflacija problem kjer ni možno le čakati, da
               bo samo od sebe izginil, marveč se je potrebno aktivno vključiti v njegovo odmiranje.
               In danes ni več nobenega dvoma, da je gospodarski in politični problem številka ena v
               Sloveniji inflacija. Še dobrega pol leta nazaj Vlada in koalicijska večina v tem
               Državnem zboru tega ni hotela priznati. Še manj je bila pripravljena, da bi o tem
               odkrito spregovorili v tej dvorani. Vsaj štirikrat je bila dana skozi poslanska
               vprašanja pobuda za razpravo in vedno je bila z glasovalnim valjarjem ta pobuda s
               strani koalicijske večine zavrnjena. To je vsem tistim odgovor, ki pravite da nismo
               predlagali v zadnjem letu diskusije in razprave o inflaciji. Zato je prav
               presenetljiva reakcija tudi te dni in danes ko koalicijske poslanske skupine
               sporočajo, da posebna seja Državnega zbora o inflaciji še vedno ni potrebna in da gre
               le za nabiranje poceni političnih točk s strani opozicije.</p>
               <p>Še posebej pa je smešno in neresno opozorilo, da seje naj ne bo zaradi tega, ker
               inflacija raste že od lanskega aprila in je ta seja sklicana prepozno. To je iz
               tiskovne konference največje poslanske skupine v tem državnem zboru. Ja o čem bi pa
               vi v Državnem zboru, spoštovane poslanke in poslanci, predvsem koalicije, sploh radi
               razpravljali in odločali? Le o svojih položajih? O plačah? Nagradah? Političnem
               turizmu in podobnih rečeh, ki so danes že bile izrečene? Le o problemih, ki tarejo
               veliko število državljank in državljanov, ne bi govorili. In o tem danes govorimo.
               Inflacija in njene posledice so problemi in nadloga, ki jo čuti in občuti vsak dan
               največje število ljudi. Zato res s poceni sporočili in izjavami, ki smo jih tudi
               danes slišali, cene hrane in goriv so glavni vzroki za inflacijo, v takih razmerah
               pri nas preprosto ni mogoče pojasnjevati inflacije, kot to počne Vlada in kot to
               počnete tudi poslanci vladajoče koalicije. Kajti pri nas rastejo cene tudi na drugih
               trgih, ne samo na teh, ki niso finalni, kar kaže indeks cen industrijskih proizvodov,
               ki je bil lani 106,8, torej višji kot na trgu življenjskih potrebščin. Torej je
               slovensko gospodarstvo širše prežeto s temi inflacijskimi neskladji, kot skušate
               prikazati vi. Dejstvo je tudi, da je povprečna plača 820 evrov sicer statistično
               zares visoka, da pa na drugi strani dve tretjini zaposlenih prejema manj od te
               povprečne plače in da je inflacija večja od 6%. Da se je hrana v lanskem letu
               podražila za več kot 10%.</p>
               <p>Pa še drugo dejstvo, ki ga nobena statistika ne more omiliti, tudi številke o visoki
               gospodarski rasti ne, kar največkrat slišimo. Socialni demokrati smo prepričani, da
               je bila v tem mandatu, ne samo v lanskem letu, sprejeta vrsta odločitev, ki so še
               bolj razprle škarje med revnimi in bogatimi. Prejšnji teden ali štirinajst dni nazaj
               smo o tem na široko diskutirali, kako so nekaterim ciljnim skupinam bile za dve leti
               odvzete nekatere pravice, ki jim gredo po zakonu. Zato je hitro obujanje socialne
               zavesti pri ljudeh v zadnjem letu več kot očitno izzvala prav inflacija v tem zadnjem
               letu. Zato ne moremo biti presenečeni, če ljudje niso zadovoljni z vladajočo
               politiko, četudi sem in tja popravi plače, podari višje otroške dodatke, poceni
               prodaja delnice ljudem, se pohvali z visoko gospodarsko rastjo ali vlaga velike
               napore v boj proti tajkunom in tako dalje. Kajti dejstvo in slika socialnih razmer je
               vse prej kot idealna. In koraka z napredkom, o visoki gospodarski rasti in sploh
               ugodnih makroekonomskih kazalcih, o katerih tako rada govori Vlada in koalicija, ko
               zagovarja visoko inflacijo in težke socialne razmere tistih, ki prejemajo najnižje
               prihodke. Celo več, predsednik Vlade je še oktobra leta 2007 na eno od poslanskih
               vprašanj dejal, citiram: "Glede na makroekonomske kazalce so plače ne samo nominalno,
               ampak tudi realno rasle, kar pomeni, da standard ne zaostaja, se povečuje, da pada
               število tistih, ki prejemajo minimalno plačo, in število tistih, ki živijo pod pragom
               revščine. Vlada je v letih tega mandata znižala javno porabo praktično za 3%. Prej v
               preteklih obdobjih tega varčevanja sploh ni bilo. Vse to je vplivalo na boljše pogoje
               gospodarjenja in tudi večji standard ljudi. Statistika jasno kaže, zaključuje
               predsednik Vlade, da se situacija izboljšuje. Konec citata. Skratka, če bi bilo to
               res, da se situacija izboljšuje in da se standard ljudi povečuje, skratka, da gre za
               rast blaginje ljudi, da živimo v neki zlati dobi, kot se je še pol leta nazaj izrazil
               eden od ministrov, potem danes ta seja zares ne bi bila potrebna. In še, jasno je
               treba povedati, da za inflacijo niso krivi delavci ali trgovci temveč, da mora nase
               prevzeti večji del odgovornosti tudi Vlada in poglej absurd, tisti, ki nosi največji
               del odgovornosti, torej Vlada zadnje mesece prosi prav tiste, ki so za to inflacijo
               najmanj krivi, torej delavce, naj na inflacijo ne reagirajo z zahtevami po povišanju
               plač ali višjih plačah. Če že to prosi delavce, potem naj tudi sama nekaj stori tam
               kjer lahko, da iz družinskih proračunov ne bo potrebno dnevno plačevati več za
               storitve kot so v tako imenovanem paketu nadzorovanih cen, ker Vlada lahko poseže s
               svojimi ukrepi. To sem večkrat v teh zadnjih treh letih o teh tudi govoril in o enem
               področju na elektroenergetskem na sploh, naj ilustriram. Pomembna skrb velja, in na
               to opozarja tudi Banka Slovenije, cena električne energije, ki so za podjetja že bili
               za povprečje v Evropski uniji. To sporočam tudi ministru za gospodarstvo, ki je še
               pred letom dni govoril, da mešam jabolka in hruške, ampak danes on uživa juice iz
               gozdnih sadežev, da ne bom pozabil. Prav tako so pomembni ukrepi pri že najavljeni
               zahtevah za povišanje cen nekaterih komunalnih in javnih storitvah. Gre za vrtce,
               plin, daljinsko ogrevanje, ki bodo ponovno najbolj prizadele najbolj širok krog
               ljudi, predvsem tistih z najnižjimi dohodki. Vztrajati je potrebno v teh podjetjih v
               obvladovanju stroškov in učinkovitosti poslovanja, torej ne gre za neko
               administrativno zadrževanje cen, temveč bolj strikten in odločen korak pri
               spremljanju učinkovitosti finančnih načrtov in podobno. Ni mogoče, tako kot se dogaja
               sedaj, vseh teh pomanjkljivosti tudi v smislu likvidnosti v teh podjetjih prevaliti
               na porabnike teh storitev. Trdim in lahko dokažem tudi s številkami in sem skozi tri
               poslanska vprašanja to tudi dokazal, da znotraj elektrodistribucijskih podjetij se ta
               učinkovitost in s tem prihranki na ta način ne izkazujejo in tu Vlada ima
               instrumente, kjer lahko ukrepa. Nenazadnje tudi do visokih plač in nagrad, ki si jih
               delijo, o katerem je danes tudi bili veliko govora.</p>
               <p>Skratka, ko govorimo o inflaciji ni dovolj omenjati samo cene energentov in hrane,
               zmoten je izgovor, da je inflacija zgolj posledica razmerij med trgovci ter ceno
               hrane in goriv na svetovnih trgih. To je le alibi, da država, beri vlada, nič ali
               komaj nič ne stori. In ne samo to, ker nič ne stori in ker se zadovolji le z ugodnimi
               makro podatki in rezultati se škarje socialnega razlikovanja na široko odpirajo. Na
               eni strani nastaja bogat visok razred, ki zahteva tudi politično moč. In jo od te
               iste vladne nomenklature tudi dobi. Na drugi strani pa imamo vse številčnejši spodnji
               sloj, ki dnevno bije bitko za eksistenco. Torej, niso glavni razlog za nezadovoljstvo
               ljudi le številke o inflaciji, o kateri danes tu govorimo. Gospodarski rasti, od
               katere kar velik del nima nič, nič ne dobi v svoj žep in podobno. Ljudi predvsem
               razburjajo razlike, ki so nastale kot posledice distribucij ustvarjenega dohodka v
               preteklih letih tranzicije, ki so iz dneva v dan večje. Torej, ob številkah so še
               pomembnejši drugačni družbeni odnosi med ljudmi, ki so nastali in nastajajo ob teh
               številkah, ki so skrhane, družbeni odnosi namreč, odnosi med ljudmi, s tem pa nima
               nič dvig cen nafte in žita na svetovnem trgu. To je naš notranji ekskluzivni
               slovenski problem, ki mu ne posvečamo dovolj pozornosti. Je pa eden temeljnih
               predpogojev za uspešen in učinkovit socialni dialog med vsemi socialnimi partnerji,
               če zares želimo krotiti nastale inflacijske razmere in na katere se tudi sklicuje
               vlada. Ne glede na to, da je vlada že predlagala nekatere ukrepe, ki sicer niso
               napačni, vendar z njimi zgolj samo gasimo posledice inflacije, ne spopadamo pa se z
               vzroki, ki so tudi pri nas doma. Predlagatelji te seje predlagamo, da vlada pripravi
               temeljit in celovit protiinflacijski program.</p>
               <p>Nekaj napotkov je bilo danih tudi na seji Odbora za finance s strani Banke Slovenije.
               Naj povzamem enega od teh, ki mislim, da je pomemben. Gre za ekonomske in socialne
               cilje Evropske skupnosti med katerimi je tudi spodbujanje vzdržne in neinflacijske
               gospodarske rasti. Torej, gre za maastrichtski, inflacijski kriterij, ki ga je
               potrebno ponovno vrniti v ospredje usmeritve posameznih ekonomskih politik v
               Sloveniji. Cilj vzdržne in neinflacijske gospodarske rasti zahteva, da se vrnemo v
               okvire potencialne rasti, ki tudi v evrosistemu predstavlja osnovni scenarij za
               letošnje leto, se pravi za leto 2008. V tekočih gibanjih produktivnosti se odražajo
               tako dolgoročni vsi vplivi tehnološkega napredka kakor tudi kratkoročni vplivi
               konjukturnega cikla. Plačno politiko, o kateri veliko govorimo, bi morali usmeritiv v
               trenda gibanja produktivnosti in dogovor o delitvi dobička. V Poslanski skupini
               Socialnih demokratov cel mandat plediramo na Vlado glede zakona o delitvi tega
               dobička zaposlenim. Z vstopom v evrosistem so pri plačah postale pomembne tudi
               razlike med gibanjem produktivnosti v Sloveniji in v evrosistemu. Ob upoštevanju teh
               razlik bi bilo smiselno oblikovati stopnjo rasti plač skladno z vzdrževanjem cenovne
               stabilnosti. To bi prispevalo k ohranjanju in krepitvi stroškovne konkurenčnosti.
               Koristno bi bilo, da se o presoji neinflacijske naravnanosti politik razpravlja s
               socialnimi partnerji. Povedal pa sem, kaj je predpogoj, da lahko konstruktivno in
               resno o tem s partnerji diskutirajo. In še nekaj. Glede predloga, da je potrebno
               ohladiti predvsem preko Darsa ni res, da to pomeni upočasnitev gradnje cest, še
               enkrat poudarjam, ni res. Predlagamo pa, da najete kredite zamenjamo v vsaj določeni
               meri nazaj z domačimi prihranki, ki pa lahko pridejo iz proračuna od tam, kjer so
               nekoč že bili. Ob odločitvi, da se obilno pospeši investicije predvsem v ceste, pri
               tem pa se ta odločitev te Vlade in te koalicije izpelje z inovacijo, da jih ne
               financiramo več iz prihrankov v državnem proračunu in bencinskega tolarja marveč s
               krediti, z zadolževanjem, ki ima za posledico inflacijski presežek v proračunu ali
               kot rad reče minister, da imamo po dolgih letih prejšnjih vlad prvič uravnotežen
               proračun. Zato je lahko eden od učinkovitejših ukrepov za zajezitev te inflacijske
               spirale, če se Vlada odpove tej inovaciji in če najde proračunske odhodke za ceste in
               pri tem ohrani uravnotežen proračun. Takrat bomo pa res lahko govorili in ga
               primerjali s preteklimi obdobji.</p>
               <p>Da zaključim. Če je še pred pol leta predsednik Vlade dejal, citiram: "da kar se tiče
               teh stalnih navedb, kako ta Vlada zdaj dela nekaj, kar bo v prihodnosti škodilo, bi
               si želel, da bi bile navedbe končno podkrepljene z nekimi verodostojnimi številkami.
               To kar smo zdaj slišali je približno isto kar piše v nekem nekoč tajnem dokumentu,
               zdaj ni več tajen, ker je Banka Slovenije umaknila oznako zaupnosti iz tega gradiva,
               da je to praktično neverjeten scenarij. Se pa takšno insinuacijo uporablja za
               politično obračunavanje." Konec citata. Ja, ni dolgo trajalo in praktično neverjetni
               scenarij, ki je bil dolgo časa tajni je dobil svojo realizacijo. Tudi številke so
               povsem verodostojne, saj je nivo inflacije prebil v januarju magičnih 6% na letni
               ravni, cene so se dvignile leta 2007 za 5,6%, medletna stopnja rasti cen predelane
               hrane je znašala 11% in tako dalje in tako dalje in napovedi so, da se stvari še ne
               bodo kar tako hitro umirile zato v Poslanski skupini Socialnih demokratov
               pričakujemo, da bo današnja razprava prispevala k temu, da se vsi skupaj ne
               zadovoljimo s stališčem, da je vse narejeno kar se je dalo in da se nič več ne da. Od
               Vlade pričakujemo, da bo pred ta Državni zbor prišla s konkretnim projektom ukrepov,
               ki bodo v prvi vrsti neinflacijsko naravnani.</p>
            </sp>
            <sp xml:id="SDZ4-Izredna-33-2008-02-14.sp37">

               <speaker>PODPREDSEDNIK SAŠO PEČE:</speaker>

               <p>Hvala lepa. Proceduralni predlog kolega Školč, izvolite.</p>
            </sp>
            <sp xml:id="SDZ4-Izredna-33-2008-02-14.sp38">

               <speaker>JOŽEF ŠKOLČ:</speaker>

               <p>Hvala lepa, gospod predsednik.</p>
               <p>Sam sem hotel predvsem protestirati zaradi zlorabe, ki si jo je privoščil naš
               poslanski kolega gospod Jerovšek, ko je s prstom kazal po dvorani češ da ni teh, ki
               so zahtevali razpravo o inflaciji. To je zagotovo bilo namenjeno tudi tistim, ki sejo
               spremljajo, drugače zato moram reči, da je večina teh, ki v razpravi sodelujejo in ki
               so to podpisali tukaj in je prijavljena k besedi, gospoda Jerovška več kot dve uri ni
               bilo, ker je bil na obilnem kosilu in verjetno je, bom rekel zdaj kri predvsem
               angažirana v prebavilih in ga tudi v tem trenutku ni tukaj, njegovi kolegi, ki so se
               vsi po vrsti prijavili k razpravi jih tudi ni tukaj ampak, ko boste kasneje
               spremljali kako obračunavajo z nami, se vam bo dozdevalo kot da poslušajo vsako
               besedo posebej.</p>
               <p>Opravičujem se vsem, ki ste tukaj ampak te vrste manevri, ki si jih je gospod
               Jerovšek privoščil so potrebni tudi takšne vrste komentarjev. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp39">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanskega kluba Liberalne demokracije Slovenije bo
               predstavil poslanski kolega Milan Petek, izvolite.</p>
            </sp>
            <sp xml:id="SDZ4-Izredna-33-2008-02-14.sp40">

               <speaker>MILAN PETEK:</speaker>

               <p>Lep pozdrav vsem, ki smo tukaj, ministru Bajuku, kolegom, predsedujočemu hvala za
               besedo.</p>
               <p>Štiri ure in tri četrt traja naša seja, govorili so predlagatelji, govorila je Vlada,
               govorijo še vedno predstavniki poslanskih skupin in očitno je, tisti ki ste dvomili,
               da imamo kaj povedati in jaz verjamem, da imajo tudi gledalci in poslušalci kaj
               poslušati in namen, vsaj po naši presoji, te seje je že na nek način dosežen.</p>
               <p>Pobuda za izredno sejo inflacije z namenom torej reševanja problematike visoke
               inflacije v Sloveniji in seveda z upanjem, da bo prišlo do skupnih opredelitev za
               protiinflacijske ukrepe, je res naša, LDS-ova. Vendar poudarjam, podprta je skupaj z
               vsemi opozicijskimi strankami tudi vložena v Državni zbor. In za njo po mesecu dni,
               odkar je bila vložena, vsi skupaj še vedno trdno stojimo.</p>
               <p>V Liberalni demokraciji Slovenije ocenjujemo, večkrat smo to povedali, da se je vlada
               prepozno začela zavedati problema visoke inflacije, od lanskega junija reagira z
               vsemi svojimi dejanji, z vsemi svojimi izjavami od premierja, posebej pa do ministra
               Bajuka podcenjevalno do tega problema in zaradi tega nas ne more prepričati o tem,
               kar skuša dopovedati javnosti, da se je pravočasno odzvala. Res je, da je v zadnjem
               mesecu sicer pripravila ukrepe, ki blažijo posledice visoke inflacije, vendar pa še
               vedno ni pripravila protiinflacijskih ukrepov, torej ukrepe, ki blažijo, ne pa
               protiinflacijske ukrepe. Res je tudi,da se je v zadnjem času iz zimskega spanca
               prebudil Urad za varstvo konkurence, ki je začel ukrepati. Zaenkrat ne vidimo, da je
               ali da bi bil posebej uspešen, deluje zmedeno, nekonsistentno in trenutno izgleda
               bolj kot jurišnik vlade, kot resen avtoritativni organ. Prav zato in zaradi vsega
               navedenega moramo v Liberalni demokraciji Slovenije javno izraziti nezadovoljstvo z
               ravnanjem vlade ob pobudi opozicijskih strank za sklic Državnega zbora o problemu
               inflacije. Od vlade bi pričakovali, da bo že zaradi namena izredne seje in seveda
               predvsem zaradi stvarnega stanja v slovenski ekonomiji in družbi pripravila
               protiinflacijske ukrepe. Vendar je očitno, da se je, da se pravzaprav še obnaša
               ignorantsko do opozicije, kot da je biti greh ali že sam greh to, da opozicija
               opozarja na problem visoke inflacije. Verjamem, da bi bila reakcija drugačna, če bi
               nastala ta ugotovitev znotraj koalicije. Kot da so ti isti ljudje v treh letih
               pozabili, kaj so danes nekatere koalicijske stranke, takrat seveda opozicijske,
               pričakovale od vladajočih, in to v večini manj pomembnih zahtevkov, ki so jih
               uveljavljali na raznih sejah, kot je današnji zahtevek in današnje pričakovanje. In s
               takšnim odnosom se obnaša ignorantsko tudi do vseh strokovnjakov in inštitucij, ki so
               na problem opozarjali in se obnašajo ignorantsko do vseh državljanov, ki inflacijo
               doživljajo in jo tudi na lastni koži čutijo.</p>
               <p>Ob pričetku današnje seje sem razmišljal, da je pa morda današnja prisotnost treh
               ministrov na seji le znak, da se je vlada začela zavedati odgovornosti za stanje v
               katerem je slovenska ekonomija. Žal njihov, ali pa odhod dveh ministrov, kaže, da so
               očitno prišli samo sem zato, da reklamirajo svoje referate, svoje elaborate. Ne pa da
               poslušajo pripombe, očitke, ugotovitve, ukrepe, predloge, sklepe in jih seveda v
               življenje tudi prenesejo. Vse to torej vzbuja dvom o iskrenosti njihove udeležbe.
               Nasprotno kot so pričakovali v koaliciji, se je naša skupna pobuda še bolj pokazala
               upravičena. Inflacijski trend se je nadaljeval in v času predane zahteve za sklic, ko
               je bila letna inflacijska stopnja 5,6% je v tem mesecu pristala že pri 6,4%, daleč
               največ med vsemi državami Evropske unije. In če niste in če nismo verjeli, nam samim
               v Sloveniji želim poudariti in spomniti, kaj je v svojem včerajšnjem poročilu posebej
               poudaril komisar Almunia. V mnogih medijih je bil "Glavna težava Slovenija je
               inflacija." Ne torej mi, ampak gospod Almunia je to rekel.</p>
               <p>Glede takojšnje ukinitve davka, ki je eden izmed zahtevkov, ali pa predlogov v
               sklepih, se v Liberalni demokraciji Slovenije popolnoma strinjamo s stališčem
               guvernerja Banke Slovenije, gospoda Kranjca, ki podpira ukinitev davka na izplačane
               plače in prav tako z vice guvernerjem Rantom, da je potrebno ob ukinitvi davka na
               izplačane plače seveda sorazmerno znižati javno finančne odhodke. Zaradi tega je ta
               naš sklep povezan s sklepom, da Vlada takoj pripravi rebalans državnega proračuna v
               skladu z restriktivno fiskalno politiko in protiinflacijskim delovanjem Vlade
               Republike Slovenije, ki bi tako zniževal strukturni primanjkljaj. Vendar pa naj ob
               predlogih za ukinitev davka na izplačane plače ponovno spomnimo, da je Liberalna
               demokracija Slovenije predlagala ukinitev tega davka že z letom 2007. In takšen ukrep
               bi bistveno zmanjšal pritisk na rast cen. Torej danes kaže, da je bila pobuda na
               mestu. Kaže da je torej inflacijski proračun oziroma proračun bil napihnjen in z
               uveljavitvijo tega našega predloga, bi torej se pokazalo, da bi se dalo zdržati
               takšen nivo proračunske porabe. Namesto, torej ohranjanja cenovne stabilnost z
               ukinitvijo davka na izplačane plače se je Vlada raje odločila razbremeniti
               posameznike s spremembami Zakona o dohodnini. Pa še ta sprememba. Najmanj premožnim
               dejansko ne prinaša ničesar. Ukrep je le kozmetični popravek, ki ustvarja bolj
               populistični učinek kot pa stvarno razbremenitev družinskih proračunov.</p>
               <p>Glede razlage izvora inflacije naj spomnimo da so nekatere koalicijske stranke, torej
               le del, torej SDS, NSi in SLS v tem času razlagali in to zapisali tudi v predlog
               svojih sklepov in sedaj ga tudi že izglasovali, bolje rečeno preglasovali na Oboru za
               finance, torej razlago, da je večina razlogov za tako visoko inflacijo zunanje
               narave. Potem ti sklepi pišejo v 81% vplivu k inflacijskemu pospešku. Torej da je
               takšna visoka inflacija zunanje narave in kot posledica rasti cene hrane, nafte in
               zaradi nekonkurence v trgovski dejavnosti. In kako tipično za to Vlado, za tega
               finančnega ministra, za to koalicijo. Pri tem ne priznava niti izračunov, niti
               predlogov najvišje monetarne avtoritete v Sloveniji, to je Banke Slovenije, ki je v
               svojem mnenju oziroma diagramih, ki smo jih dobili na seji Odbora za finance jasno
               pokazala, da je pri analizi inflacije vedno potrebno pogledati osnovno inflacijo, se
               pravi inflacijo brez sezonskih dejavnikov, kot sta hrana in energija. Osnovna
               inflacija je pomemben indikator dolgoročne inflacije, ki ga uporabljata tako
               Ameriška, kot Evropska centralna banka. Banka Slovenije je na tem, torej našem odboru
               predstavila gibanje osnovne inflacije oziroma v tem primeru inflacije brez
               energentov, hrane, alkohola, tobaka. Iz tega akta, tega dokumenta je jasno razvidno,
               da se je v letu 2007 v primerjavi z letoma 2005 in 2006 značilno začela poviševati
               inflacija brez teh vplivnih elementov. Na podlagi te analize je ovržena trditev
               koalicije, da so le zunanji razlogi in struktura trga v Sloveniji prispevali k visoki
               inflaciji, ki jo danes tako čutimo in tako resno, vsaj nekateri, obravnavamo.</p>
               <p>Glede vpliva inflacije na fiskalno politiko pa lahko ovržemo tudi trditev ministra
               Bajuka; danes jo je vehementno razlagal pred vsemi nami; da fiskalna politika ni
               vplivala na inflacijo. Sprememba trošarin na tobačne izdelke nesporno vpliva na
               inflacijo. Vsi vemo, analize kažejo, da je imela delež 0,261% v dvigu te inflacije.
               Torej je vplivala na inflacijo. Prav tako je davčna reforma z ukinitvijo davčne
               olajšave za investicije v davku od dohodkov pravnih oseb povečala efektivno odločitev
               podjetij, ker pa so podjetja prevalila višjo odločitev na končne uporabnike je tudi
               davčna reforma, vsaj po našem mnenju posredno vplivala na inflacijo. Seveda so tudi
               spremembe dohodnine vplivale na inflacijo, tako so nekatere Bajukove trditve na ta
               način pa le ovržene. Jasno, ne smemo pozabiti že znane kreativnosti računovodstva
               ministra za finance, Ministrstva za finance, ki je povzročilo financiranje izgradnje
               avtocest z zadolževanjem in skoraj nič iz proračuna. O tem je bilo danes že nekaj
               rečeno, ne bom ponavljal. Dejstvo je, da smo v svojih razpravah na to opozarjali in
               dejstvo je, da smo opozarjali tudi na to, da bi bilo možno presoditi, ne upočasniti,
               napačno smo bili povzemani, torej presoditi ali se del sredstev ponovno ne zajema iz
               proračuna in ali se ne najdejo drugi načini financiranja državnih oziroma avtocest, s
               katerimi se pravzaprav ne spodbuja inflacija in s katerimi se torej razbremenijo ti
               učinki.</p>
               <p>Učinek takšnega financiranja avtocest na inflacijo je jasno izračunano 3-krat večji v
               primerjavi s prejšnjimi leti. Prav tako je potrdil našo trditev guverner Banke
               Slovenije dr. Kranjec, ki je dejal, da je na inflacijo vplivala ekspazivna fiskalna
               politika. Preberemo Delo z dne 13.2.2008, nismo si izmislili mi, ampak argumentirano
               je to izjavil dr. Kranjc, in ta ekspazivna fiskalna politika je vplivala na
               pregrevanje gospodarstva. Na neustreznost fiskalne politike so opozarjali v prejšnjem
               letu tudi predstavniki Evropske centralne banke. Spomnimo se guvernerja Banke
               Slovenije, mednarodnega denarnega sklada, vladni strateški svet, domači ekonomisti,
               posamezniki, parlamentarci in drugi. Mednarodni denarni sklad in Banka Slovenije prav
               tako opozarjata na neustreznost finančne fiskalne politike v letošnjem letu, ker v
               letu 2008 Slovenija povečuje strukturni primanjkljaj. Za protiinflacijsko delovanje
               pa bi morali delovati ravno obratno. Ustvarjati bi morali strukturni presežek. Takšna
               fiskalna politika, opisana, Vlade pa samo še preliva ogenj na že tako visoko
               inflacijo. V oceni programa stabilnosti dne 13.2.2008 je Evropska komisija dala
               mnenje o poslabšanju strukturnega primanjkljaja v letu 2008. Po njihovem mnenju je
               poslabšanje strukturnega primanjkljaja prav ciklično naravnano, kar pa ni v skladu s
               sprejetim Paktom stabilnosti in rasti. Po mnenju Evropske komisije bi bilo potrebno
               bolj zategniti fiskalni položaj, glede na tekoče inflacijske pritiske. Se pravi, tudi
               po včerajšnjem mnenju Evropske komisije deluje fiskalna politika napačno ob tej naši
               visoki inflaciji. Prav tako v Liberalni demokraciji Slovenije menimo, da se je
               pokazalo zelo problematično povišanje cen električne energije, ki se je začelo že
               pred liberalizacijo trga električne energije. Vlada je tik pred odprtjem trga oziroma
               odpravo nadzora cen električne energije dobila zvišanje cen za 5,5%. Vendar so končni
               učinki na cene ob liberalizaciji trga električne energije v Sloveniji še v veliki
               meri negotovi. Zvišanje cen električne energije za 6% s 1. januarjem 2008 pa
               negotovost še dodatno povečuje. Zaradi povišanje cen električne energije se namreč
               povečujejo tudi stroški poslovanja podjetij, povečujejo se stroški delovanja
               komunalnih skupnosti oziroma komunalnih organov, to je šolstva, izobraževalnih
               inštitucij, torej javnih porabnikov, tako kot vsi, ki so na trgu. Vse to povečuje
               pritiske na rast cen. Res je, da je Vlada znižala letošnji dodatek k omrežnini, kar
               pomeni, da se bodo cene električne energije povišale za 4%, namesto za 6%. Če ne
               pride še do dodatnega povišanja, bo rast cene električne energije s tem štirimi
               procenti še vedno visoka v primerjavi z rastjo cen električne energije, ki je bila v
               letu 2006, 2,3%. Vendar pa bi lahko Vlada preprečila, da bi sploh prišlo do povišanja
               cen električne energije, saj vemo, da je država še vedno 80% lastnik
               elektrodistribucijskih podjetij in vsi sklepi, vsi ukrepi, vse podražitve so še vedno
               posredno v domeni Vlade in Vlada bi lahko na to reagirala.</p>
               <p>Ali vse predhodne navedbe ne kažejo na zelo meritorna, zelo kompetentna mnenja, ki bi
               jih Vlada morala jemati resno in ukrepati, ne pa da krčevito brani svoja stališča,
               pri tem ne upošteva nikogar, razen sebe in preko poslancev na Odboru za finance brez
               skropulozno uveljavi sklepe, ki ne prinašajo nobene izveljave, izvršave, pardon,
               ampak izzvenijo kot EPP Vlade oziroma Vladi.</p>
               <p>Poslanci opozicije smo ravno zato v Državni zbor vložili amandmaje k predlaganim
               sklepom, ki bistveno bolj objektivizirajo stanje in ukrepe na področju inflacije, in
               upamo, da jih bo Državni zbor podprl. Če Vlada tudi po današnji seji ne bo naredila
               nič proti visoki inflaciji, da Vlada pravzaprav z nobenim ukrepom ne bo pokazala, da
               razume in verjame, da torej tudi opoziciji zaupa in da je tudi njej dana možnost, da
               predlaga ukrepe, o tem razmišlja in pri tem sodeluje, potem se bo "zlobnežem", pod
               narekovaji, ker pričakujemo, da jih bodo tako etiketirali goreči privrženci Vlade,
               verjetno porodilo razmišljanje, ali morda ta Vlada tega ne dela namenoma, ker je
               spoznala, da nima nikakršnih možnosti, da nadaljuje mandat, in se je pač odločila
               dovolj pokvariti situacijo naslednji Vladi in s tem otežiti vladanje s ciljem, da se
               sama ponovno vrne na oblast v letu 2012. Upamo, da temu ni tako in da je anemičnost
               bolj posledica neznanja in neodgovornosti kot pa prej povedanega. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp41">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Ciril Testen bo predstavil stališče Poslanske skupine
               Nova Slovenija. Izvolite.</p>
            </sp>
            <sp xml:id="SDZ4-Izredna-33-2008-02-14.sp42">

               <speaker>CIRIL TESTEN:</speaker>

               <p>Hvala za besedo. Lep pozdrav, gospod predsedujoči, predstavniki Vlade, poslanke in
               poslanci!</p>
               <p>Za začetek bi rad povedal, da v Liberalni demokraciji Slovenije niso predlagali
               ukinitve davka na izplačane plače v letu 2007, ampak že v letu 2005. So pa pozabili
               to predlagati v letu 2004, ta davek so namreč oni tudi uvedli.</p>
               <p>V Poslanski skupini Nove Slovenije smo prepričani, da si bomo leto 2007 v Sloveniji
               zapomnili po podatkih, ki precej odstopajo od dolgoletnih povprečij. Zabeležili smo
               zelo visoko gospodarsko rast, najboljše kazalce na trgu dela po osamosvojitvi in tudi
               visoko rast izvoza. V Novi Sloveniji menimo, da je bila v preteklem letu edini
               makroekonomski problem inflacija, ki pa je širši, svetovni, evropski kot tudi
               slovenski problem, izvira pa po našem mnenju iz ključnega dejavnika visoke
               gospodarske rasti, ki jo je zaznati v celotnem svetovnem gospodarstvu. Kot posledica
               visoke gospodarske rasti se pojavlja veliko povpraševanje po ključnih surovinah,
               hrani in drugih za življenje pomembnih artiklih, kar nedvomno vpliva na visoke cene
               teh artiklov. Kar se Slovenije tiče, je problematika po našem mnenju še posebej
               pereča, ker smo se v inflacijo, ker smo v inflacijo zapadli v trenutku, ko smo se s
               prevzemom evra gospodarsko in tudi kapitalsko popolnoma odprli svetu. Naša
               inflacijska izhodišča so bila glede na druge članice evroobmočja bistveno slabša, v
               letu 2007 smo vstopali z 2,8% inflacijo, zato je tudi v tem trenutku naša inflacija v
               evroobmočju relativno zelo visoka. Poleg tega v Poslanski skupini Nova Slovenija
               menimo, da na našem trgu še vedno primanjkuje konkurence, da se nekateri subjekti
               monopolno obnašajo in da jim je izključni cilj samo čim večji dobiček. V Novi
               Sloveniji smo prepričani, da so glavni razlogi za inflacijo sledeči, cena nafte in
               tudi drugih energentov na svetovnem trgu, ki so v letu 2007 zaradi omejene ponudbe in
               velikega povpraševanja močno narasla. Na ceno nafte vsekakor močno vplivajo tudi
               nestabilne politične razmere v nekaterih ključnih proizvajalkah nafte kot tudi
               nekatere naravne ujme, ki so zaradi zmanjšanja črpanja svoje prispevali.</p>
               <p>Glavni problem za relativno visoko inflacijo pa je po mnenju Poslanske skupine Nove
               Slovenije cena hrane na svetovnem trgu in še posebej v Sloveniji. Potrebno je vedeti,
               da je v Sloveniji pridelava hrane draga zaradi velike razdrobljenosti kmetijskih
               površin in tudi zaradi razdrobljenosti kmetijskih proizvajalcev. Zaradi relativno
               visokih stroškov bodo za naše kmete tudi evropske cene kmalu prenizke, kar se pri
               nekaterih proizvodih že kaže, na primer breskve ali pšenica. V Sloveniji imamo tudi
               slabo povezano živilsko predelovalno industrijo, ki pa ji kljub nuji povezovanja
               zaradi različnih predvsem lokalnih interesov ne uspeva, tu mislimo predvsem na veliko
               število mlekarn, mesno predelovalnih obratov in tudi drugih predelovalcev hrane, ki
               imajo zaradi razdrobljenosti velike režijske stroške in slabo trženje. Kot zadnji v
               verigi med proizvajalci in potrošniki pa se pojavljajo trgovci, ki zaradi boljše
               organiziranosti in delno monopolnega položaja prva dva spretno izkoriščajo in si
               odrežejo daleč največji kos kruha.</p>
               <p>V Novi Sloveniji menimo, da nas v Sloveniji prav na področju pridelave, predelave in
               trženju s kmetijskimi proizvodi čaka še veliko trdega dela.</p>
               <p>Tretji pomembni element zaradi katerega imamo v Sloveniji visoko inflacijo in
               verjetno tudi višjo gospodarsko rast je bruto zunanje zadolževanje Slovenije. Z
               vstopom v EU, in še posebej z vstopom v evrsko območje se je pretok kapitala
               popolnoma sprostil in tudi evropsko območje, ki je pretok kapitala popolnoma sprostil
               in tudi rizikov, ki izhajajo iz stečajnih razlik zaradi nizke valute ni. Naša
               podjetja, in predvsem naše poslovne banke, so se zaradi nizkih obresti in ugodnih
               pogojev zadolževale v tujini. Tudi na tem mestu bi rad pojasnil tudi pogosto izrečene
               očitke Socialnih demokratov in njihovega predsednika gospoda Pahorja, ki hočejo
               pogosto prikazati bruto zunanji dolg države Slovenije kot javni dolg ali kot dolg, na
               katerega lahko vpliva vlada in za katerega je kriva vlada, kar ne drži. Bruto zunanji
               dolg države je tisti dolg, ki ga v tujini naredijo vsi subjekti neke države, v
               primeru Slovenije naša vlada. Z državnega nivoja prispeva samo cirka 10% tega dolga
               in še približno 10% prispeva Banka Slovenije, vse drugo je stvar drugih
               subjektov.</p>
               <p>Mogoče naj kot zanimivost povemo, da v našem primeru več kot 45% bruto zunanjega
               dolga prispevajo poslovne banke in cirka 22% gospodarskih subjektih. Še enkrat naj
               povemo, da država skupaj z Banko Slovenije pridela samo cirka 20% bruto zunanjega
               dolga. Vsekakor je z nekaj mesečnim zamikom na dvig cen vplivala tudi uvedba evra v
               januarju 2007. Zlasti pri nizko cenovnih artiklih je zaradi zaokroževanja in tudi
               zaradi momenta prehoda na drugo valuto marsikdo izkoristil uvedbo evra tudi za dvig
               cen.</p>
               <p>Postavlja se tudi vprašanje, koliko je zaradi relativno visoke inflacije kriva vlada.
               V Poslanski skupini Nove Slovenije menimo, da ne veliko, predvsem iz sledečih
               razlogov. Javna poraba se je v Sloveniji nižala vsa zadnja leta, še posebej
               intenzivno pa v letih od 2004 do 2007, ko se je znižala za več kot 3% BDP-ja in
               predstavlja samo 43% BDP-ja, kar je izjemen dosežek, še posebej če upoštevamo, da so
               imele vse blagajne, ki spadajo v javno porabo, pozitiven saldo, kar se v preteklosti
               ni dogajalo. Tu mislimo predvsem na pokojninsko in zdravstveno blagajno. Prav tako
               znaša konsolidiran dolg države ali javni dolg v letu 2007 samo 25,6% BDP-ja, kar je
               kar za 2% manj kot v letu 2004 in tudi bistveno manj kot maastrichtski kriteriji
               dovoljujejo, torej 60% BDP-ja. Predvideni proračunski primanjkljaj za leto 2007 je
               bil planiran v obsegu 0,6% BDP-ja, kar je manj kot smo v paktu stabilnosti obljubili
               za leto 2009. Zadnji podatki, ki jih je posredovalo Ministrstvo za finance, pa kažejo
               na približno 35 milijonov evrov presežka, kar bi v normalnih pogojih moralo pozitivno
               vplivati tudi na višino inflacije. Vlada se je obnašala kot dober gospodar tudi v
               primeru, ko je šlo za plače v javnem sektorju in tudi ko je šlo za povišanje tistih
               cen, ki so še vedno pod vladnim nadzorom. Kljub temu v Poslanski skupini Nove
               Slovenije menimo, da Vlada k zmanjšanju inflacije lahko prispeva z naslednjimi
               aktivnostmi; omejuje rast plač v javnem sektorju, spodbuja svobodno konkurenco zlasti
               v sektorjih kjer so cene najbolj zrasle in preprečuje kartelne dogovore in monopole,
               strogo nadzira spreminjanje nadzorovanih cen, krepi vlogo Zveze potrošnikov Slovenije
               in medijev, ki opozarjajo na inflacijske razloge in pripravi rebalans proračuna, ki
               bo zajel vse tiste spremembe, ki so posledica spremenjene zakonodaje. Zaradi
               inflacije je Državni zbor na predlog Vlade sprejel tudi številne dopolnitve zakonov,
               ki bodo izboljšali položaj tistih, ki jih je inflacija najbolj prizadela. In sicer,
               spremenili smo dohodninsko zakonodajo, ki uvaja za tiste, ki imajo najnižje plače
               dodatno olajšavo za 2000 evrov in za tiste do 9000 evrov na letnem nivoju, kar
               pomeni, da bodo na letnem nivoju dobili 320 oziroma 160 evrov dodatnega neto
               prihodka. Za državni proračun pomeni ta manj prihodkov za 38 milijonov evrov. Za 8,4%
               so se povišali otroški dodatki, spremenil se je Zakon o varstvenem dodatku. Iz
               naslova povišanja v javnem sektorju zardi inflacije so se povečali proračunske
               obveznosti za približno 35 milijonov evrov. V kolikor bomo potrdili Zakon o
               subvencionirani dijaški prehrani že za šolsko leto 2008-2009, bo potrebno v rebalansu
               proračuna za leto 2008 zagotoviti dodatnih 16 milijonov evrov. Ta zakon bo na letnem
               nivoju vsakemu dijaku prinesel dodatnih 470 evrov, kar je še pomembnejše, pa tudi
               zdravo prehrano. Pogosto se postavlja tudi vprašanje, kako bodo spremembe plače,
               dohodnine in drugih transferov vplivale na inflacijo. V Novi Sloveniji menimo, da ne
               bi smele biti dodaten razlog za inflacijo, saj se bodo z rebalansom proračuna najmanj
               za isti znesek znižali drugi proračunski odhodki.</p>
               <p>Skratka, v Poslanski skupini Nove Slovenije menimo, da so za inflacijo krivi predvsem
               zunanji in samo v manjši meri domači razlogi. Menimo, da Vlada ni tista, ki bi z
               davčno ali katerokoli drugo politiko bistveno vplivala na rast cen. Menimo tudi, da
               so trgovci tisti, ki bi lahko bistveno pripomogli k umiritvi cen. Ponovno se dogaja,
               da se naši kupci, ki so se vrnili domov, odpravljajo zaradi nižjih cen po nakupe v
               tujino. Najboljši sosedpostaja po nekaterih analizah cen tudi najdražji sosed, kar je
               lahko tudi za trgovca v prihodnosti precej problematično in bo potrebno nekaj
               storiti.</p>
               <p>Kar se predlaganih sklepov predlagateljev tiče jih v Novi Sloveniji ne podpiramo,
               podprli pa bomo sklepe, ki jih je sprejel matično odbor.</p>
               <p>Hvala lepa.</p>
            </sp>
            <sp xml:id="SDZ4-Izredna-33-2008-02-14.sp43">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Končali smo s predstavitvijo stališč poslanskih skupin. Prehajamo na razpravo poslank
               in poslancev.</p>
               <p>Prvi ima besedo dr. Slavinec. Izvolite.</p>
            </sp>
            <sp xml:id="SDZ4-Izredna-33-2008-02-14.sp44">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim.</p>
               <p>V svoji uvodni predstavitvi nam je dr. Bajuk, ki ga žal ni tukaj, stvar orisal in
               predstavil tako, da sem prepričan, da se je marsikomu utrnil pomislek in se je
               vprašal - ali sploh imamo inflacijo. Številke kažejo, da jo imamo, in kar je še
               hujše, seveda sedanje življenje kaže, da jo imamo. Potem je v nadaljevanju mag.
               Vizjak mnoge presenetil s svojim citiranjem priznanih strokovnjakov, ne pa bivših
               ministrov. Zdaj, mene je to malo zmedlo, moram priznati. Ali so vsi ministri
               nestrokovni, tega si prav gotovo ne bi želel. Jaz pričakujem, da v vlado pridejo
               ljudje, ki so strokovni. Ampak potem iz tistega izhaja, da takoj, ko vstopijo v
               vlado, pa pozabijo na vso svojo strokovnost in na strokovnem področju niso nič več
               vredni, če on negira mnenje kakršnegakoli bivšega ministra kot možno strokovno
               referenco. To navajam zaradi tega, ker me navdaja s skrbjo, ali našo državo vodi
               nestrokovna vlada in je potem mogoče tudi to razlog, zakaj se moramo danes tu
               pogovarjati o inflaciji in kako jo preprečiti.</p>
               <p>Kakorkoli že, za razliko od finančnega ministra se sam ne bom vračal v leto 2000 in
               morda še nazaj. Pomembneje je, kaj sedaj narediti, kako zastaviti nadaljnje akcije,
               da se bo ta inflacijska spirala zaustavila in da ne bomo imeli največje inflacije v
               evrskem območju Evropske unije. To je žal dejstvo. To je dejstvo in kljub vsem
               zunanjim vplivom, kljub temu da imajo tudi druge države višje cene hrane, energentov,
               se je pri nas nekako to odrazilo v najvišji meri. Zadeve so lahko tudi zelo
               enostavne. Glejte, veliko se lahko naučimo iz narave, veliko se lahko naučimo iz
               zdrave kmečke pameti, kajti kmetje so tisti, ki so najtesneje povezani z naravo. In
               vsak dober kmet ve, da ni dovolj krompir dajati na kup, če parafraziram prekladanje
               denarja z enega kupa na drugega, iz žepa v žep, ampak je treba ob vsaki letini nekaj
               shraniti za setev in potem to posaditi in iz tega, kar zraste, potem lahko živimo. In
               pomembno je, da ob dobrih letinah damo na stran več, in pomembno je, da ne pojemo
               več, kot zraste. To je ta resnica. In v našem proračunu se žal to ni zgodilo -
               pojedli smo več, kot je zraslo. Seveda, številke lahko govorijo tako ali drugače.
               Slišali smo, da letos prvič v državnem proračunu ni primanjkljaja, ampak je presežek.
               Ja, ampak hkrati pozabimo povedati, da pa je to presežek državnega proračuna, ki pa
               ni obremenjen za dosti višje kredite. 554 milijonov evrov kreditov je letos izven
               tega državnega proračuna, po drugi strani se pa hvalimo z 20, mogoče 30 milijoni
               presežka. Slišali smo že za gradnjo avtocest. Ne, nikakor je sedaj ne smemo ustaviti,
               sploh ne, ko so na vrsti območja, ki so objektivno teh avtocest potrebna in za katera
               bi bilo bolje, če bi jih dobila že prej, saj je vsaka takšna povezava zelo zelo
               pomemben generator tudi hitrejšega razvoja. Problematizirati pa moramo način, kako se
               te avtoceste financirajo. Kajti kako so se financirale od sedaj: s krediti toliko,
               kolikor se je objektivno lahko pričakovalo, da se bo pobralo s cestnino in kredite
               poplačevalo, za preostanek je bilo treba zagotoviti sredstva v proračunu. In ta
               sredstva v proračunu, če so bila namenjena za ceste, niso bila namenjena za drugo
               porabo, niso bila namenjena za to, kar bomo pojedli, če se vrnemo nazaj na zdravo
               kmečko pamet.</p>
               <p>Tudi dober gospodar v svojem proračunu ve, da najprej iz vsote denarja da proč tisto,
               kar je treba za položnice in potem, kar preostane, lahko trošiš. Mi smo se pa žal
               obnašali nekoliko drugače. Najprej smo nekaj potrošili, sedaj, ko pa je treba
               plačevati položnice, si bomo pa že sposodili. To me spominja na tiste kmete, ki vsako
               leto eno njivo prodajo, da kupijo krompir za naslednjo setev. In prav gotovo v tem je
               pomemben vzrok za inflacijo in prav gotovo, če bi se samo na tem nivoju obnašali bolj
               varčno, bi bila inflacija nižja.</p>
               <p>Lahko se strinjamo tudi s tem, da je dražja hrana razlog za inflacijo, ampak po drugi
               strani je treba zagotoviti tudi učinkovito državo in po drugi strani je tudi
               zmanjšati treba porabo. In, kje zmanjšati porabo? Ne na takih banalnih zadevah, da se
               kupi službeni avto brez naslonjala za roko in se tam privarčuje 100 evrov. To je
               brezpredmetno. Varčevati je treba tam, kjer se da privarčevati! Da ne bomo govorili o
               provizijah za raznorazne nakupe vojaške opreme, za katere smo sedaj videli, da bi se
               jih tako ali tako izognili, saj je rebalans proračuna to pokazal; privarčevati se da
               tudi na drug način, tako da več denarja pripeljemo v ta proračun. V mislih imam
               evropske sklade in ni to edini odgovor, da nimamo pripravljenih projektov, da se ne
               vemo prijaviti. Glejte, koliko projektov, pa ne moremo prijaviti zaradi tega, ker
               enostavno Vlada ne pripravi razpisov. In tukaj izgubljamo. Jaz sam nikoli nisem stal
               za tem, da je treba varčevati. Ne. Raje čim več ustvarimo, da bomo po drugi strani
               lahko tudi čim več porabili. Ampak za to, da lahko več ustvarimo, pa se začne tudi
               pri Vladi. Ne samo pri finančnem ministru, da ne bo vse na njem zgorelo, daleč od
               tega. Tudi druga ministrstva imajo svojo odgovornost, zakaj niso pripravila nekaterih
               razpisov, ki so osnovna in pogoj, da se lahko potem prijavimo na tiste sklade, tista
               sredstva, ki v Evropi čakajo, da jih poberemo, pa jih žal nismo vedeli. Da ne bom
               porabil vsega časa kolegom, naj zato zaključim spet z enostavno mislijo, ki je vsem
               razumljiva.</p>
               <p>Inflacija bo prav gotovo manjša, če se bomo zavedali tega, da lahko pojemo samo
               toliko, kolikor smo ustvarili. In še enkrat, poskušajmo v proračun pripeljati čim
               več, naj bodo cilji Vlade ti, ne da bomo čim bolj varčevali, ampak da ustvari možnost
               in pogoje, da se čim več denarja pripelje in potem bomo lahko tudi zagotovili višje
               socialne transferje - po domače, lahko več porabili - in kljub temu ne bo to dodatno
               generiralo še višjo inflacijo. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp45">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanka mag. Majda Potrata. Izvolite.</p>
            </sp>
            <sp xml:id="SDZ4-Izredna-33-2008-02-14.sp46">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod minister in sodelavci, predstavniki Vlade,
               spoštovane poslanke in poslanci! Ne bom se pustila ujeti v past polemike med
               različnimi ekonomisti, ampak bom o inflaciji razmišljala s stališče socialne
               vključenosti, o kateri je govorila tudi ministrica gospa Marjetka Cotman.</p>
               <p>Kaj želim v zvezi s tem povedati? O aktivni socialni vključenosti odločajo zadostni
               socialni transferi, kakovostne zaposlitve in kakovostni socialni servisi. Kaj je
               mogoče v zvezi s temi tremi elementi reči, ko razmišljam o letu 2007 in o inflaciji?
               Ljudje občutijo inflacijo toliko bolj, kolikor nižji so njihovi prihodki, in slišali
               smo že podatek, da kar dve tretjini zaposlenih dobiva pod povprečjem plače. To se
               pravi, da se nam srednji sloj izredno tanjša in je zato pričakovanje o zadostnih
               socialnih transferjih izredno pomembno. Prav zato sem že avgusta naslovila na
               ministrico za delo pobudo, da bi razmislili o izredni valorizaciji socialnih
               transferov oziroma transferov posameznikov in gospodinjstvom, vendar tedaj je bil
               odgovor kategoričen, zakon tega ne omogoča, tudi pobuda za razmislek o tem, ali je
               zakon treba spremeniti, je bila takrat kategorično zavrnjena. Ko sem septembra na
               predsednika Vlade naslovila poslansko vprašanje podobne narave, katere ukrepe Vlada
               namerava sprejeti v zvezi z ureditvijo položaja najbolj prizadetih skupin
               prebivalstva, je, če povzamem zelo na kratko, odgovor bil tak, da je Vlada storila
               vse, kar je mogla storiti, krivec so visoke cene hrane in energentov, sicer pa je pri
               nas vse dobro, vse je bilo to danes že tudi povedano, s katerimi statističnimi
               podatki je premier to dokazoval. Torej bi lahko rekla, da je do takrat, pa še do
               decembra, ko mi je Vlada odgovorila na vprašanje, zastavljeno ob dnevu boja proti
               revščini, podoba o Sloveniji bila blizu tiste podobe raja pod Triglavom, zlate dobe
               in podobnih reči, kjer samo tisti, ki govorijo o inflaciji, povzročajo nepotrebno
               zaskrbljenost med državljani. In so ti pravzaprav krivi za vse. Decembra tudi še ni
               bilo nobenega govora o tem, kako bo Vlada ukrepe ciljala. Rečeno je samo bilo, da naj
               mi povemo, torej opozicija, kaj predlagamo, da Vlada storila. In znova naj opozorim,
               da smo predlagali, ampak nobeden od tistih ukrepov ni bil sprejet kot primeren, ampak
               poglej ga vragca, v januarju pa je vsaj kar zadeva socialne transfere, Vlada
               predlagala dva zakona. Eden od teh ravno na varstveni dodatek meri, drugi pa na
               otroški dodatek. Znova poudarjam, da smo podprli oba zakona zaradi tega, ker sta
               gasila težave tistih najbolj deprivilegiranih in socialno najmanj vključenih skupin.
               Ampak govoriti o tem, da je Vlada poiskala kakšne sistemske rešitve, pa še vedno ni
               mogoče.</p>
               <p>Kaj Vlada govori o kakovostnih zaposlitvah? Pohvalijo se, da je brezposelnost tako
               nizka, kot ni bila še nikoli, ampak problema strukturne brezposelnosti pa še vedno
               nismo odpravili. In kaj direktorica zavoda za zaposlovanje svetuje tisti skupini, ki
               je najbolj ogrožena? Svetuje, naj se zaposlijo kot oskrbovalke bolnih ali kot
               sobarice. Sedaj ne vem, če so to kakovostne zaposlitve. Tudi ne vem, če je rešitev v
               kakovostnih zaposlitvah, to pa je spet zvezujejo z Lizbonsko strategijo, če mlade
               profesorice dobijo samo zaposlitev za določen čas, in to ne za polnih 12 mesecev
               kolikor traja leto, ampak samo za deset mesecev šolskega leta, kar spet naj bi bilo
               vse v duhu fleksibilne zaposljivosti. Če je to kakovostno zaposlovanje, potem moram
               reči, da je predstava o tem na Vladni strani res nekoliko zgrešena in tudi mimo
               tistih, o katerih govori Evropska unija, ki govori, da je ravno pri zagotavljanju
               enakih možnosti treba skrbeti ne samo za količinske kazalnike, ampak predvsem skrbeti
               za to, da bodo zaposlitve v resnici kakovostne.</p>
               <p>In samo še besedo, dve o kakovostnem socialnem servisu. Naj spomnim na polemike o
               zdravstvenem sistemu, naj spomnim na razpravo o zakonu o vrtcih, kjer se standard
               storitev znižuje in se skuša v javnosti ustvariti vtis skrbnega ravnanja Vlade s tem,
               da vrže take rešitve, ki jih potem sproti spreminja. Najprej brezplačen vrtec za
               drugega ali tretjega otroka, potem kar naenkrat na klop ponudi 80% povračilo plačila
               staršev za otroka v tistem letu pred obvezno šolo. To so, oprostite, nesistemske,
               nedomišljene rešitve, ki so bile sprejete januarja, mi pa smo opozarjali na probleme
               najmanj od avgusta sem. Torej, če to kaže na sistematično ravnanje, potem pa res ne
               vem, kakšna je predstava Vlade o sistematiki.</p>
               <p>Hvala lepa.</p>
            </sp>
            <sp xml:id="SDZ4-Izredna-33-2008-02-14.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>Besedo ima poslanec mag. Branko Grims. Izvolite.</p>
            </sp>
            <sp xml:id="SDZ4-Izredna-33-2008-02-14.sp48">

               <speaker>MAG. BRANKO GRIMS:</speaker>

               <p>Vsem lep pozdrav.</p>
               <p>Danes je bila že izjemno zanimiva razprava. Vsekakor pa sem bil ene izjemno vesel.
               Prejle je predstavnik največje opozicijske skupine tukaj, v tej dvorani javno
               zagovarjal tajkunstvo, in sicer tako, da je Vladni boj proti tajkunom in njihovemu
               kartelnemu dogovarjanju ter posledično visokim cenam hrane in korupciji, prikazoval
               kot nekaj negativnega. Veste, kdo pa je v resnici najbolj kriv za te nesorazmerne
               podražitve hrane, ki celo presegajo nekatere sosednje države? Tisti, ki je hkrati s
               podražitvami, ki so s svetovnega trga, potem povzdignil tudi marže. In marže v
               maloprodaji so skočile, da je veselje, in eden od časopisov je pred dnevi objavil
               zelo poučen diagram, ki kaže, kako zelo so porasli profiti v maloprodaji v zadnjem
               obdobju. Prej so bili tudi seveda profiti, stabilni, ves čas prisotni, ampak vzpon v
               zadnjem obdobju je skoraj eksponencialen. In to je krivda tajkunov, njihovega
               dogovarjanja, ko na majhnem trgu, kot je slovenski, potem dejansko konkurenca ne
               deluje več. Vsi ste prej govorili o konkurenci, potrebi po večji konkurenčnosti,
               niste pa zelo jasno povedali, za kaj gre za to, kar zdajle govorim. Da se usede ena
               skupina tajkunov skupaj, se zmeni, koliko bo navila cene nekega živila, nekega
               nujnega produkta, ki ga vsak državljan rabi, in potem preko medijev, ki jih ti isti
               ljudje obvladujejo, kot lastniki dopovedujejo, da je za to kriva Vlada Republike
               Slovenije. Ko pa Vlada Republike Slovenije poseže po ukrepih, ki jih v pravnem redu
               lahko uporabi, po sredstvih za vzpostavljanje večje konkurenčnosti, ko organi začnejo
               delati svoje naloge in se sproži boj proti korupciji, proti tajkunom, se pa to
               opredeli kot nekaj negativnega, kot neka demagogija ali nekaj tako je bilo približno
               rečeno. Veste, tega predstavnika največje opozicijske skupine, ki je na ta način zelo
               jasno potrdil, da obstaja trajna naveza med tajkunstvom in velikim delom opozicije
               tistim, ki draži živila in greni življenje navadnim državljanom - bi za to priznanje
               najrajši zdajle kar objel, samo če grem do gospoda Kumra in ga objamem, bodo glede na
               to, da je danes Valentinovo vsi sporočilo razumeli čisto narobe, zato se mu samo
               javno zahvaljujem.</p>
               <p>Zdaj pa, med ključnimi generatorji inflacije so, kot sami dobro veste, prav
               inflacijska pričakovanja. Ko inflacijska pričakovanja začnejo vsi vgrajevati v svoje
               odločitve, takrat je šele inflacija zelo velik gospodarski problem. V Sloveniji na
               srečo tega še ni, lahko pa to nastane, vendar na čisto drugih osnovah, kot se zdajle
               tu prikazuje. Inflacija je v tem trenutku dvojen problem: po eni strani konkreten
               problem zaradi podražitev, o katerih sem govoril in sem tudi zelo jasno pokazal, kako
               do tega prihaja, in po drugi strani gre predvsem za to potenciranje negativnega
               vzdušja, s čimer pa dejansko generiramo inflacijska pričakovanja. In ko se to začne
               vgrajevati v odločitve, bojim se, tudi v kakšno odločitev, ki je lahko hitro tu
               sprejeta, takrat pa je to dejansko napačna politika.</p>
               <p>Namreč, kaj je bistveno - bistveno je, da stvari postavimo v pravi okvir. Pa si bom
               malo pomagal z nekaj diagrami, da bo stvar bolj grafično jasna. Tole krivuljo bi si
               najbrž vsa opozicija, ki vehementno stalno sledi tisti sintagmi, slabše, kot gre
               Sloveniji, bolje za nas, ker se bližajo volitve, in bi si najbrž vsa opozicija
               želela, da je krivulja inflacije - pa ni, to je krivulja, ki kaže gospodarsko rast v
               državi Sloveniji po letu 2000. In tale del tule nižje, je tisti del, ki zajema bivše
               koalicije, SD in LDS, tiste, ki nas danes poučujejo o gospodarski rasti. Se spomnite
               grmenja medijskega orkestra "Slovenija gre naprej" - kajne? Pa je šlo, s 3,7, recimo,
               na 2,8 v prvem letu, ko je bil na Vladi Tone Rop. Ta del tukaj, kjer je ta strmi
               vzpon navzgor, pa je čas Vlade pod vodstvom Janeza Janše, ko dosega Slovenija
               največjo gospodarsko rast v svoji zgodovini. In v tem okviru postane še bolj zabavno,
               če pogledamo še malo, kakšna je v resnici povprečna inflacija v obdobju zadnjih treh
               vlad. Pa poglejmo: od leta 1996 do 2000 je povprečna inflacija bila 8%, potem v
               naslednjem obdobju 2000 do 2004 približno 6,3% in v zadnjem obdobju 3,6%. In zato
               tisti, ki govorite o primerjavah za nazaj, zamolčite bistveno zgodbo - ko gre za
               primerjavo kvalitete, je edina tekmica sedanji vladi sedanja vlada pod vodstvom
               Janeza Janše sama, v prvih dveh letih vodenja te vlade, kajti pred tem so bile
               inflacijske številke zelo visoke in zelo impresivne. Tudi danes, ko se sicer precej
               manipulira s tem, ker se jemlje kumulativna rast, ne pa povprečne letne, ki daje
               drugačno številko, se zamolči, da je celo v obdobju zadnje vlade bila številka povsem
               primerljiva s tem, kjer smo sedaj. Še bolj pa stvari postanejo jasne, če vemo nekaj,
               kar je treba ljudem zelo jasno povedati. Jaz verjamem, da to večina tistih, ki so
               razpravljali, ve, večina državljank in državljanov pa ne - da vsa makroekonomija uči,
               da stabilnega in dolgotrajnega obdobja gospodarske rasti ni mogoče dosegati na dolgi
               rok brez neke določene inflacije. Celo matematični modeli obstajajo praktično v
               vsakem boljšem makroekonomskem učbeniku in ponavadi se tam govori o 3%.</p>
               <p>Sedaj pa pojdimo na mednarodne primerjave, na katere ste se nekateri sklicevali. Naša
               soseska v Evropski uniji, ki ji sedaj pripadamo, ima povprečno gospodarsko rast točno
               polovico nižjo od Slovenije oziroma če želite, slovenska je dvakrat višja oziroma v
               zadnjem obdobju celo več kot dvakrat višja, kot je povprečna rast Evropske unije. To
               je prvo, kar je treba vedeti. In drugo, ko se govori o nekaterih državah, na katere
               so se celo sklicevali in odkoder so tudi posamezniki, ki so dajali kakšne kritične
               pripombe, je treba vedeti, da imajo tam približno 1% gospodarsko rast, mi imamo pa
               6%. To se pravi, šestkrat večjo kot tisti, ki dajejo kakšne izjave morda tudi na
               osnovi pomanjkljivih informacij. In če torej vemo, da je neka določena korelacija med
               minimalno stopnjo inflacije in gospodarsko rastjo, postanejo še bolj zanimive te
               številke, če jih damo skupaj. Namreč dosegati zelo visoko inflacijo in neko
               gospodarsko rast je v redu, ni pa nič impresivnega. Doseči zniževanje inflacije in
               pri tem doseči tudi znižanje gospodarskega razvoja, tudi ni kaj prav zelo
               impresivnega. Imeti sorazmerno nizko inflacijo in pri tem doseči zelo visoko rast
               gospodarskega razvoja, to pa je dosežek, spoštovane gospe in gospodje! In to je
               seveda tista zadnja, ki ne izhaja iz povprečij, ampak iz uradnih podatkov Urada za
               makroekonomske analize in razvoj. In sedaj gre za to, da je treba biti silno
               previden, in to opozarjam, ker to je popolnoma nasprotno s tem, kar ste večina vsaj v
               opoziciji zagovarjali, pri uvedbi kakršnegakoli dodatnega protiinflacijskega ukrepa.
               Veste, zakaj? Zato, ker so se tudi mednarodne gospodarske razmere spremenile. Prihaja
               obdobje vsaj stagnacije, morda celo večjih težav svetovnega gospodarstva, in takrat
               posamezen ukrep učinkuje drugače. Ta razvoj je lahko tudi delno motor posamezne
               države, saj nismo zaprti, saj smo odprti v svet. V tem primeru, ko se pač zalet
               zmanjšuje, pa bi kakršenkoli radikalen poseg, ki jih nekateri tako veselo ponujate,
               lahko povzročil stagflacijo, to se pravi, da bi res dejansko silovito padla
               inflacija, ampak hkrati bi pa še bolj padla hitrost gospodarske rasti, se morda celo
               obrnila v negativo in bi prišli v stanje, ki so ga nekatere države, ki so tovrstni
               recepturi nekritično sledile, že zelo grdo izkusile na lastni koži. In je zelo težko
               priti iz takega stanja, tudi to je treba povedati! In to vsi tisti, ki ste odprli
               kdaj kakšen ekonomski učbenik, sami zelo dobro veste in vas zato sprašujem, zakaj
               potem tovrstne recepture tako vztrajno ponujate.</p>
               <p>To se pravi, kar je bistveno, morda še za eno dodatno izhodišče. Prejle smo bili
               priče nekaterim neizmernim manipulacijam s podatki. Eden je bil pa vrhunski: da je
               nekdo izračunal - dobro vsi veste, kdo je to bil - kakšna je bila skupna vsota vsega
               zadolževanja v tujini in potem to preračunal na posameznega državljana in državljanko
               v Sloveniji in naredil demagoški nagovor: "Ljubi bog, poglejte koliko je naš otrok
               zdaj na svojo glavo bolj zadolžen! "A veste, kakšna demagogija je to? Ta človek je
               zavestno tja vtaknil 90% v resnici zasebnega zadolževanja, za katerega ni nobene
               državne garancije, ki ga torej nihče ne more izterjati od davkoplačevalcev te države
               in ki predstavlja neko zasebno pobudo, zasebno tveganje tistega, ki je ta kredit dal,
               in zasebno tveganje tistega, ki je pri nas ta kredit vzel. Onadva nosita vso
               odgovornost, vso težo te odločitve in nihče je ne more prenesti na vse ostale
               državljanke in državljane. In s tem podatkom se tukaj mrtvo hladno manipulira! Pa se
               ni prvič, to se stalno dela! Državo ali pa državljanke in državljane, če želite, saj
               to smo vsi skupaj, davkoplačevalce lahko obremeni samo nekaj, kar je direktno
               garantirano s strani države Slovenije in nič drugega. In nehajte zraven v to šteti
               vse, kar je privatnih zadolževanj v tujini, ker nihče ne more tega izterjati od
               državljank in državljanov. Še enkrat povem, tisti, ki so vzeli privatne kredite v
               tujini, so sami prevzeli tudi vso odgovornost za to, da to izplačujejo, tisti, ki jim
               je kredit dal, je pa prevzel odgovornost za svojo lastno odločitev.</p>
               <p>To, kar je osnovna poanta tega, o čemer govorim. Vladna finančna politika je v
               resnici zelo restriktivna. Zelo restriktivna! Namreč, moramo vedeti, da se javna
               poraba v deležu družbenega bruto proizvoda zmanjšuje. To je prvič v zgodovini
               samostojne države Slovenije, da se javna poraba v deležu družbenega bruto proizvoda
               zmanjšuje in to že za več odstotkov! Če to ni omejevalno, potem, oprostite, pa res ne
               vem več, o čem govorimo. In, kar je še bolj pomembno morda, javnofinančni
               primanjkljaj se je spremenil v javnofinančni presežek. In ob tem poslušamo zgodbe,
               kako ta Vlada vodi nerestriktivno politiko! Lahko tovrstna izhodišča postavi vsak
               zase, samo če postavimo napačna izhodišča, so tudi zaključki napačni. In tisto, kar
               sledi iz tega, kar govorim, da torej Vlada vodi izrazito restriktivno politiko in da
               je v primeru uporabe nekaterih močnejših omejevalnih ukrepov za zniževanje inflacije
               edina resna možnost gospodarske težave, ki bo nastopila, v tem primeru, možnost
               stagflacije. To pa je nekaj, kar si je vredno zapomniti in vzeti v ozir.</p>
               <p>Samo še glede ukrepov, ki ste jih sami predlagali. Moram reči, da je zelo zanimivo to
               vehementno zatrjevanje, da je potrebno ukiniti davek na izplačane plače. Ja, kdo pa
               ga je uvedel, saj ga ni ta oblast! To je eden zelo problematičen ukrep, ki ga je
               naredila prejšnja koalicija LDS in SD. Mi smo se pa že dve leti nazaj odločili in smo
               to zadevo ukinili. Ukinila se bo pa postopoma, zaradi tega, ker je iz določenih
               razlogov, ki jih vsi tudi dobro poznate, saj so bili takrat predstavljeni, to
               potrebno, da ne pride do kakršnihkoli motenj v funkcioniranju davčnega sistema, niti
               v funkcioniranju gospodarstva. In kakršnokoli "horukarstvo" ne samo, da odklanjamo
               mi, ampak je to izrecno odklonila tudi Banka Republike Slovenije - celo na zadnji
               seji, kot sem bil obveščen, zaradi tega, ker ima lahko kakršenkoli "horukarski"
               pristop v tem delu zelo negativne posledice za gospodarski razvoj. Zakaj potem to
               stalno ponujate in poudarjate, ne vem, morda se niste še domislili česa boljšega, pa
               vam lahko nekaj ponudim. Poglejte, če govorite, da je presežek financ problem zaradi
               inflacije, zakaj potem ne podprete možnosti, da en del tega denarja se vzame iz
               domačega obtoka - če bi bil res to problem! Potem pa podprite, da se prodajo finančne
               inštitucije, kot so Zavarovalnica Triglav in podobne, vsem državljankam in
               državljanom, se na ta način uresniči tisti 67. člen Ustave Republike Slovenije, da
               naj z zakonom se zagotovi možnost pridobitve lastnine tako, da bo tudi zagotovljena
               njena socialna funkcija - na ta člen, ki ga je nekoč predlagal dr. Jože Pučnik, se v
               ustavi zdaj že kar bolj ali manj pozablja - in po drugi strani s tem, ko se ta
               sredstva potem v celoti prenesejo v penzijsko blagajno, v tem obsegu zmanjša
               inflacijski pritisk. Zakaj pa potem tega ukrepa niste predlagali, če s svojimi
               besedami resno mislite?</p>
               <p>Mimogrede, samo še za konec. Prej sem že omenil tisto logiko, kako se vsako stvar
               hoče prikazovati drugače. Namreč, poglejte, po eni strani se vzamejo v zagovor
               tajkune in se pregon korupcije odpravi z zelo, zelo negativnimi predznakom - kar smo
               doživeli ravnokar. Ampak to je prizadevanje te oblasti, to se dogaja v času obstoja
               te koalicije, to se pravi, to je, recimo temu, naša politika. Po drugi strani bi vas
               pa samo spomnil, da v času prejšnje vlade ste pa vi sprejeli skrajšanje zastaralnih
               rokov, kar pomeni dobesedno odpustek kriminalcem na institucionalni ravni, kar
               pomeni, da ste šli v popolnoma nasprotni smeri. Če to damo skupaj, se zdaj vidita obe
               strani in mislim, da je zaključek popolnoma jasen: Vlada dobro dela, restriktivno
               vodi finance in Slovenija se zelo dobro razvija. In mimogrede tvega še eno napoved: v
               zelo kratkem času, v nekaj mesecih bomo priče tudi začetku upadanja te inflacije, ker
               je bilo v določeni meri pogojena z odlično pripravljenim prevzemom evra, ko pa je
               tisti primež, recimo, ukrepov, ki jih je sprejel parlament in vlada za zagotavljanje
               te spremembe popustil, so pa cene v tistem tromesečju lanskega leta nekoliko
               podivjale. Ko bomo prišli do tam, se bo tudi ta kumulativna raven začela kazati v
               pravi luči. To ni nobena težava vnaprej napovedati, da pa bodo neke cene takrat se
               dvignile. Mimogrede, ko ste nekateri izjavljali, da je to bilo presenečenje - veste,
               če je to moja teta, ki je stara 84 let in živi v Celovcu, znala napovedati, ker je
               sama to doživela v Avstriji ob prevzemu evra, res ne vem, zakaj bi bil to tako velik
               šok za vso ekonomsko znanost v Sloveniji. S tem bi pa tudi končal in - srečno!</p>
            </sp>
            <sp xml:id="SDZ4-Izredna-33-2008-02-14.sp49">

               <speaker>PODPREDSEDNIK SAŠO PEČE:</speaker>

               <p>Hvala lepa. Repliko ima poslanec Dušan Kumer. Izvolite.</p>
            </sp>
            <sp xml:id="SDZ4-Izredna-33-2008-02-14.sp50">

               <speaker>DUŠAN KUMER:</speaker>

               <p>Hvala za besedo. Moram reči, da spoštujem različnost spolnih praks posameznikov, tudi
               kolega Grimsa, vendar jaz ne bi. Jaz sem se že pred več kot 30 leti zapovedal eni
               spolni praksi in bom pri tej vztrajal do konca. Tako da, kolega Grims, se morate
               obrniti na koga drugega.</p>
               <p>Glede tajkunov. Zdaj, ali niste dobro gledali magnetograma, me poslušali, ampak moja
               poanta je bila ravno v tem, da se vi hecate s tem bojem proti tajkunom, kajti ti
               tajkuni, o katerih vi govorite - jaz ne vem, če so to tajkuni -, ti so sedeli pred
               več kot dvema letoma v pisarni vašega predsednika stranke in predsednika Vlade in se
               z njim dogovorite o tem. Moja poanta je v tem, da se vi z nami hecate, malo povišate
               otroški dodatek, malo rečete, boj proti tajkunom, pa se z njimi skupaj usedite in se
               dogovorite, kako se boste kartelno dogovarjali.</p>
               <p>In ne nazadnje, v tej dvorani sta takrat, ko smo diskutirali o Mercatorju, vaš
               predsednik stranke in Vlade in državna sekretarka rekla: "Mi delež v Mercatorju
               prodajamo zato, da bomo ustvarili pogoje za konkurenco, za Lidl in Hofer." Danes pa
               govorite obratno, da več kot 90% imajo trije... in tako dalje. In še nekaj. Ko
               govorite o tezi "več kot 90%", kot sem slišal, "je uvožene inflacije". Ja, recept je
               zelo preprost: dajmo povečati izvoz, pa to inflacijo izvozimo nazaj ven! Zelo
               preprost recept. Ekonomisti, strokovnjaki, ste tu in to izpeljite!</p>
            </sp>
            <sp xml:id="SDZ4-Izredna-33-2008-02-14.sp51">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo na podlagi seznama prijavljenih. Besedo ima poslanec Feri
               Horvat. Izvolite.</p>
            </sp>
            <sp xml:id="SDZ4-Izredna-33-2008-02-14.sp52">

               <speaker>FRANC (FERI) HORVAT:</speaker>

               <p>Hvala za besedo. Spoštovani podpredsednik, spoštovani gospod minister, državna
               sekretarka, državni sekretarji, kolegice in kolegi! Pričakoval sem smisel današnje
               razprave - ne vem, če je ravno potrebnih 12 ur za njo, v to nisem prepričan - v
               strpni in argumentirani razpravi, predlaganju ukrepov tako s strani predlagateljev za
               obravnavo problematike kot s strani Vlade, seveda predvsem na tistih področjih, kjer
               je možno vplivati in kjer imajo Vlada, Državni zbor in drugi pristojnosti ter
               možnosti, da ta prenos inflacije, ki jo uvažamo, čim bolj zmanjšajo in odpravijo še
               tiste vzroke oziroma odpravimo še tiste vzroke, če ne v celoti, pa vsaj delno, ki so
               domače narave.</p>
               <p>Menim in skrbi me, da razprava v veliki meri žal ne gre v tej smeri. Konfrontacija
               stališč in predlogov, po eni strani tako s strani nas, predlagateljev in po drugi
               strani s stališča Vlade in predstavnikov Vladne koalicije konfrontacija ne bo
               pripeljala do želenega rezultata. Nič ne bomo zmanjšali inflacije. Bojim se, da res
               velja tisto, kar je znani ekonomist, danes je bil že omenjen tukaj, ne z imenom,
               ampak njegov članek v današnjih Financah, da je imel prav, ko je uvodoma ironično
               napisal, da bi bilo boljše, da bi ta lep sončen dan izkoristili in šli skupaj na pivo
               in se kaj pametnega pogovorili in tudi med sabo zbližali. Bojim se da bo to še en
               izgubljen dan, predvsem s hiperinflacijo besed, ne pa, da bi dosegli cilj, ki ga je
               potrebno doseči. Jaz se zavedam dobro, toliko sem realist in toliko imam izkušenj, da
               čarobne palice za previsoko inflacijo - in to je dejstvo, da je previsoka - da je ni.
               Zato je zato toliko bolj potrebno zelo skrbno z vseh strani in od vseh sodelujočih,
               in Vlade in vseh nas, poslank in poslancev, ne glede na pripadnost opoziciji ali
               koaliciji, pretehtati vse možnosti, vse argumente in videti, kaj - in se po možnosti
               poenotiti o tem, kaj narediti. Menim, da se je premalo upoštevalo doslej tudi
               opozorila domačih strokovnjakov in ustanov pa tudi tujih strokovnjakov in ustanov.
               Spomnim se vrste pogovorov, ki smo jih imeli v Državnem zboru tako s predstavniki
               Evropske komisije kot s predstavniki Mednarodnega denarnega sklada. In zdaj nekaj
               bolj konkretnih pogledov in opozoril.</p>
               <p>Prvo je dejstvo, da je Vlada, pa če to prizna ali ne, problem inflacije podcenjevala
               in je prepozno odreagirala, šele takrat ko so se dejansko že pokazali simptomi
               inflacije in predvsem s pomembnim korakom, ki smo ga tudi mi podprli, to je blažitev
               posledic socialnim paketom. Prehiter porast inflacije ni le avtomatski prenos
               zunanjih vzrokov - energije in hrane. Dokaz za to je počasnejša rast inflacije v
               drugih državah v Evropski uniji. Vlada bi morala pravočasno, prej posvetiti večjo
               pozornost konkurenci - res da se v zadnjem času tu precej dogaja, o tem je govoril
               danes minister za gospodarstvo in tudi odbor, ki ga vodim, se s tem ukvarja - in zdaj
               posebno pozornost posvetite koncentracijam na področju trgovine, problemom ne dovolj
               konkurenčnosti v finančnem sektorju in še drugje. Vendar mislim, da v zadnjem času to
               kazanje s prstom, dostikrat zelo demagoško, samo na trgovino ni dovolj in ni povsem
               korektno. Ni res, kot pišejo "nekaterih papirji, da Vlada nima nobenega vpliva in
               odgovornosti, in to tako preko zakonodaje kot preko velikega deleža lastnine
               neposredno ali posredno preko Kad-a in Sod-a v vrsti podjetij. Še več, Vlada ali bolj
               natančno rečeno vplivni vladni funkcionarji, vključno s predsednikom Vlade in seveda
               tudi nekatere strankarske veljake predvsem iz koalicije seveda, so neposredno
               sodelovali v procesih koncentracije na področju trgovine - in tudi drugih dejavnosti
               - na področju prevzemov, na področju kadrovanj vodilnih v uprave, v nadzorne svete in
               podobno. Dolgo ali pa predolgo traja dopuščanje vse večjega socialnega
               razslojevanja.</p>
               <p>V socialnem dialogu, zlasti o politiki plač tako v javnem sektorju - kjer je treba
               priznati, da se je Vlada, predvsem minister Virant močno angažiral in so tudi
               doseženi rezultati - ampak tudi na področju zasebnega sektorja oziroma gospodarstva
               ne more Vlada enostavno elegantno reči, da je to stvar partnerjev, delodajalcev,
               delojemalcev in sindikatov in jih pozivati, naj se dogovorijo. Torej, tukaj bi morala
               Vlada odigrati aktivnejšo vlogo, brez da bi kršila zakonodajo ali ustavo, predvsem
               kot posredovalec oziroma neke vrste mediator.</p>
               <p>Tudi pri menedžerskih plačah in nagradah in nagradah članov nadzornih svetov bi
               morala Vlada odigrati večjo vlogo in nositi odgovornost za anomalije, ki se tukaj
               dogajajo. Naj spomnim na primer Nemčije, ki je že dolgo demokratična, kapitalistična
               država z dokaj liberalnim kapitalizmom, vendar je v zadnjem obdobju posegla tudi na
               področje menedžerskih plač. Pohvala ali pa samohvala po minimalnem presežku v
               proračunu, ki je dobrodošel in ki se je pravzaprav zgodil, kot je nedavno dejal
               guverner Banke Slovenije, ob visoki rasti in višjih prilivih v davčno blagajno, ni
               dovolj za samozadovoljstvo. To kaže na nekaj možnosti, ki bi lahko delovale na
               gospodarstvo pozitivno in bi bile lahko ugodne tudi za prebivalstvo in bi vsaj
               blažile negativne učinke oziroma posledice inflacije. Hitrejše znižanje ali ukinitev
               davka na plače - mislim, da ta argument, da je to sprejela prejšnja vlada, ne velja
               nič, kajti ta vlada je že dolgo časa na oblasti in so se razmere spremenile.
               Mimogrede, mi kot Socialni demokrati smo tudi takrat nasprotovali oziroma predlagali
               že prej ukinitev ali zmanjšanje tega davka. Lahko bi bilo večje znižanje davka na
               dohodek pravnih oseb. Spomnil bi vas, da smo se za to zavzemali ob davčni reformi.
               Lahko bi bile zagotovljene olajšave za investicije v sodobno opremo, za kar se
               zavzema gospodarstvo, še posebej malo gospodarstvo. Nujna bi bila večja vlaganja v
               raziskave, razvoj in tehnologijo. Tukaj nedopustno zaostajamo, vlagamo tam okoli 0,6%
               BDP. V ponedeljek in torek smo v Bruslju na konferenci o Lizbonski strategiji
               ugotavljali, da je to eden glavnih zaviralnih dejavnikov v razvoju Evrope, Evropske
               unije, ne samo v odnosu na Ameriko in Japonsko, ampak je bil frapanten podatek, da
               celo kitajsko gospodarstvo vlaga več - okoli 1% oziroma nekaj čez BDP v raziskave in
               razvoj. Torej, vlaga več kot evropsko gospodarstvo. Nisem za večji poseg v omejitve
               investicij, morda je možen kakšen časovni odlog pri kakšni investiciji, kar pa ne
               verjamem, da se bo zgodilo v času pred volitvami. Utemeljena pa je pripomba in
               vprašanje, ali so zagotavljani optimalni viri financiranja investicij, kar je vodilo
               v porast zadolževanja. Pri tem zadolževanju, ki za mene ni bilo samo po sebi problem,
               ker dejansko avtocestni križ je potrebno zgraditi, modernizirati železnice in tako
               dalje, ampak nekaj primerov, ki pa kažejo, da ni bilo dovolj ali pa vse narejeno.
               Očitna je nesposobnost Vlade, ali so celo zadaj kakšni posebni interesi, za
               neučinkovito pobiranje cestnin. Še vedno, izgleda, velja podatek, da se pobere komaj
               dve tretjini cestnin in je upravičena grožnja, celo kompetentnih in odgovornih ljudi
               iz DARS-a, da drugo leto ne bo možno iz cestnin odplačevati posojil in da bo morala
               intervenirati država oziroma bo potrebno unovčevati poroštva. Zato je toliko bolj
               nerazumljivo, da se je Vlada takšni situaciji lansko leto julija iz nam neznanih
               razlogov odločala in prekinila projekt nadgradnje cestninskega sistema na višji
               frekvenci in za uvedbo ABC kartic za tovornjake za hitrejši prehod, za zagotovitev
               več denarja od cestnin in z ekološkimi prednostmi. Nerazumljiva je bila odločitev
               predvsem zaradi tega, ker je bilo že takrat jasno, da to, kar je dolgoročni normalen
               cilj v Evropi, to je prehod na satelitsko spremljanje vozil in cestninjenje, da to v
               praksi ne bo tako hitro zaživelo, kot je bila Vlada takrat optimistična v svojem
               programu. In to sedaj tudi praksa dokazuje. Kot slišimo, se nazadnje ponovno odpirajo
               razgovori o uvajanju vinjet, kar bo pomenilo dodatna vlaganja in seveda druge
               probleme.</p>
               <p>Nadaljuje se slabo koriščenje sredstev iz evropskih skladov. Lanskoletni podatki so
               znani, ko smo 8 milijonov evrov plačali več v proračun, kot smo iz njega dobili, in
               podatki za januar, res da je to samo mesec dni in ni merodajno, da ob tem, ko bi
               lahko letos dobili po spremenjenem proračunu iz evropskega proračuna 800 milijonov
               evrov, vplačali pa 375 milijonov evrov, da smo več plačali, to je 38 milijonov evrov
               samo v mesecu januarju, kot smo pa črpali iz teh skladov. In še bi lahko našteval,
               vendar pustim čas še drugim in bi rad postavil samo eno vprašanje. Ni provokativno,
               ampak zelo resno, ministru za finance, če lahko odgovori. Gotovo o tem veliko ve in
               se o tem pogovarjajo v Bruslju na Ecofinu in ob drugih prilikah. To je tudi vprašanje
               tudi guvernerju Banke Slovenije, ker je to v pristojnosti Evropske centralne
               banke.</p>
               <p>Znano je, da Združene države Amerike ob visokem proračunskem primanjkljaju, ob
               zunanjetrgovinskem primanjkljaju in ob tečajni politiki, ki je vse bolj neugodna za
               evropske izvoznike - da dejansko to vpliva na gibanja v Evropi, na upočasnitev rasti,
               tudi na inflacijo in ima tudi druge neugodne vplive. Zdaj, ko predsedujemo, ali je
               možno karkoli narediti in se o tem pogovarjati? Debata o tem je bila tudi ta
               ponedeljek in torek v Evropskem parlamentu, da je potrebno bolj enotno nastopati;
               Unija, vse ustanove in države članice v odnosu, tako do ZDA kot do drugih regij v
               svetu. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp53">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V razpravo se vključuje minister. Minister Bajuk, beseda je
               vaša. Izvolite.</p>
            </sp>
            <sp xml:id="SDZ4-Izredna-33-2008-02-14.sp54">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovani. Najprej bi rad odgovoril na to zadnje
               vprašanje, ki ga je izpostavil spoštovani gospod poslanec Feri Horvat, in sicer
               kakšen je vpliv tečaja evra na celoten razvoj gospodarstva v Evropi in seveda tudi v
               Sloveniji. Naj povem, da vsi vemo, da evro v zadnjem letu pridobiva na svoji moči, če
               ga primerjate z vsemi drugimi svetovnimi valutami. To ima svoje dolgoročne posledice.
               Ne, ni izraz dejanskih gospodarskih dogodkov in je zelo težko to uravnovesiti,
               predvsem ker pač živimo v tem vedno bolj globaliziranem svetu, v katerem določeni
               centri gospodarske moči ne odgovarjajo in ne delujejo v skladu njihova gospodarska
               politika ni izraz tega, kar razumemo morda v zahodnem svetu. Za Evropo, za
               evroobmočje ta zadeve, v kolikor ne bo dejansko izražala tega, kar se dejansko dogaja
               v teh gospodarstvih, je lahko usodnega značaja. Zaenkrat seveda to ni. O tej stvari
               se razpravlja mesečno na vseh sejah, ne samo evroskupine, ampak tudi Ekofina in glede
               tega imamo neko skupno stališče in skupni pristop, ki pa skuša na vsak način priti do
               nekega dialoga ravno z drugimi gospodarskimi centri in ta dialog je že začel obroditi
               nekoliko sadov. To je silno kompliciran posel in ravno zato je predsednik
               evroskupine, premier Luksemburga in tudi finančni minister Luksemburga, on ima obe
               funkciji v eni oseb, zato pa je velika usklajenost tam, je 100% usklajenost, zato ker
               je ena in ista oseba. Tudi komisar Almunia in pa predsednik Evropske centralne banke,
               Jean-Claude Trichet sta ravno zaradi tega obiska na Daljni vzhod in s kitajskimi
               ustanovami in njihov oblastjo imela odprte razgovore, kar se tega tiče. To je tudi
               predmet razprav na zadnjem G7, ki je bilo na Japonskem. In pričakujemo, da bo to
               počasi le začelo izražati realnosti gospodarskega življenja v tem globaliziranem
               svetu, tako kot je sedaj, si pa nihče ne želi, da bi tako obstalo. Torej, to je, kar
               se tega vašega vprašanja tiče.</p>
               <p>Rad bi pa se vrnil na določena vprašanja, ki sem jih zdaj slišal, ne glede na to, kaj
               sem predstavil ob začetku te seje, za katere mislim, da potrebujejo ponovne poudarke.
               To so raznorazne trditve, najprej, da Vlada se ni pravočasno odzvala. To je zelo
               zanimiv pojav, to je pa res zanimiv pojav, ker še pomladanska napoved inflacije za
               leto 2007 s strani Urada za makroekonomske analize in razvoj nam je govorila, da je
               tam nekje od 2,5 do 2,6. To je bilo še marca meseca. Dejansko, potem je bila ta
               analiza, kakšen je bil vpliv tega, da smo evro prevzeli, kakšen je bil to vpliv na
               inflacijo. Tam nekje do srede marca so naredili to analizo in so prišli do tega
               zaključka in to je edina analiza resna, ki jo imamo, da je to morda prispevalo 0,3%,
               0,3% k današnji inflaciji. No, in potem je prišlo pa do tega prvega šoka, in sicer v
               aprilu mesecu, to je v drugi polovici aprila, ko se je pojavila na trgu nepredelana
               hrana, tista, ki je med zimo ni paradižnikov še ni. Novi artikli so pa šli neposredno
               na raznorazne tržnice in so se pojavljali z znatno višjo ceno kot pa v prejšnjem
               obdobju. Tukaj je bil prvi šok. Vpliv na celotno podobo, kaj se bo zgodilo, še ni bil
               tako jasen, mi tem stvarem sledimo, ne bom rekel tedensko, ker tedensko nihče ne
               objavlja teh podatkov, mesečno pa prav gotovo, na podlagi podatkov Statističnega
               urada Republike Slovenije, SURS-a tem stvarem sledimo, takrat še ni bilo jasno -
               nobene spremembe, potem je pa prišel podatek maja, ki smo ga dobili tam okrog 10.
               junija in še isti dan, ko je statistični urad to objavil sem javno zahteval, in to na
               tiskovni konferenci po seji Vlade, da Umar pregleda vse svoje računice, da gremo še
               enkrat takoj pogledati, kaj se nam resnično dogaja na tem področju. Kot veste, so
               julija meseca oni spremenili svojo oceno in so povečali oceno za celotno leto.
               Avgusta se je tudi začelo dogajati, ampak močan šok je bil pa predelana hrana, to je
               bilo pa v mesecu septembru, o tem sem pa tudi že poročal. Problem, s katerim smo se
               soočili, je pa popolnoma drugačne narave kot pa v drugih državah Evropske unije. In
               tukaj bi še enkrat ponovil, ker se mi zdi zelo pomembno, to je relativno nov podatek,
               kar je na podlagi analize, baze podatkov Eurostata, kako so se gibale cene hrane v
               državah evra in kako so se gibale cene hrane v Sloveniji. In razlike so zelo zelo
               zanimive v tem smislu, da jasno kažejo smer, kje so se te stvari resnično odvijale.
               Če gledate cene hrane pri proizvajalcih v državah evroobmočja brez Slovenije, se je
               ta v enem letu povišala za 8,6%, od januarja do decembra. Zanimivost je pa v tem, da
               ko pa istočasno gledate cene na drobno v teh državah, so se pa povečale manj. To se
               pravi, samo za 7%. Kaj to pomeni? Da v tej verigi od proizvajalcev do končnih
               potrošnikov so trgovci ali pa cene na drobno dejansko absorbirale del tega povišanja,
               ki se je pojavil pri proizvajalcih. Zakaj so se cene pri proizvajalcih povečale? O
               tem je bilo že več rečenega in analize so bile narejene tudi na svetovni ravni, ne bi
               časa izgubljal s tem. Bi pa rad to primerjal, kako je ta isti fenomen se pa pojavil v
               Sloveniji. Mi uvažamo hrano, pridelana hrana je tudi del našega uvoza, sicer ni velik
               del, ampak je en del, mi uvažamo tudi hrano. In pri nas na področju proizvajalskega
               nivoja so se te cene povečale za 10%. Razlika pa je, ne samo, da je šlo malo višje že
               pri nas, dejstvo pa je, da ko greste pa gledat, kaj se je pa zgodilo s cenami na
               drobno, ko je že v tej verigi vključena tudi celotna trgovina, je pa ne samo, da ni
               nič absorbirala, da bi znižala marže. Pri nas ne samo da niso znižali, ampak so
               povečali. Za koliko pa so povečali? Za 5,3% točke. To se pravi, cene na drobno v
               Sloveniji so se v letu 2007 povišale za 15,4, na nivoju proizvajalcev pa za 10,1.
               Tukaj je dejansko zelo pomemben faktor, ki pa razlaga, v katero smer moramo iti. V
               katero smer pa moramo iti, je pa to, kar Urad za varstvo konkurence trenutno počenja.
               Jaz bom potem prosil gospoda državnega sekretarja iz Ministrstva za gospodarstvo, da
               v več detajlih obrazloži, kot sem morda jaz zmožen, vse postopke, ki jih je ta urad
               začel, od elektro distribucije, ker je treba tudi to pregledati. Vsakemu se zdi
               čudno, da so kar naenkrat vsi na nekih neodvisnih analizah določili, da bodo povišali
               za 6%; to se tudi meni čudno zdi. Ali pa, kar se tiče cen mleka in še drugih stvari,
               vsaj pet postopkov, zelo resnih postopkov trenutno danes poteka v Sloveniji. In upam,
               da ravno s temi spremembami zakonodaje, ki ste jo vi sprejeli, ima večje odgovornosti
               in pristojnosti, pa seveda tudi večjo moč ta urad, ne glede na to, da je tudi
               drugačno vodstvo, mlajše sile, nekoliko bolj odločne kot v preteklosti, pričakujemo,
               da bomo imeli tudi kakšne učinke na tem področju.</p>
               <p>Torej, cena hrane je ključni faktor, ki nam lahko obrazloži, zakaj je bila inflacija
               v letu 2007 večja v Sloveniji kot v letu 2006. In primerjave na mednarodnem nivoju,
               kaj se je zgodilo z maržami v trgovini na drobno v Sloveniji, mislim, da jasno
               kažejo, v katero smer gremo. Dejstvo je, in nekateri ste pravilno opozorili na to
               dejstvo, da se je koncentracija lastništva, in sicer zasebnega, ravno na področju
               hrane povečala v zadnjih štirih letih s 50% na praktično 90%. To je resen problem, s
               tem se bo morala Slovenija v celoti soočiti, ker v takšnem okolju je nemogoče
               pričakovati, da bo konkurenca resnično delovala, kot vsi legitimno pričakujemo in
               tudi zahtevamo. Torej, da ne govorim ponovno o cenah nafte in naftnih derivatov.
               Moram pa to ponavljati - zakaj? - ker je praktično več kot štiri petine te razlike v
               inflaciji možno obrazložiti samo na podlagi povišanja cen hrane, nafte in naftnih
               derivatov. To je to, to je ključna stvar in v tej smeri gredo stvari. Vsa prejšnja
               razprava je pa dejansko odgovor na to, kar smo poslušali od avgusta naprej. In kaj
               smo poslušali? Ne spomnim se nobenega očitka, češ, kaj pa Vlada dela na področju cen
               hrane ali pa cen nafte. Kar smo slišali, je: "Vaše zapravljanje povzroča inflacijo v
               Sloveniji." In to se je ponavljalo, brez podatkov, ne glede na to, da smo z
               Ministrstva za finance ne enkrat, večkrat obrazložili, spoštovani gospodje, stvari se
               drugače obračajo, ni tako, kot zgleda, ni tako, kot je načrtovano, naši podatki
               kažejo, da je bolje, a vendar se je to ponavljalo in ponavljalo. In se ponavlja še
               danes. Ponovno smo slišali predstavnike predlagateljev, ki so spet ponavljali o
               prociklični naravi javnih financ, ne da bi vedeli, o čem govorijo, ker niti enega
               podatka niso prinesli. Kje pa so podatki? Podatki so bili jasno izpostavljeni tukaj
               in jih bom izpostavil še enkrat in še enkrat, kolikokrat bo pač treba. Ker,
               spoštovani gospe in gospodje, če vi vztrajate na napačnih obrazložitvah, boste tudi
               predlagali napačne rešitve, o napačnih rešitvah sem pa danes že marsikaj slišal.</p>
               <p>Govorilo se je tudi zelo prosto, brez vsakega dokaza, brez vsakega podatka: "Vlada ni
               naredila nič na področju strukturnega primanjkljaja." Zdaj pa je treba to malo
               pojasniti. Zato, ker mi vsi govorimo o presežku, kar je res - po denarnem toku je
               presežek. Kaj pa je ta strukturni primanjkljaj? To nastane takrat, ko se iz tega
               odvzamejo efekti tako imenovanega cikla, danes so bili relativno dobri gospodarski
               časi, večja gospodarska rast, kot pa je navidezno naš potencial - vsaj zaenkrat se to
               še ni dokazalo, jaz upam da bodo te številke tudi kmalu povedale marsikaj, - da nismo
               nič naredili in nič se ne dogaja. In pa ponavljanje trditev s strani gospoda
               Lahovnika. Mag. Lahovnik je takoj ponovil z veliko odločnostjo, da je primanjkljaj
               večji kot 0,1%. Dr. Lahovnik, se opravičujem. ...<stage>/medsebojno pogovarjanje/</stage>... No saj
               tudi dosti ne doprinese, če ima človek veliko diplom, jaz jih imam kar nekaj, pa mi
               nič ne pomagajo pri teh diskusijah... Pomagajo pa podatki veste, pomaga pa to, da
               človek ve o čem govori, ne pa da ponavlja ne da bi vedel za kaj se gre. Pri tem pa
               nobena diploma ne pomaga!</p>
               <p>Strukturni primanjkljaj ni minus 1%, kot vi trdite. Če imate kakšen izračun, prosim,
               da pridete z njim na dan. Izračunov ni, ponavljate kar se je pač govorilo. Jaz sem
               vam povedal kakšen je izračun Ministrstva za finance za katerim stojijo vse strokovne
               službe ministrstva stojijo.</p>
               <p>Mi pričakujemo, da ko bomo imeli dokončno zaključen račun v rokah, ko bomo imeli tudi
               dokončne podatke, ki jih vseh še nimamo, to moram reči, da jih nimamo. Strukturni
               primanjkljaja ne bo več kot 0,2%. Koliko pa je bil prej? Lani je bilo minus 1,1%. Kaj
               pa še prej, v letu 2005 minus 0,8, 2004 pa minus 1,5, minus 1,8 v 2003, minus 2,2 v
               2002, minus 4 v letu 2001 in minus 4,2 v letu 2000! Torej prejšnje vlade so se
               nekoliko potrudile, res so od leta 2000 spravile strukturni primanjkljaj od minus 4,2
               na 1,5, zdaj je pa minus 0,2.</p>
               <p>No, pa še nekaj o tem strukturnem primanjkljaju, ker to vsi računovodstvo, to vsi
               razumemo, kaj so izdatki kaj so odhodki, prej ali slej mora biti za vsak dopis en
               dokument, to je enostavno prepričanje. Ti tako imenovani strukturni primanjkljaji so
               pa odvisni od razno raznih ocen, ki pa so zelo različne. Rad bi omenil recimo, jaz
               imam tukaj eno analizo, ki je bila objavljena v mednarodni strokovni literaturi.
               Nekdo je preveril kolikokrat so za eno in isto letnico na Portugalskem izračunali
               devet različnih nivojev tega strukturnega primanjkljaja. Nekoliko je odvisno od
               ekonomista pa tudi od tega kakšne so predpostavke. Glede na to kako si predstavlja ne
               samo preteklost, ali pa kako si predstavlja prihodnost, se ta strukturni primanjkljaj
               tudi lahko razlikuje. Mi uporabljamo metodologijo, ki jo zahteva Evropska komisija.
               Na tej podlagi tudi mi poročamo. Podatki, ki jih imamo danes, nam pač dajo to
               možnost, da tukaj pred vami lahko rečemo: "Ta primanjkljaj bo minus 0,2". Torej
               prosim, nikar ne govorite, da nismo nič napravili. Dejstvo pa je, če hočemo delati
               brez napak, pozabite na strukturne primanjkljaje, ustvarimo presežek. Presežek pa je
               že tukaj. Presežek je po denarnem toku, presežek je tudi če računate po metodologiji
               ESA 95, to se pravi, če se vse računa na podlagi poslovnega dogodka, ne pa samo
               denarnega toka. No, in denarni tok je pa najbolj pomembna stvar za inflacijo. Ker
               seveda, ko se ljudje, določeni gospodarski akterji, odločajo kaj bodo naredili, ali
               bodo kupili, ali bodo prodali, bodo investirali, ne bodo investirali, ali bodo malo
               "zabremzali" ali ne. To so odločitve na podlagi tega kako občuti trg in kaj se
               dogaja. Nihče se ne odloči ali bo kupil ali bo prodal na podlagi prebiranja Uradnega
               lista ali bo strukturni primanjkljaj večji ali manjši. Odločitev se dela na podlagi
               tega, kar se na trgu dogaja. In kar se dogaja so denarni tokovi. In čeprav jih ne
               pozna, jih pa občuti. Zato pa so nekateri podjetniki malo bolj pametni, kot drugi.
               Znajo te stvari pametneje prebrati in se tudi odločati. Kako se pa odločajo naši
               podjetniki? Ja, poglejmo kako se odločajo. Odločajo se, in verjamejo v to slovensko
               gospodarstvo, verjamejo v to gospodarstvo tako, da danes investirajo veliko več, kot
               so včasih investirali. In jaz prosim, bom zdajle še enkrat povedal, da ne bom spet
               slišal, da je to neko samozadovoljstvo iz strani Vlade. Dobro se zavedamo, da to ni
               zato, ker bi bili podporniki Vlade, zato ker verjamejo, da je v Sloveniji prišlo do
               neke resnične prelomnice v razvoju našega gospodarstva. Tudi največji cinik danes
               razume in ve, da Slovenija mora delovati na podlagi drugačnih pravil iger. Da ta
               pravila igre niso odvisna samo od politične volje te ali one skupine, ki je za časa
               na vladi ali v opoziciji. Slovenija se je odločila, z vstopom v Evropsko unijo in v
               evroobmočje se je odločila, da bo dejansko delala na podlagi pravil igre, ki pa niso
               odvisne samo od domače politike, ampak so odvisne od skupnih odločitev na evropskem
               območju. In nadzor nad spoštovanjem teh pravil igre tudi ni odvisno samo od domačih
               institucij, nadzor je odvisen tudi od drugih. Le zakaj pa se tukaj ponavlja, kakšne
               so ocene Evropske unije in raznoraznih funkcionarjev Evropske banke. Zato, ker vsi
               razumemo in vemo, da od takrat naprej, ko smo prestopili v evro območje, nismo sami,
               smo sicer na malem mestu, Slovenija ni velesila in tudi nikdar ne bo, to vsaj
               marsikoga od nas ne moti, smo pa na istem čolnu evro območja in na tem čolnu moramo
               spoštovati ta pravila igre. Ali jih Slovenija spoštuje ali ne? Še kako jih spoštuje.
               Veste, danes so spet citirali ocene, ki jih je včeraj v imenu Evropske komisije podal
               komisar Almunia. Slovenski mediji so nekateri ...<stage>/Nerazumljivo./</stage>... poročali,
               nekateri drugače. Tukaj hoče pa vsak ponoviti to, kar bi rad, ali pa tisti delček, ki
               bolj sovpada s tem, kar bi rad sporočil slovenski javnosti. Ampak Evropska komisija
               je končno ugotovila to kar vemo in je prav da se enkrat vsi tega zavedamo. Slovenija
               je resnično naredila zelo velik napredek na področju fiskalne politike in javnih
               financ in tudi njene stabilnosti. Zato tudi njegove ocene, da do leta 2010 vse kaže,
               da je Slovenija na močnem, solidnem položaju. Seveda je pa ponovil to, kar bomo
               slišali še in še, in to so stvari, ki so pa tudi del naše skupne skrbi, tako
               opozicije kot Vlade. Inflacija v Sloveniji je težavna in nam lahko povzroči
               dolgoročne posledice, v kolikor se s tem ne bomo soočili in ne bomo skušali tega
               odpraviti. To je bilo prvo opozorilo.</p>
               <p>Drugo opozorilo je povezano s staranjem prebivalstva. Naše prebivalstvo se stara. V
               kolikor se tega ne bomo lotili in tega pravočasno reševali, se bomo lahko po letu
               2025 soočili s hudimi težavami. Zato moramo s tem čim prej začeti. Opozarja nas tudi
               na dolgoročno stabilnost javnih financ, ki pa nima nobene veze s prihodnjimi
               volitvami v Sloveniji. To ima vezo z dejstvom upadanja rodnosti. Zdaj se nekoliko ta
               stvar povečuje. Ali je dolgoročna ali ni dolgoročna, je to samo del enega trenda ali
               ne, tega še nihče ne ve. In upam, da tudi ne bomo danes poslušali kakšnih govorov o
               tem primeru, ampak na to so nas opozarjali in je prav da nas opozarjajo. Zato, ker mi
               kot družba se moramo tega lotiti. Kaj pa je Vlada poročala Evropski komisiji glede
               tega? Po pravici smo povedali, da od leta 1999 izvajamo neko pokojninsko reformo, ki
               se izvaja vsako leto. Delavna doba se podaljšuje vsako leto. In to bo imelo svoje
               učinke, za katere pa ne vemo če so že v celoti vključeni v to. A vendar vemo, danes
               vemo, da tista reforma iz leta 2000, ki jo še vedno izvajamo in jo bomo še dve leti
               izvajali, ne bo zadostna za dolgoročno rešitev naših problemov. Torej se moramo s tem
               soočiti in to je prav. Ta razprava mora biti predvsem predmet razprave v naši družbi,
               da se bodo vse državljanke in vsi državljani tega zavedali. Ne pa samo, da se bomo
               tukaj, bodisi v Državnem zboru ali pa na političnem prostoru, obmetavali s takšno ali
               pa drugačno argumentacijo. To je skupni problem, ki ga moramo rešiti in tako jaz
               berem opozorilo Evropske komisije in je prav da nas opozarja. Slišali smo tudi neke
               neverjetne trditve o zadolževanju Republike Slovenije. Tukaj je velika zmešnjava. Na
               Ministrstvu za finance smo sklicali že tri tiskovne konference kar se tega tiče in
               skušali obrazložiti, da je državni dolg odgovornost države. In smo vse obelodanili,
               tako kot je, in ta državni dolg se zmanjšuje. Jaz vem, da bi marsikdo raje videl, da
               bi šlo gor, potem bi imela opozicija daljši govor, kar se tega tiče. Spoštovani, to
               zaenkrat ni problem Slovenije! Zakaj pa ni? Zato, ker se zmanjšuje. Koliko se
               zmanjšuje? Za kaz se spomnim, ko sem prevzel odgovornosti Ministrstva za finance, me
               je moj predhodnik obdaril z že pripravljenim poročilom, ki ga je bilo treba poslati v
               Bruselj. Rekel je: "V dveh dneh ga vi ne morete napraviti", in mi je to naredil.
               Tisto stvar sem temeljito prebral, se tudi slovesno podpisal in to poslal, ker
               verjamem v strokovne službe Ministrstva za finance in tudi v poštenost mojega
               predhodnika. To delo je opravil, čeprav je vedel, da bo moral to predstaviti v tujini
               nekdo drug. V tistem poročilu, to je bilo decembra 2005, lahko ga pogledate na
               spletni strani, je bilo predvideno, kaj se bo zgodilo, če se nič ne bo zgodilo. To se
               pravi, če ga ta vlada ne bo začela kaj resnično lomiti, da bi prišel, tako kot smo
               danes slišali, nov model razvoja, da se bo dolg počasi večal. Predvideno je bilo, da
               bo v letu 2006 presegel 30% točke BDP-ja. Poglejte 31. decembra 2006 je ta isti dolg,
               za katerega je bilo predvideno, da se bo zvišal, dejansko zmanjšal na 27,2%. In letos
               še nimam zadnjega podatka, verjemite, da bo padel nekaj nad 25%. Država Slovenija ni
               v takšnih škripcih, kot se govori. Zakaj pa to? Vem kaj bodo naredili predstavniki
               opozicije, še enkrat bodo šli in ponovili absolutne cifre, bodo rekli več evrov je
               bilo sedaj, kot pa takrat. Zakaj je pomembno te stvari primerjati z BDP-jem? Jaz bom
               zelo enostavno skušal obrazložiti, zakaj v vseh svojih predstavitvah vztrajam pri
               tem, da takšne podatke primerjamo z BDP-jem. To je tako, poglejte, če jaz, ki sem
               odrasel človek, dolgujem mojemu državnemu sekretarju 10 evrov, to ni hudo ne zame ne
               zanj. Če pa otrok v šoli dolguje 10 evrov, je pa to morda zanj zelo veliko, preveč je
               zanj. Če primerjate z njegovimi prihodki je to veliko več, kakor je lahko sanjal, da
               bo imel v nekaj mesecih. Torej, vedno moramo primerjati ne absolutno cifro koliko je
               to, ampak kaj to pomeni v skladu z našimi možnostmi. In ko se gospodarstvo veča, ko
               imamo večjo gospodarsko rast potem imamo tudi večje možnosti, da takšne stvari
               odplačujemo. Ampak, ne da mi povečujemo, znižuje se, kot delež naših možnosti za
               odplačevanje. In, če primerjate dolg Republike Slovenije, države Republike Slovenije
               je nekaj čez 25% BDP-ja. Ja, primerjajte z našimi sosedi na severu, ki so baje zelo
               resni ljudje, pa se suče tam nekje nad 70%, primerjajte z našimi sosedi na zahodu,
               tam je pa tako nekaj čez 100%! Pri nas je pa samo četrtina in zato nas jaz ponovno
               vabim, da o teh stvareh, ko razpravljamo, da razpravljamo trezno, da vemo za kaj se
               gre in da ne vzbujamo v naših ljudeh, v državljanih in državljankah, nekega občutka
               katastrofe, ki se nam bo zgodila vsak trenutek. Enostavno ni res! Slovenija, kar se
               tega tiče, je na dobri poti. Zdaj pa vprašanje ali je potem to samozadovoljstvo, kot
               sem danes tudi slišal od nekaterih izmed vas. Ne, saj ne moremo biti zadovoljni. Kako
               smo lahko zadovoljni, če pa imamo še vedno določene težave, ki jih moramo reševati.
               Vendar sem prepričan, da bo zdrava pamet prevladala in da bomo tudi to pravočasno
               rešili.</p>
               <p>Zdaj pa končno samo še en podatek, ki sem ga že dopoldne v svoji predstavitvi
               povedal, ampak zgleda kot da ne bi nič rekel in to je sklicevanje, da češ nikar ne
               govorite gospodje Vlade, ker vi ne vključujete vseh poroštev pa vsega jamstva. Tudi,
               če vse to vključite, je še vedno proti ciklično to kar je Vlada delala do sedaj. In
               tako bomo tudi naprej in tako se tudi dogaja, ko smo slišali, da smo spremenili
               razvojni model, sem slišal danes. Model razvoja Republike Slovenije se je spremenil
               zato, ker smo znižali vsoto, ki je damo iz žepa vsako leto, da bomo hitreje dokončali
               DARS, pardon ne hitreje končali z Darsom, hitreje končali avtoceste, to je naloga
               Darsa.</p>
               <p>Še enkrat ponavljam, ker to je zelo pomemben podatek; v letu 2000 je neto
               zadolževanje Darsa, ne glede na to, da je veliko sredstev dobival preko bencinskega
               tolarja, šlo kot delež BDP-ja gor za skupaj 4,67%. V letu 2001 4,48, v letu 2002
               3,10, v letu 2003 3,75, če to seštejete, z vsega zadolževanja, in potem se začne pa
               nižati 3,40, 2,26, 2,05, 1,35. Zakaj pa to? Zato, ker neto zadolževanje iz leta v
               leto, to kar se govori, da je povzročilo ne vem kakšen nov model razvoja... No
               poglejte kakšen izgleda novi model razvoja, poslušajte malo, prosim. V letu 2000,
               takrat, ko je bencinski tolar in je bila resna Vlada na vladi je bilo neto
               zadolževanje Darsa 0,89%, kakor delež BDP-ja. Potem je padel na 0,45, potem na 0,60.
               V 2003 na 1,05, v 2004 pa 1,15. In od zdaj naprej pa ta veliki greh, kaj se pač ne
               dogaja v Sloveniji, ker iz proračuna Dars ne dobiva več toliko kot v preteklosti. Je
               bilo pa 0,80, 0,85, ki zgleda zelo podobno, kot cifre v preteklosti in v letu 2007 pa
               1,47. Če vzamete zadnja tri leta, vse skupaj seštejete, pa tri leta za nazaj, ko so
               bili zelo resni ljudje, ki si tega ne bi nikdar dovolili, ki so imeli drugačne
               modele, je za 0,4% BDP-ja več v triletnem obdobju. Spoštovani, jaz vas še enkrat
               vabim, da o teh stvareh razpravljamo na podlagi podatkov in da se lotimo skupno,
               Državni zbor in Vlada, in še enkrat debatiramo, ne o tem kar se ni zgodilo, kako
               moramo spremeniti javne finance, ki očitno niso ustvarile te inflacije, ampak da se
               osredotočimo na to kar se dogaja v Sloveniji, da se je cena hrane pri nas povišala
               enkrat hitreje, kot pa v sosednjih državah. To je vprašanje, ki si ga moramo
               zastaviti. Kako lahko spremenimo našo zakonodajo? Kako lahko damo našim ustanovam,
               Uradu za varstvo konkurence še večje odgovornosti, če se bo izkazalo da niso
               zadostne. Da bomo enkrat za vselej zagotovili, da konkurenca v slovenskem
               gospodarstvu ne bo neko dejstvo, ki je samo na papirju, ampak jo bo vsak državljan in
               vsaka državljanka lahko občutil. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp55">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Imamo tri najavljene posameznike, ki bodo govorili v imenu
               predlagatelja. Prvi ima besedo poslanec Milan Cvikl. Izvolite.</p>
            </sp>
            <sp xml:id="SDZ4-Izredna-33-2008-02-14.sp56">

               <speaker>MAG. MILAN M. CVIKL:</speaker>

               <p>Seveda se moramo odzvati v imenu predlagateljev, ker sem imel že občutek, da je za
               vse kriva cena paradižnikov. Vlada Republike Slovenije se je tukaj odzvala s tremi
               ministri. Minister za finance govori 70% časa, minister za gospodarstvo 20% in
               ministrica za delo 10% časa. Občutek imam, da namerava Vlada očitno tako tudi
               ukrepati. Dovolite, da seveda pokomentiram par zadev, ki so jih ministri povedali.
               Minister za gospodarstvo je povedal, da bo Urad za varstvo konkurence sedaj deloval.
               Ampak gospodje, predsednik Vlade je velikega "najboljšega soseda" prodal dobavitelju.
               Dve leti je Urad za varstvo konkurence, minister za gospodarstvo trdil Evropski
               uniji, da konkurenčnega koncentriranja ni. Sedaj pa naenkrat, ko ste se skregali s
               tako imenovanimi tajkuni, pa trdite ravno obratno in je sedaj problem marž. Ta
               problem se je originalno zgodil 12. avgusta 2005, ko ste se odločili za prodajo
               zaradi nekaterih drugih razlogov. Ministrstvo za delo, družino in socialne zadeve,
               bilo je povedano da Vlada ukrepa. Ukrepali ste v januarju 2008, potem ko dve leti
               niste indeksirali socialnih transferov in imamo seveda prihranek v proračunu na račun
               zmanjšanja, realnega zmanjšanja socialnih transferov in Ministrstvo za finance
               oziroma gospod minister, da ne bom citiral domačih podatkov, Evropska centralna banka
               je danes sporočila, da obstaja resna nevarnost zmanjševanja gospodarske rasti zaradi
               problemov finančne stabilnosti. In Slovenija je temu bolj izpostavljena kot je bila
               zaradi spremenjenega modela razvoja. Podatki so zelo enostavni v deležih bruto
               domačega proizvoda, ker ima minister to rad. Decembra 2004 je bil bruto zunanji dolg
               73% BDP-ja, oktobra 2007 pa že skoraj 100% bruto domačega proizvoda. In bruto zunanja
               zadolžitev je nekaj s čimer smo obremenjeni vsi mi, predvsem je pa problem te bruto
               zunanje zadolžitve v tem, da se mora stalno obnavljati, če hočeš ohranjati ta model
               razvoja, ki temelji na zadolžitvi v tujini. In če Evropska centralna banka pravi, da
               obstaja resen problem finančne stabilnosti, veste, tako resen je ta problem, da
               Janeza Janše niso povabili v London na sestanek, gospod Brown, gospa Merklova, gospod
               Sarkozy, ampak sta bila povabljena Barroso in gospod Prodi, tako resen je ta problem.
               In zato je bilo opozorilo poslanca Horvata dobro opozorilo, slišali pa smo od
               ministra vse drugo. Bilo nam je oporekano, da nismo uporabili nobenega podatka. Ko se
               je inflacija v oktobru 2007 prelomila, v oktobru 2007 imamo ta velik skok na 13% ali
               če hočete v povprečju: avgust 3,5, september 3,5, oktober 5,1, november 5,7, december
               5,6 in januar 6,4 povprečna inflacija, samo hrana pa 13%. Zakaj je ravno oktobra
               prišlo do tega? Oktobra je prišlo do tega zaradi enostavnega razloga, imenuje se
               inflacijsko pričakovano. 1. oktobra 2007 je namreč Vlada predlagala Državnemu zboru v
               sprejem proračun, ki ni več predvideval 6% rasti odhodkov, ampak dvakrat višjo, 11%
               rast odhodkov. Namesto 2,4% rasti materialnih stroškov je zdaj predvidena rast
               materialnih stroškov 20,1%. Namesto 3,6% rasti investicijskih odhodkov se predvideva
               v letu 2008 35,1% na rast investicijskih odhodkov. To generira inflacijska
               pričakovanja. Zato smo v opoziciji nasprotovali sprejemu tako visoko cikličnega,
               procikličnega državnega proračuna in mi zato predlagamo, da naj Vlada te dni po
               razpravi sprejme takšen rebalans državnega proračuna, ki bo ne več dvomestna rast
               odhodkov, ampak, ki bo predvsem pomenil, da bo nominalna rast odhodkov nižja. Vzemite
               si za vzor ministra Mramorja. Leta 2004 je bila navkljub volitvam rast materialnih
               stroškov indeks 96%. To so podatki, ki jih ima Vlada pri sebi, vendar tega niste
               pripravili. Evropska komisija je včeraj rekla naslednje, če je do sedaj veljalo, da
               je eden, če hočete resnih problemov Slovenije tako dolgoročna vzdržnost javnih
               financ, zaradi pokojnin in vsega, pa imamo sedaj ne več enega, ampak vsaj tri
               probleme. Imamo za leto 2008 prociklične javne finance, zato predlaga, naj bodo za
               leto 2008 proračuni proticiklični. Imamo problem dohodkovne politike in imamo problem
               konkurence. Nimamo več samo enega problema, ampak imamo štiri probleme. In to je
               povedal včeraj gospod komisar Almunia in če to pridružite opozorilom glede finančne
               stabilnosti, je model razvoja, ki ga je predočil gospod minister Bajuk ob rebalansu
               proračuna za leto 2005, z naslednjimi besedami: "Zakaj se pa ne bi zadolževali?"
               preprosto nevzdržen. Preprosto nevzdržen in ta model razvoja, minister Bajuk, se
               rezultira v naslednjem. Namesto, da bi Dars svoje kredite odplačal do leta 2020,
               2025, jih bo moral odplačevati do leta 2070. To je sprememba za to spremembo ni
               nujno, da bo dolgoročno vzdržala. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp57">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Lahovnik. Izvolite, v imenu predlagateljev.
            </p>
            </sp>
            <sp xml:id="SDZ4-Izredna-33-2008-02-14.sp58">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Glede na to, da je prej spoštovani minister za finance, gospod Bajuk, navajal
               nekatere podatke, bi se mi zdelo korektno, da jih navede prav. Sicer ne vem, zakaj je
               bil tako nervozen in se je razburjal, ker smo tudi mi, ko smo govorili o strukturnem
               primanjkljaju jasno povedali za leto 2006, 1,1, za leto 2007, po mojih podatkih,
               0,7%, ampak primanjkljaja. Zdaj lahko te podatke obračate kakorkoli, ampak takšni so.
               Prosim, tukaj, minister, vendarle za korektnost. Danes za vsakim podatkom, ki sem ga
               povedal, stojim, ker so vsi javno dosegljivi. In tudi, ko govorimo o veliki
               zadolženosti Slovenije sem zelo jasno razmejil, kaj je negarantirani zasebni dolg in
               kaj je javni in javno garantirani dolg. Ampak, če vi ne veste, da se nam letos po
               projekcijah obeta več kot 4% primanjkljaj na tekočem računu plačilne bilance, potem
               sem jaz žalosten. Žalosten, ker že Banka Slovenije opozarja na to in guverner Kranjec
               je, mislim, da dan ali dva nazaj o tem govoril, dva dni nazaj, na zajtrku pri
               predstavnikih tako imenovane ameriške gospodarske zbornice, in je sam govoril o tem,
               da fiskalna politika trenutno nikakor ni restriktivna, ampak je ekspanzivna in
               prosim, tukaj, vendarle za nekaj korektnosti. Mislim, da je prav, da ko govorimo o
               podatkih, vemo ali stojijo ali ne. Tudi, ko govorimo o prociklični politiki, ki vam
               jo očitamo, to ni nikakršen domislek opozicije, ampak vas na to opozarja tudi
               evropski komisar Almunia. Ja, lepo prosim, jaz pač berem pozive Evropske komisije in
               piše, da komisar Almunia poziva naj se Slovenija izogne prociklični politiki. Tako
               pač je gospod minister in če ste bili v Bruslju, očitno, ne vem ali niste poslušali
               teh navodil ali pa jih niste želeli slišati. Tako da je na nek način vaš celoten
               nastop danes res paradoksalen in sodi v anale slovenske parlamentarne zgodovine.
               Namreč na nek način ste skorajda tako argumentirali, kot da inflacija ni problem,
               čeprav je v januarju 6,4%, problem je, da o tem pravzaprav zdaj opozicija govori in
               to problematizira.</p>
               <p>Skratka, še malo pa boste rekli, če ne bi bilo opozicije tudi inflacije ne bi bilo.
               Mislim, zdaj gremo pa res s temi stvarmi že malo predaleč, podatki zelo jasno kažejo,
               da je inflacija začela naraščati med marcem in majem preteklega leta in se je ta
               trend krepil. In, ko smo poleti nekateri pozivali predsednika Vlade, da se v nekem
               duhu, ker je inflacija problem, ki vendarle presega neke strankarske okvire, da se o
               tem pogovorimo tudi na najvišji politični ravni, ko je povabil tudi guvernerja Banke
               Slovenije in sindikate, da se uskladimo glede ukrepov, za to ni bilo nikakršnega
               posluha. Takrat smo pač slišali omalovažujoče izjave, češ "Nimate pojma, ne veste kaj
               govorite, vi delate paniko," vse to kar poslušamo tudi danes.</p>
               <p>Se pravi, po vaših besedah ni problem v inflaciji, problem je torej v opoziciji, ki
               na to inflacijo opozarja. Ampak mislim, da je to napačen pristop, vsaj po mojem
               mnenju. Tudi, če boste nas izbrisali v opoziciji mislim, da bo problem inflacije
               kljub temu ostal. Tako da to ni dobro.</p>
               <p>Druga stvar, ki bi jo vendarle rad povedal je, veste tudi, ko govorimo o vzrokih
               inflacije mislim, da tukaj je pa vendarle treba biti korekten. Jaz sem razloge zelo
               jasno že v uvodnem nastopu razmejil na dva ključna vidika; eden je ta konkurenčna
               politika, ki je, na to sem posebej opozoril, dolgoročne narave, ki zajema pač problem
               tržne koncentracije na posameznih trgih, ki posega v vertikalne integracije tako na
               področju kmetijstva kot živilsko predelovalne industrije, kjer je veliko teh
               vertikalnih integracij in sem zelo jasno opozoril, da je tudi to razlog, da se
               zunanji šoki zelo prevajajo v malo prodajne cene in to je en del problematike, ki
               zadeva področje notranjega trga.</p>
               <p>Drugi del problematike pa, kot sem zelo jasno zopet povedal, zadeva makroekonomsko
               neravnotežje in zopet, ko sem govoril o podatkih si jih nisem izmislil, tudi niso ne
               vem kako čudni, kot vi pravite, ampak sem zelo jasno povedal koliko so znašale
               investicije v lanskem letu in sicer deset milijard evrov in pa varčevanje v višini
               8,8 milijarde evrov in pač, če to neskladje pogledamo, potem vidimo, da se tako kot
               tudi v ekonomski teoriji izrazi v primanjkljaju na tekočem računu plačilne bilance,
               pač, se mora, saj tu gre za osnovne ekonomske enačbe. Govorimo, da se pač vedno
               neskladje med agregatno ponudbo in agregatnim povpraševanjem pokaže po definiciji
               vedno v neskladju tudi med varčevanjem in investicijami na agregatni ravni. Tudi to
               so neka dejstva in ne vem od kod vam to, da mi kar na pamet govorimo in si nekaj
               izmišljujemo.</p>
               <p>Ko govorimo o slovenskem dolgu, sem že povedal, dejansko podatki so takšni kakršni
               so. In še enkrat izrecno jasno povem. Jaz se strinjam, da niste vi kriv za to, da je
               naraslo zadolževanje prebivalstva oziroma da so poslovne banke najele toliko več
               kreditov v tujini s katerimi so pač servisirale te domače kredite. Zelo jasno sem
               povedal, da je to posledica pričakovanega padca realnih obrestnih mer po uvedbi evra.
               Ampak v čem je razlika, recimo, med vami kot ministrom in vašim predhodnikom. Vaš
               predhodnik bi se na takšna nihanja oziroma nepričakovane ali pričakovane dogodke
               odzval z ustrezno politiko. Pripravil bi ustrezne ukrepe, da bi poskušal ta učinek
               čim bolj ublažiti. Vi pa niste na tem področju naredili popolnoma nič. Vi se raje
               spuščate v polemiko z opozicijo, češ, da si izmišljujemo vse skupaj in ne znamo
               gledati pravih podatkov. In to se mi zdi, gospod minister, vseeno malo ali pa precej
               nekorektno. Veste, v Državnem zboru obstajajo magnetogrami. Ko ste vi prinsli vaš
               proračun v Državni zbor, smo vas v opoziciji opozarjali, da je to kar pončemo zelo
               nevarno. Da prestrukturiramo proračun v napačni smeri. Da smo zmanjšali proračunsko
               financiranje izgradnje avtocest, hkrati pa smo povečali poroštva in da iz tega
               naslova to preprosto pomeni, da poskušamo z keynezianskimi ukrepi, kot to ekonomisti
               pravimo, spodbuditi gospodarsko rast in to se je zgodilo. Na gospodarski rasti se je
               to odražalo. Ocene, v kolikšni meri sedaj sama ta dinamika prispeva k gospodarski
               rasti, so različne. Po tistih najbolj, bom rekel, slabih ocenah kar se Vlade tiče,
               celo do ene tretjine celotne rasti. Skratka, da je tukaj nastal nek cikel, ki je bil
               sproduciran tudi z visokim agregatnim povpraševanjem, tega vendarle ne gre zanikati.
               In zato iz tega trdim, da je tudi Vlada s svojo politiko spodbudila ta inflacijski
               trend, ker je pretirano spodbujala agregatno povpraševanje, ker je delovala
               prociklično, kot temu pravimo, delovala je natanko tako kot vas sedaj evropski
               komisar Almunia poziva, da vendarle naj ne ravnamo, namreč on pravi, da se naj
               Slovenija tej prociklični politiki izogne. In ko smo v opoziciji zopet s podatki
               opozarjali, da vodimo napačno politiko, da je ta prociklična in ne anticiklična, ste
               postregli s podatki o presežku, ki znaša teh 20 milijonov evrov. In ko smo vas zopet
               opozorili, da je strukturni primanjkljaj še vedno takšen kot je bil oziroma nismo
               naredili na tem področju dovolj oziroma praktično nič, in Slovenija ugodnih
               gospodarskih razmer ni izkoristila zato, da bi zmanjšala strukturni primanjkljaj, pa
               nam zdaj zopet postrežete samo s statistko, ki je posledica tega, da je bil presežek
               dosežen na račun tistih najbolj ogroženih, ki jih je inflacija najbolj prizadela,
               tako da ste spremenili usklajevanje socialnih transferjev in se so se v lanskem letu
               mnogim samo enkrat uskladili z visoko inflacijo, ne tako kot je bil običaj pred tem.
               In druga stvar, kot sem že danes povedal in še enkrat povem, da je črpanje evropskih
               sredstev zelo, zelo slabo in se velja nad tem zamisliti. Naj sklenem. Predlagatelji
               in tudi poslanci Zares tukaj nismo zganjali nobene demagogije, poskušali smo
               opozoriti na dejstva, pri čemer smo se opirali na uradne podatke in na uradne izjave,
               predvsem na izjave guvernerja Banke Slovenije, dr. Kranjca, ki smo ga vsi skupaj
               izvolili in pa na evropskega komisarja Almunio. Hvala.</p>
            </sp>
            <sp xml:id="SDZ4-Izredna-33-2008-02-14.sp59">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Naslednji ima besedo kolega Srečko Prijatelj, v imenu
               predlagateljev. Izvolite.</p>
            </sp>
            <sp xml:id="SDZ4-Izredna-33-2008-02-14.sp60">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči.</p>
               <p>Jaz sem vesel, da je gospod minister ta moment v dvorani. Spoštovani, danes nam je
               vsem jasno, da Vlada ne rešuje socialne problematike in inflacije, ampak da zgolj
               sprejema neke blažilne ukrepe, ki so kratkoročni in verjetno ob tem moli, da bi
               vzdržali tja do prve polovice letošnjega leta, ko mine v bistvu ta funkcija, ki jo
               ima danes Slovenija, potem pa gredo lahko sindikati zopet na cesto.</p>
               <p>Državljanke in državljani, spoštovani predstavniki Vlade, vam niso dali mandata, da
               eksperimentirate kot Baltazar s socialno politiko v Sloveniji. In nimate mandata za
               to, da se igrate z usodo mnogih. Dejstvo je, da niti v svoji sramoti ne želite
               korigirati podatkov na Statističnem uradu Republike Slovenije, ki so zadnji
               popravljeni in ažurirani glede revščine v letu 2004, pa še ta podatek govori, da je
               revščina 25%. To je uradni podatek. Če bi ga ažurirali danes bi bila ta številka
               verjetno še večja. Kaj bo s to blaginjo, ki raste, to verjetno vi že veste, gospod
               minister, in ni prav, da nam navajate tu, da sta za inflacijo kriva nafta in porast
               cen hrane. Ravno pri tem vas želim spomniti na sledeče. Pri uvedbi evra ste
               obljubljali, tudi vi, da se cene ne bodo poviševale, pa vendar so se. Zopet gre za en
               svojevrsten nateg, na to sem vas že večkrat opozoril. Danes govorite o azijskih
               tigrih, o nafti, o draginji, ki je bojda vzrok nekontrolirani rasti cen. Ja, kdo pa
               ima regulativo cen, če ne Vlada Republike Slovenije v državi Sloveniji? Ali ima
               mogoče to pristojnost Albanija? Kdaj boste ustavili to draginjo? To vas jaz sprašujem
               in to je zelo preprosto vprašanje, na katerega želijo odgovor slišati odgovortudi
               tisti, ki nas danes poslušajo. Vlado Republike Slovenije sem pozval kar nekajkrat, da
               bi o teh zadevah spregovorili. Veste, ko smo imeli zadnje glasovanje, to je bilo v
               Državnem zboru 23. oktobra, ste vsi vladni predstavniki glede revščine, govorim o
               poslancih, glasovali, da se ta razširjena razprava ne opravi. Potiskate glavo v
               pesek, kot to počne noj. Še prej, 12. septembra sem pozval predsednika Državnega
               zbora, naj skliče izredno sejo. Niti odgovoril ni, tako krščansko usmerjen človek. Na
               to uho ni slišal niti predsednik Vlade in tudi tedanji predsednik države ne. Vsi
               trije so imeli možnost to sejo sklicati. Dokumenti so tukaj in to se je dogajalo že v
               lanskem letu. Kot že rečeno, zelo neodgovorno se obnašate do tistih, ki so vam dali
               mandat. Mi se ne obnašamo neodgovorno, zato je danes ta seja, vi pa se, ko v bistvu
               ravnate z njimi tako, kot ravnate. Kajti 25% državljank in državljanov, veste koliko
               je to - ena četrtina. In, če se gremo tukaj neko argentinsko politiko, potem je čas,
               da temu rečemo stop, Slovenci so živeli že boljše. In prav je, da živijo od danes
               naprej nekoliko boljše, jutri pa dobro. Če pogledate, v času osamosvojitve, podatke,
               ki so na voljo v zadnjih desetih letih, se je indeks cen življenjskih potrebščin
               povečal iz indeksa 100 na 181. Sramota. Plače se niso dvignile za 81%, niti za par
               procentov ne.</p>
               <p>Spoštovani minister, kdaj boste dovolili ljudem, ki ustvarjajo presežke, novo dodano
               vrednost, da bodo udeleženi pri dobičku, tudi pri delu dobička, ki ga sami
               ustvarjajo. Kajti vaša zgodba o uspehu temelji na teh ljudeh. Ti ljudje so ustvarili
               danes tako imenovani proračunski presežek, pa jim ne dovolite niti dostojnega
               življenja. In, ko govorite, prej ste mi omenil čez ramo tukaj, ko ste šli ven, da ste
               v letošnjem letu zmanjšali zadolževanje za 5%. Trenutni dolg Slovenije znaša 35
               milijard evrov, 16 tisoč evrov na osebo oziroma na prebivalca. In kaj vam govori
               eminenten državljan? Država je letos spomladi predčasno odplačala razmeroma velik
               znesek domačih dolgov do bank, v vrednostnih papirjih, mislim, da je šlo za 800
               milijonov in šla na zunanji trg v zadolžitev za milijardo evrov v evroobveznicah.
               Država po eni strani kritizira tajkunstvo, kot ga imenuje in želi proti njemu
               ukrepati, hkrati pa se pred nekaj meseci sama omogočila velik likvidnostni potencial
               in tako naprej. Zakaj ste to storili? To je vendar vaše delo. To vi dovoljujete. Tu
               je ta regulativa in vaš neuspeh. Ne govorite nam o tem, da so zadeve z rožicami
               postlane in primerjati in navajati neke države, ki imajo v plačilnih sistemih
               desetkrat višjo plačilno listo za delavce, kot pa jo ima Slovenija. Ministrica za
               delo je govorila o tem kako smo zmanjšali nezaposlenost. Zakaj lažete? Zakaj
               zavajate? Nezaposlenost je Vlada Republike Slovenije zmanjšala na tak način, da je
               brisala iz seznamov neaktivne iskalce zaposlitve. To pa v praksi pomeni to: Če iz
               zavoda nekdo pokliče nezaposlenega, ki je prijavljen in se ta ne javi, ga brišejo.
               Invalide ste brisali in na ta način ste prišli iz 100.000 nezaposlenih na številko
               75.000. To je za vas uspeh in seveda to je za vas tisto, čemur rečete, ne vem,
               usklajena socialna politika. To preprosto ni res. To, da ste danes dali državljanom
               nekaj drobtinic, še ne pomeni da ste rešili probleme. Če pa ste samo v januarju za
               17% podralili hrano. Košarica življenjskih stroškov je pač košarica življenjskih
               stroškov in vsi moramo v trgovino in vsi za blagajno pač plačamo isti znesek za iste
               artikle. Tam ni razlik, bogat ali reven, cena je za vse enaka. Nekateri žal nimajo
               niti za preživetje, drugi pa verjetno gledajo kam bodo svoje prihranke vložili
               oziroma kam bodo šli na dopust. Jaz verjamem, gospod minister, da vi niste
               pripravljeni živeti s 300 evri na mesec. Če ste, potem tu povejte, da je to dobro in
               da boste ene tri mesece, štiri poskusili tako živeti, pa bomo videli če vam bo to
               uspelo. Mnogo je takih Slovenk in Slovencev, ki morajo to danes početi. Jaz sam ne
               vem na kakšen način, ampak to je dejstvo.</p>
               <p>Dobronamerne amandmaje, ki smo jih predlagali, ste zavrnili. Eden od amandmajev
               pravi, da bi želeli, da se ukine davek na izplačane plače že v letu 2007. Vi ste
               rekli: "V letu 2009 naj bo to." To je absolutno prepozno. Če bi to storili, bi imeli
               že v bistvu dejanski učinek. Ampak predlagali smo tudi, da se mesečno poroča o
               vsebini sprejetih ukrepov za protiinflacijsko delovanje. Predvsem zaradi tega, da se
               ugotovi uspešnost. Tudi to ste zavrnili. Za čuda božjega, če pa imate resne namene,
               zakaj ste tudi to zavrnili?</p>
               <p>In nenazadnje vas sprašujem, spoštovani minister. To terjajo od nas tudi mnogi
               volivci. Povejte kdaj boste resnično usklajevali plače z rastjo inflacije? To velja
               predvsem za delavce. Kajti delavci niso popolnoma nič krivi za inflacijo. Za
               inflacijo ste krivi vi, ki sedite v Vladi in to ste dolžni narediti za vse državljane
               in državljanke. In to mi povejte danes, datum, kdaj boste resnično usklajevali tako
               pokojnine kot tudi plače z rastjo inflacije. Če ste dobra vlada, če verjamete v svoje
               delo, boste to obljubo danes tudi dali. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp61">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Minister, sprašujem vas, ali ima lahko pred vami besedo še
               predlagatelj, kolega Petek, ali želite vi zdajle razpravljati? Kolega Petek, beseda
               je vaša.</p>
            </sp>
            <sp xml:id="SDZ4-Izredna-33-2008-02-14.sp62">

               <speaker>MILAN PETEK:</speaker>

               <p>Hvala lepa za velikodušnost. Saj bom hiter.</p>
               <p>Mislim, da ti nastopi, ki jih ima gospod Bajuk, delajo nek umetniški vtis, s tem se
               strinjam. Mnogo številk, mnogo podatkov, avtoritativno, seveda, zaradi tega, ker je
               to minister, saj jih ne govori nekdo drug, kot minister mora vse te podatke imeti.
               Problem je, da je to počenjal v času, ko je bil v opoziciji, podobno, res da z manj
               podatki, manj verodostojno, ampak ta njegov nastop je imel podobne kretnje, podobno
               teatralnost in tako dalje, pa ne vem, če je koga prepričal. Saj mislim, da danes tudi
               kot minister ni kaj dosti prepričal, ampak to je njegova naloga in to mu priznavamo
               in zaradi tega ne bomo spreminjali svojih stališč.</p>
               <p>Gospod Bajuk, pri vas je problem, pa tudi pri Vladi, pa ne eden, vsi imate probleme.
               Saj vam nismo samo mi tega povedali, kar vam danes hočemo dopovedati - vi pravzaprav
               nobene avtoritete ne priznavate. Torej, gospod dr. Kranjec, guverner Banke Slovenije,
               ki ga je izvolil ta parlament, z vašimi glasovi, vaše koalicije, vam hoče povedati
               nekaj, za kar mislim, da bi moralo naleteti tudi na vaša ušesa. On vam je povedal, da
               se vam je pravzaprav v lanskem letu zgodil proračunski presežek. Torej, niste nikoli
               negirali tega, da ste pravzaprav politiko vodili na ta način, torej javnofinančno
               politiko, da bi to zadevo lahko sebi pripisali. Zgodilo se vam je, nekaterih
               projektov niste izvedli, kar bo pokazal zaključni račun, in lepo se je hvaliti v
               volilnem letu, kako je proračunski presežek dosežek te vlade. Gospod dr. Kranjec,
               guverner Banke Slovenije, vam je rekel, da je na inflacijo vplivala ekspanzivna
               fiskalna politika. Saj si nismo mi tega izmislili, to so njegove izjave. Pa spet tega
               ne upoštevate, negirate in pred javnostjo trdite in razlagate na svoj način. Še nekaj
               primerov bom povedal. Državna revizijska komisija vam je predlagala približno 30
               predlogov sklepov in ukrepov, kako bi bilo treba popraviti zakon o javnih naročilih,
               ki je po našem videnju tudi neke vrste generator tega, kar se lahko dogaja tudi v
               investicijah s ponudbami, ki so takšne, kakor se je ugotovilo v tem primeru
               gradbincev, tudi kartelne, pa niste poslušali, torej, revizijskega organa, ki ima to
               avtoriteto in bi moral imeti to avtoriteto. Pred kratkim smo obravnavali primer
               ministra Podobnika, ministra za okolje. Avtoriteta Računskega sodišča je, kot zgleda,
               tudi na prepihu. Že premier Vlade je s svojimi izjavami nakazal, da pelje zadevo v
               smer "saj to so naredili pred ministrom Podobnikom, zato so ti krivi," in avtoriteta
               Računskega sodišča bo v primeru drugačne odločitve, kot je razrešitev Podobnika,
               porušena in nikoli več je ne bo možno vzpostaviti. To ilustriram zaradi tega, ker
               pravzaprav stalno predlagate ali pa stalno mislite, da ste tisti, ki morate imeti
               vedno prav, ne govorim o vas osebno, govorim o Vladi, o nekaterih ali pa mnogih
               ukrepih, mnogih njenih razlagah. In potem se nam pač to dogaja. Eden izmed primerov
               je tudi ta, ki ima posreden vpliv na temo, o kateri danes govorimo. Nedolgo tega smo
               sprejemali Zakon o financiranju občin, pa spet niste hoteli poslušati, da imamo
               problem in vprašanje ustavnosti. In to je Ustavno sodišče naredilo, neustavnost, pa
               ste spet zgodbo ponavljali v Zakonu o ustanovitvi pokrajin, o financiranju in tako
               dalje. To, kar govorimo, govorimo zaradi tega, ker je, gospod minister, včasih treba
               pač pogledati tudi vase, včasih tudi poslušati koga drugega pa reči, morda pa res
               nismo naredili vsega, morda pa ima prav tudi kakšen posameznik, institucija, organ in
               tako dalje. In če ta razprava ne bo pripeljala do te ugotovitve, predvsem z vaše
               strani, jaz ne rečem, da tudi mi nimamo kje kaj za upoštevati in spremeniti svoje
               stališče, morda kje preveč radikalno. Ampak če tega ne bomo vsi skupaj naredili,
               potem imamo res rezultat ničen in potem nismo upravičili ne tisti, ki smo predlagali,
               še manj pa tisti, ki ne boste upoštevali pripomb, ki jih v tej razpravi dajemo in ki
               so bila razlog za sklice te naše seje. Zgolj in samo to kot ponazoritev, vse ostalo
               je bilo rečeno, mislim, da je bilo dovolj natančno, konsistentno, kompetentno in
               mislim, da o tem drugem nima smisla, da jaz ponavljam besede. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp63">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima minister. Gospod Bajuk, izvolite.</p>
            </sp>
            <sp xml:id="SDZ4-Izredna-33-2008-02-14.sp64">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči.</p>
               <p>Ko se uporablja beseda korektnost, to seveda pomeni, da nekaj ni bilo korektnega,
               nekaj je bilo izven normalnosti. V nobenem trenutku nisem stal jaz tukaj pred vami
               ali pred slovensko javnostjo in trdil, da je opozicija kriva za inflacijo. Jaz sem
               razlagal, upam, da ste vsi razumeli, da sem razlagal kako se štiri petine naše
               inflacije, razlike v inflaciji v letu 2007-2008 lahko obrazloži na podlagi gibanja
               cen hrane in cene nafte in naftnih derivatov. Seveda sem pa nakazal, in sedaj bom
               ponovil, to za kar sem prepričan, da se je zgodilo in se še dogaja v Sloveniji, da se
               umetno ustvarjajo pričakovanja o inflaciji. Ker ko gremo že izven podatkov na
               področje ocen ali predstavitve, kaj bi se morda zgodilo, kaj pa morda ne, potem smo
               vsi ljudje nekoliko šibki, ker vsak gleda iz svojega zornega kota in si vsak
               predstavlja prihodnost na takšen ali drugačen način. Mislim pa, da je ustvarjanje
               pričakovanj, predvsem na tem področju, lahko zelo negativno in zahteva premislek
               preden se o teh stvareh govori.</p>
               <p>Spet sem tudi slišal, češ, da avtoritativno govorim. Avtoritativno govorijo številke,
               saj ne govorim jaz, podatki to je realnost, vse drugo so pa ocene. Avtoritativno
               govorijo podatki. In če kdaj odločno nastopim s podatki v rokah je zato, ker vem kaj
               govorim in še enkrat ponavljam, da je napačna ocena, da bo strukturni primanjkljaj
               več kot 0,2%, kot so napovedale strokovne službe Ministrstva za finance. In to sem
               danes dopoldan tudi povedal. Tega nisem jaz osebno računal, vam priznam, ker tega ne
               delam. Zaupam pa, da ti ljudje s katerim delam sedaj že tri leta, če se jih naprosi
               naj naredijo, njihova najboljša ocena je bila veliko bolj verodostojna kot pa
               drugačne ocene. Sedaj se z veseljem citira ocene, ki prihajajo iz drugih virov, in
               sem vam že danes dopoldne razložil in bom še enkrat povedal, ne. Ocena novembra 2006,
               s strani Banke Slovenije, je bila, da bo primanjkljaj Republike Slovenije v 2007
               minus 2 odstotni točki BDP-ja. Imeli pa smo presežek. Napovedovali so takrat, tudi
               novembra 2006, da bo leta 2008 primanjkljaj malo več kot 2 odstotni točki BDP-ja.
               Enostavno v to ne verjamem, ker temelji na napačni oceni učinkov davčne zakonodaje.
               To smo že obrazložili in bom še in še obrazložil.</p>
               <p>Kar se pa tiče ocen ECB-ja, pa če sem poslušal v Bruslju ali pa ne, vam povem, da sem
               v imenu Republike Slovenije in na podlagi zaupanja in odgovornosti, ki ju imam,
               predsedoval temu sestanku. Ne samo da sem ga poslušal, sem ga tudi vodil. In ne moreš
               zaspati, če vodiš, ne. Tako, da bodite mirni, je še kar v redu šlo. In ja, sodelovala
               sta tudi predsednik Evropske centralne banke in Evropska komisija. In kaj je ocena
               teh ustanov? Dokončna ocena s strani Evropske komisije bo podana 21. februarja. 21.
               februarja bomo imeli ocene. In kakšne so bile napovedi, ki so bile izrečene, ko sva
               skupaj s komisarjem Almunio imela tiskovno konferenco. Na moji desni je sedel, ko je
               razlagal, da se po njihovi oceni dejansko uresničujejo ta tako imenovana tveganja za
               navzdol. Od oktobra naprej, so vse te službe in Evropska centralna banka in
               Mednarodni denarni sklad opozarjali, da so se povečala tveganja za navzdol. Nihče ni
               bil "siguren" ali se bo to zgodilo ali se ne bo, ampak so rekli: "Pazite fantje,
               tukaj je neko novo tveganje, in to tveganje je navzdol." Naj pazimo. Pozornost.
               Takšni so bili klici oktobra in novembra meseca. Zdaj, se na žalost ta določena
               tveganja uresničujejo. In kakšne so ocene Evropske komisije, ki jih je napovedala,
               čeprav bo dokončen izračun šele 21. februarja, bo komisija to napravila, da bo
               gospodarska rast v Evropi nekoliko nižja. Sicer pa zelo blizu, zelo blizu potenciala
               evropskega območja in to, da bo rahlo morda pod 2%. K temu se je takrat pridružila
               tudi takrat Evropska centralna banka. Vsi vemo, da bo nekoliko nižja gospodarska
               rast. Moram pa tudi povedati, da sta se na tiskovnih konferencah po teh sestankih
               oglasila tudi minister Nizozemske Wouter Bos in minister za finance Nemčije Peer
               steinbrück in sta oba govorila v isti smeri. In to sta pač, nemško gospodarstvo, to
               je resna zadeva, je opozarjal, da realni sektor, ja, gledamo in pričakujemo, da se bo
               to nekoliko umirilo, na noben način pa ne pričakujemo recesije. Na noben način ne
               pričakuje katastrofe. To si lahko preberete v Reutersu, Financial Timesu, v vseh teh,
               ki so poročali, na žalost STA in naša nacionalka o tem nista govorili. Po drugi
               strani je pa prav tako, v isti smeri, govoril tudi predstavnik Ministrstva za finance
               Nizozemske. Torej, tveganja za navzdol se uresničujejo, a vendar so posledice
               finančne turbulence, kot se zdaj reče, na realni sektor, manjše, kot se govori ali se
               skuša prestrašiti ljudi. Predvsem je to zelo odločno povedal ravno nemški finančni
               minister.</p>
               <p>Torej, drugo vprašanje, kar sem že prej slišal, pa se spet ponavlja: "Kako bi lahko
               rešili? " Tako, da bi olajšave povečali," to je pa res zelo zanimiv argument. Po eni
               strani slišimo, kako je treba investicije znižati, po drugi strani pa slišimo
               predloge s strani istih ljudi, ki predlagajo, da moramo investicije znižati, kako
               moramo olajšave povečati, da bo malo več investicij. Veste, zmenite se kaj dejansko
               predlagate, ker ne gre tako.</p>
               <p>In še nekaj moram tudi pojasniti, kar se tiče predloga predlagateljev za odpravo
               davka na izplačane plače. Davek na izplačane plače povzroči prihodke približno 600
               milijonov evrov na leto. Če bi ga še danes imeli, bi imeli nekaj takega. Letos
               pričakujemo 240, ker zadnjih 30% še obstaja. Gotovo se spomnite, to je nastalo leta
               nazaj, ne pod to vlado. Mi smo se odločili za postopno odpravo tega. Ta odprava je že
               ustvarila marsikaj, zadnja tranša je leto 2008, s 1.1.2009 tega ne bo več.</p>
               <p>Pa še nekaj bi rekel, glede vseh teh komentarjev glede proračuna za leto 2008. V letu
               2008, dobro veste, na podlagi zakonodaje, ki jo je predlagala Vlada in jo je Državni
               zbor sprejel, kar se tiče spremembe zakona o dohodnini, uvedbe neke olajšave, plus
               komplementarna zadeva, kar je pa povečanje transferjev za otroško varstvo, to nam bo
               povzročilo določene dodatne izdatke, zato je rebalans nujno potreben in na tem
               delamo. Bomo prinesli rebalans. Vam pa že vnaprej povem, to, kar se nekateri bojite
               in nas opozarjate, ja, saj je to bilo v veliki meri že pripravljeno, ko smo delali
               proračun za leto 2008, smo se zavestno odločili, da smo ga pripravili na ocenah nižje
               gospodarske rasti. Zakaj? Zaradi tega, kar sem rekel na začetku, ker so bila tveganja
               za navzdol prisotna in nismo hoteli ustvarjati nekih pričakovanj nadaljnje
               gospodarske rasti, kot smo jih imeli v letu 2006 in 2007, da se to lahko zmanjša,
               zato je narejen na podlagi 4,6% gospodarske rasti, kar pa nihče od teh, ki ocenjujejo
               to zadevo od zunaj, ne smatra, da je bila, ne vem, nekam čudno optimistična. Rebalans
               bomo pripravili, na vsak način bomo pa skušali obdržati to, kar smo dosegli.</p>
               <p>Poglejte, tu je pa še ena stvar, ki mislim, da jo je treba še enkrat pojasniti. Ko
               poslušam določene predstavitve v Državnem zboru, imam občutek, da marsikomu to ni
               jasno. Predvsem ni bilo jasno tudi sinoči, ko je poročala nacionalka v Odmevih o
               govoru gospoda Almunie, pa so rekli, da nam je čestital, ker imamo primanjkljaj za
               minus 1%. Očitno niso nič razumeli. Pa vam bom obrazložil, za kaj gre.</p>
               <p>Vse države v skladu z obnovljenim paktom stabilnosti rasti od leta 2005 imajo ne samo
               pravico, ampak dolžnost, da predstavijo Evropski komisiji svojo vizijo, v katero smer
               gremo in kako to je in kakšen naj bi bil srednjeročni cilj za javne finance, kar se
               tiče strukturnega primanjkljaja. Slovenija je takrat predstavila, da je za naš
               srednjeročni cilj minus 1%. To je Evropska komisija sprejela in na podlagi
               argumentacije, ki smo jo tudi predstavili, da smo mi država v tranziciji, ki mora
               neizogibno izvesti določene investicije in da naš srednjeročni cilj je lahko to. In
               to je bilo tudi odobreno. To je bilo konec leta 2005. V začetku 2007, bolj konkretno
               aprila meseca, na ekonomskem in finančnem svetu seje, ki smo jo imeli v Berlinu, smo
               pa skupaj odločili, in to je bilo soglasno sprejeto, en sklep, da glede na to, da smo
               v očitno zelo dobrih časih, da se bomo vsi potrudili, da bomo ta srednjeročni cilj,
               za Slovenijo minus 1, dosegli čim prej, najkasneje pa v letu 2010. To je bil sklep.
               Tudi jaz po posvetu s svojimi kolegi na Vladi sem v imenu Slovenije tudi na to
               pristal in se za to zavezal. To smo tudi izvajali. Zdaj pa, če je to slučajno ali ni
               slučajno, to je bolj problem retorike kot pa dejstev, če imajo kakšna dejstva, pa naj
               jih prinesejo in pa naj cifre pokažejo. Ne vem pa, kako se ta slučajnost lahko meri.
               Na vsak način mi smo ta cilj presegli, ker minus 1 je malo večji primanjkljaj, kot pa
               je minus 0,2, torej mi smo za leto 2007 to stvar presegli, in sicer ne v letu 2010,
               ampak že v letu 2007. In to je dosežek Republike Slovenije. Na to bi lahko bili
               ponosni, moramo biti ponosni na te stvari, ker te stvari ne naredi en minister, ne
               naredi ena vlada, to lahko naredi samo ena družba, ki se tega zaveda, da je to
               pozitivno, da je to dejansko podlaga za boljšo skupno prihodnost. To je to. Kaj smo
               dosegli? Presegli smo ta naš srednjeročni cilj. In naša zaveza je, ne samo takrat, da
               bomo to dosegli, smo že presegli, da tega ne bomo še enkrat povzročili, tako kot je
               bilo. Jaz od danes lahko zagotavljam, da bo rebalans proračuna za leto 2008, na
               katerem zdaj delamo, da bo lahko vključil vse te stvari, ki ste nam jih na podlagi
               zakonodaje, ki je bila sprejeta, naložili, da se ne bomo vrnili v tisto obdobje, kjer
               je Slovenija bila izven svojega srednjeročnega cilja in po možnosti, da bomo pa
               obdržali to, kar smo že dosegli sedaj. To je vse zaenkrat. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp65">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo dajem državnemu sekretarju na Ministrstvu za gospodarstvo. Gospod
               Tomaž Jeršič, beseda je vaša. Izvolite.</p>
            </sp>
            <sp xml:id="SDZ4-Izredna-33-2008-02-14.sp66">

               <speaker>MAG. TOMAŽ JERŠIČ:</speaker>

               <p>Hvala lepa predsedujoči. Spoštovane poslanke, spoštovani poslanci.</p>
               <p>Ne bom se dosti časa zadrževal na vzrokih za inflacijo, o tem smo dosti slišali s
               strani ministra Bajuka, s strani vas poslancev, želim se predvsem osredotočiti na
               ukrepe, za katere je posredno ali neposredno odgovorno Ministrstvo za gospodarstvo in
               ki so že v izvajanju za blažitev teh inflacijskih pritiskov.</p>
               <p>Naj spomnim, da Urad za varstvo konkurence Republike Slovenije ni pričel s svojim
               delo lansko leto, temveč je v lanskem letu okrepil svoje aktivnosti predvsem zaradi
               tega, ker je na trgu tudi sam zaznal močno rast cen, inflacijske pritiske, predvsem
               pa močnejšo rast cen v Republiki Sloveniji kot pa na območju Evropske unije.</p>
               <p>V nadaljevanju bom naštel nekaj aktivnosti, ki jih Urad za varstvo konkurence izvaja
               že kar nekaj časa in tudi trenutno. Ena izmed teh aktivnosti je ugotavljanje
               morebitnih kršitev pravil konkurence s strani trgovskih družb in dobaviteljev
               pekovskih izdelkov mesa in mleka. V skladu z navedenimi pristojnostmi je Urad za
               varstvo konkurence zaradi pospešene rasti cen življenjskih potrebščin v Sloveniji
               predvsem septembra 2007, izvedel anketo med trgovskimi družbami in dobavitelji, na
               osnovi katere je pridobil podatke o razmerah na trgu dobave blaga trgovskim
               podjetjem. Na podlagi pridobljenih informacij o verjetnosti obstoja kršitev pravil
               konkurence tako na strani trgovskih družb kot dobaviteljev je Urad za varstvo
               konkurence postopal v skladu s svojimi pooblastili in v decembru 2007 uvedel postopke
               ugotavljanja kršitev pravil konkurence proti nekaterim trgovskim družbam. Predvsem
               zaradi usklajenega ravnanja pri odločanju o dovolitvi dviga cen izdelkov in pri
               odločanju o prepovedi oziroma zahtevi po prekinitvi sodelovanja dobavitelju z
               določenimi trgovinskimi družbami. Gre predvsem za hude kršitve, proti katerim so
               uvedeni postopki. Uvedeni pa so bili tudi postopki proti dobaviteljem pekovskih
               izdelkov, mesa in mleka.</p>
               <p>Naslednja aktivnost v drugem segmentu je presoja verjetne kršitve pravil konkurence s
               strani distributerjev električne energije pri dobavi električne energije
               gospodinjskim odjemalcem. V zvezi z dvigom cen električne energije za gospodinjske
               odjemalce je Urad za varstvo konkurence uvedel postopek proti distribucijskem
               podjetjem zaradi kršitve pravil konkurence, ker so sočasno napovedala povišanje cen
               električne energije za gospodinjstva. Iz omenjenega ravnanja verjetno izhaja, da naj
               bi se družbe med seboj sporazumele ali usklajeno ravnale pri povišanju cen električne
               energije za gospodinjstva, saj so ta povišanja napovedali sočasno, v skoraj enakem
               znesku in s pričetkom veljavnosti na isti dan. S tem naj bi usklajeno ravnale ali se
               sporazumele glede določanja cen in drugih pogojev poslovanja na trgu, katerih cilj je
               učinek preprečevati, omejevati ali izrinjati konkurenco na skupnem trgu Republike
               Slovenije.</p>
               <p>Pa naj vas v zvezi s tem spomnim na nekatere elemente določanja cen električne
               energije v Republiki Sloveniji. Medtem ko je cena za uporabo omrežja pod nadzorom
               regulatorja trga, to je javna Agencija Republike Slovenije za energijo, se cena za
               dobavo energije upravičenim odjemalcem določa prosto na trgu po principu ponudbe in
               povpraševanja. Cene električne energije za gospodinjske odjemalce so bile do 1.
               julija 2007 nadzorovane in regulirane s strani države. Po 1. juliju 2007 se tudi cene
               za dobavo energije gospodinjskim odjemalcem določajo prosto na trgu. S tem je država
               oziroma Vlada Republike Slovenije izgubila možnost reguliranja cen te energije in
               vplivanja nanj. Do 1. julija 2007 je država s politiko cen postopno prilagajala
               regulirano višino cen proti tržnim cenam. Po odprtju trga tudi za gospodinjske
               odjemalce trend prilagajanja tržnim ocenam opravljajo podjetja, ki tržijo električno
               energijo gospodinjskim odjemalcem na osnovi nakupne cene energije od
               veletrgovcev.</p>
               <p>Naj spomnim še na sestavo cene, neto cene električne energije. Neto cena električne
               energije je sestavljena iz cene za uporabo omrežja in cene za dobavo energije. Del
               neto cene električne energije predstavlja tudi dodatek k omrežnini za pokrivanje
               stroškov obveznega odkupa električne energije. Ta dodatek je Vlada Republike
               Slovenije na svoji zadnji seji v mesecu januarju znižala za nekaj odstotkov. V
               življenju v praksi to pomeni blažitev dviga cene električne energije iz napovedanih
               6% na 4%, torej znižanje dviga cene električne energije na končnem računu za
               približno 2 odstotni točki. Seveda se na to neto ceno obračuna še trošarina ter davek
               na dodano vrednost. Vendar ne smemo pozabiti, na globalnem liberaliziranem trgu
               obstaja trend izenačevanja cen električne energije na celotnem območju. Zaradi
               spremenjenih razmer na globalnem trgu z električno energijo, to je pomanjkanje
               električne energije, in ob dejstvu, da Slovenija ne pokriva vseh potreb po tej
               energiji iz lastnih virov, se je vpliv povečanja cen električne energije iz okolja
               prenaša tudi k nam.</p>
               <p>Naj se vrnem na aktivnosti Urada za varstvo konkurence v tem trenutku. Ena izmed
               aktivnosti je tudi uvedba postopkov po uradni dolžnosti zaradi verjetne opustitve
               priglasitve domnevnih koncentracij. Urad za varstvo konkurence je zaradi opustitve
               priglasitve domnevne koncentracije in izkazane verjetnosti glede neskladnosti
               obravnavane koncentracije s pravili konkurence zaradi vertikalno povezanih
               upoštevanih proizvodnih trgov in velik tržne moči na trgih, na katerih poslujejo
               udeležene družbe, uvedel postopek proti družbam, ki naj bi pridobile skupni nadzor
               nad posamezno družbo. Urad za varstvo konkurence ugotavlja, da bi lahko imele
               navzkrižne lastniške povezave podjetij, ki so kapitalsko udeležena v nekaterih
               podjetjih, negativne posledice na konkurence na trgu, zato proučuje obstoječe
               lastniške povezave med podjetji v Republiki Sloveniji z namenom ugotavljanja, ali bi
               lahko šlo v nekaterih primerih za usklajeno nastopanje lastnikov podjetij pri
               uveljavljanju pravic, ki izhajajo iz lastništva, ter ali bi takšno ravnanje
               predstavljalo dejansko skupni nadzor v podjetju ter kakšno posledico bo to lahko
               imelo za učinkovito konkurenco na trgu. V zvezi s krepitvijo konkurenčnosti
               nemenjalnega sektorja Urad za varstvo konkurence predlaga udeležbo predstavnika Urada
               za varstvo konkurence v morebitnih delovnih telesih, ki se ukvarjajo s problematiko
               konkurenčnosti nemenjalnega sektorja. In nenazadnje, vendar zelo pomembno, ne
               pozabimo, v proceduri v Državnem zboru je predlog zakona o participaciji delavcev pri
               dobičku. Jaz verjamem da bo z vašo podporo ta zakon konec meseca na naslednji seji
               ugledal luč sveta. Pa mogoče ni odveč, da omenim samo nekaj bistvenih novosti, ki jih
               ta zakon prinaša.</p>
               <p>Predlagani zakon bo nedvomno povečal učinkovitost Urada za varstvo konkurence
               predvsem zaradi višjih glob v povezavi z možnostjo opustitve sankcij in daljšim
               zastaralnim rokom, dosledne urejenosti načina pridobivanja podatkov z ustreznimi
               denarnimi kaznimi, razširitve obsega preiskovalnih pristojnosti za zaseg predmetov in
               možnost večjega uveljavljanja pooblastil predstavniku Urada za varstvo konkurence in
               pa začetek postopkov pred Uradom za varstvo konkurence v primeru omejevalnih ravnanj
               po uradni dolžnostih. Vlagatelji prijav torej nimajo položaja stranke.</p>
               <p>Naslednji segment, ki ga želim poudariti, so regulirane cene. Nedvomno drži dejstvo,
               da protiinflacijske ukrepe fiskalne in pa dohodkovne politike mora podpirati tudi
               cenovna politika. Predvsem z nadaljevanjem dosedanjih usmeritev politike reguliranih
               cen. To bo omogočilo vračanje inflacije na ravnovesno raven okoli 3% že v letu 2008.
               kar bo srednjeročno tudi ključnega pomena za ohranjanje cenovne in stroškovne
               konkurenčnosti slovenskega gospodarstva. Zato je Vlada Republike Slovenije na svoji
               zadnji seji v letu 2007, se pravi konec decembra, na predlog Ministrstva za
               gospodarstvo ter Urada za makroekonomske analize in razvoj sprejela načrt uravnavanja
               reguliranih cen za leti 2008 in 2009. Z načrtom Vlada Republike Slovenije zagotavlja,
               da se ohrani makroekonomsko vzdržna rast reguliranih cen v letih 2008 in 2009. V
               načrtu so upoštevane naslednje usmeritve: skupna rast cen, ki so pod različnimi
               oblikami regulacije tudi v prihodnjih dveh letih ne bo presegla rasti cen, ki se
               oblikujejo prosto. To je brez cen naftnih derivatov in zemeljskega plina. Naslednje
               je povišanje posameznih cen, ki pod različnimi oblikami regulacije ne bodo bistveno
               odstopale od povišanja ravni cen, ki se oblikujejo prosto, razen če gre za sistemsko
               urejanje področja. V načrtu je določeno, da bo Vlada Republike Slovenije pri
               usklajevanju davčnih obremenitev in taks, poleg že sprejete zakonodaje, ki določa
               potek harmonizacije davčnih stopenj s stopnjami v Evropski uniji, kot splošno načelo
               upoštevala, da tudi njihova povišanja ne presežejo ciljne rasti reguliranih cen. Na
               začetku današnje seje je minister Vizjak že poudaril nekatere številke, ki se bodo
               pojavile na osnovi teh reguliranih cen v prihodnje, pa ni odveč, če jih ponovim.
               Povišane cene v načrtu so predlagane tako, da povišanje cen, ki so pod neposrednim
               nadzorom Vlade Republike Slovenije v letu 2008, ne bo preseglo 0,35%, kar bo k
               inflaciji v letu 2008 prispevalo 0,05 odstotne točke. V ta izračun so vključena tudi
               predvidena povišanja fiskalnih obremenitev. To je prispevek za blagovne rezerve. V
               letu 2009, naj bi povišanje reguliranih cen, ki so pod neposrednim nadzorom Vlade
               Republike Slovenije znašalo 0,34% in bo k inflaciji prispevalo 0,05 odstotne točke.
               Skupno povišanje cen, ki so pod različnimi oblikami regulacije, bo v letih 2008 in
               2009 odvisno tudi od gibanja tečaja ameriškega dolarja in cen nafte na svetovnem
               trgu, ki bodo določala gibanja cen tekočih goriv za prevoz in ogrevanje v Sloveniji,
               pri katerih Vlada Republike Slovenije določa le mehanizem, s pomočjo katerega se
               oblikujejo te cene. Vlada Republike Slovenije je sprejela tudi sklep, da pričakuje od
               neodvisnih regulatorjev, lokalnih skupnosti in gospodarskih združenj, da bodo pri
               oblikovanju cen iz svojih pristojnosti oziroma pri sprejemanju odločitev, ki lahko
               vplivajo na cene, upoštevale usmeritve tega načrta.</p>
               <p>Ministrstvo za gospodarstvo in Urad za makroekonomske analize in razvoj bosta
               analizirala izvajanje načrta in po potrebi predlagala njegovo spremembo.</p>
               <p>Nazadnje pa želim omeniti še nekaj dejavnosti informiranja potrošnikov. Ministrstvo
               za gospodarstvo je za ublažitev posledic inflacije sprejelo tudi določene ukrepe in
               aktivnosti z namenom boljšega informiranja potrošnikov. Cilj aktivnosti in ukrepov,
               ki so navedene v nadaljevanju, je predvsem informirati potrošnike o dogajanjih na
               področju cen osnovnih živilskih izdelkov. Potrošnikom želimo sporočiti, da lahko tudi
               sami pomembno prispevajo k umiritvi cen, tako da kupujejo tam, kjer so ti izdelki
               cenejši. Kampanja Zveze potrošnikov Slovenije, spremljanje cen izdelkov in storitev
               pred uvedbo evra in po njej je po ocenah strokovne in splošne javnosti ter Evropske
               komisije prispevala k uspešnemu prehodu. Slovenija je z novo valuto povečala
               občutljivost potrošnikov na cene in z izpostavljanjem nesorazmernih dvigov cen
               vplivala, da so bile podražitve ob prehodu na evro manjše, kot bi bile sicer, pa tudi
               inflacije v začetku leta 2007 ni bilo zaznati. Sodelovanje Ministrstva za
               gospodarstvo in Urada Republike Slovenije za varstvo potrošnikov z nevladno
               organizacijo Zveze potrošnikov Slovenije se izvaja, kot nadaljevanje projekta
               spremljanja cen, ki je potekal v času od oktobra 2007 do januarja 2008 in v okviru
               katerega je nevladna potrošniška organizacija Zveze potrošnikov Slovenije v obliki
               tiskovnih konferenc obveščala javnost o svojih ugotovitvah. Dogovorjene so že nove
               aktivnosti med Ministrstvom za gospodarstvo, Urada za varstvo potrošnikov in Zveze
               potrošnikov Slovenije na projekt spremljanja cen, po katerem bo Zveza potrošnikov
               Slovenije tedensko spremljala cene 35 osnovnih reprezentativnih živilskih izdelkov,
               ki imajo v potrošniški košarici največji delež. To so kruh in izdelki iz moke,
               močnati izdelki, meso in izdelki, mleko in njegovi izdelki, sadje, zelenjava, maščobe
               ter druga živila, iz vsake skupine 3 do 7 izdelkov. In o tem bodo skupaj z ostalimi
               organi na tiskovnih konferenca ali v drugih oblikah obveščali javnost. Po potrebi bo
               seznam med letom razširjen, cene bodo spremljane v šestih trgovskih verigah. Podatki
               o višini cen in podražitvah po posameznih izdelkih in o trgovcih bodo predstavljeni
               na tedenskih tiskovnih konferencah. Na mesečnih tiskovnih konferencah pa bodo
               predstavljene aktivnosti in ugotovitve vseh sodelujočih, Ministrstva za gospodarstvo,
               Urada za varstvo potrošnikov, Zveze potrošnikov Slovenije ter Tržnega inšpektorata
               Republike Slovenije.</p>
               <p>Ocenjujemo, da bo do konca meseca mogoče pridobiti dovolj podatkov za pripravo
               kodeksa obnašanja na trgu, v pripravo katerega bo vključena tudi Trgovinska zbornica
               Slovenije.</p>
               <p>Tržni inšpektorat Republike Slovenije bo nadaljeval z nadzorom trgovcev glede
               označevanja izdelkov s cenami, poreklom in kakovostno sestavo izdelkov. Še posebej pa
               bo preverjal oglaševanje ugodnih nakupov. Dosedanji ukrepi tržne inšpekcije so bili
               pri potrošnikih, kot vemo, dobro sprejeti.</p>
               <p>V aprilu bomo seznanili javnost tudi z ugotovitvami analize zaslužkov v verigi
               pridelovalec, predelovalec, uvoznik, trgovec na debelo ter trgovec na drobno.
               Hvala.</p>
            </sp>
            <sp xml:id="SDZ4-Izredna-33-2008-02-14.sp67">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš prebran odgovor. Nadaljujemo na podlagi seznama prijavljenih
               razpravljavcev. Besedo ima poslanec Martin Mikolič.</p>
            </sp>
            <sp xml:id="SDZ4-Izredna-33-2008-02-14.sp68">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Sem mnenja, da bi bilo dobro po skoraj osemurni
               razpravi se vprašati, koliko dodane vrednosti je bilo s strani predlagateljev
               današnje izredne seje in njihovih razpravljavcev dodane k temu, da bi se inflacija v
               prihodnje zmanjšala. Moram povedati, da sem se resno spraševal, kakšen namen ima
               današnja izredna seja. Eden od razpravljavcev je po 4 urah in 40 minutah ugotovil, da
               je današnja izredna seja dosegla svoj namen. Pričakoval sem, da nam bo predsedujoči
               dal odmor, da bomo lahko šli na pivo, na katero nas je pošiljal že znani strokovnjak,
               kar je bilo danes že večkrat omenjeno. Ker tega ni bilo, bi predlagal, da v čim
               krajšem času vsaj za tiste, ki tu sedimo že osem ur, odredite odmor, da gremo vsaj na
               kavo.</p>
               <p>Inflacija ni problem - jaz nisem slišal s strani ministra za finance, da bi danes
               izjavil, da inflacija ni problem. Je problem. Je pa tudi nek drug problem: kako mi tu
               v Državnem zboru razpravljamo o inflaciji: bodisi s političnega vidika, strokovnega
               vidika ali pa nekako mešano - politično-strokovnega. Naenkrat smo vsi postali tukaj v
               Državnem zboru strokovnjaki za inflacijo. Spoštovane poslanke in poslanci, spoštovani
               magistri in doktorji, naenkrat smo postali vsi strokovnjaki. Veste, jaz pa močno
               dvomim, da imamo vsi takšne sposobnosti, kot jo ima gospa Kresal, ki je v eni od
               televizijskih oddaj, bila je tudi tema inflacija, se naenkrat spomnila, da je na
               fakulteti pri študiju tudi opravila izpit iz politične ekonomije. Iz tega je sledilo,
               da obvlada inflacijo v celoti. Še enega ministra je celo vmes malo zavedla, ki se je
               tudi spomnil, ja, saj jaz sem pa tudi študiral ali pa med ostalim opravil izpit s
               področja ekonomije.</p>
               <p>In takšna razprava...</p>
            </sp>
            <sp xml:id="SDZ4-Izredna-33-2008-02-14.sp69">

               <speaker>PODPREDSEDNIK SAŠO PEČE:</speaker>

               <p>Kolega Gulič, kolega Anderlič jaz prosim, da ne motite govornika!</p>
            </sp>
            <sp xml:id="SDZ4-Izredna-33-2008-02-14.sp70">

               <speaker>MARTIN MIKOLIČ:</speaker>

               <p>... takšna razprava, takšen pristop nekaterih, govorim s strokovnega vidika, se mi ne
               zdi korekten, zato zelo spoštujem in dam tudi prav ministru Bajuku, ko se je prej
               malo pohecal, češ, tudi doktorski in magistrski nazivi nam nič ne pomagajo, če nismo
               odkriti, nismo pošteni, ne govorimo tisto, kar je dejansko po strokovni plati tudi
               dokazano.</p>
               <p>Danes sem prvič slišal tu v Državnem zboru, da se je po letu 2004 spremenil sistem
               razvoja Slovenije. To je danes izjavil eden od predlagateljev izredne seje. Spremenil
               se je sistem razvoja Slovenije po letu 2004. Ni čisto detajlno razložil, kaj je
               mislil, ampak prav gotovo je imel v mislih, da je to bila posledica, ki jo čutimo
               sedaj po treh letih, tudi inflacija, pred tem pa dobra gospodarska rast. Ampak
               poglejte, kdo je ustvaril to dobro gospodarsko rast? Kdo je ustvaril pogoje? Kdo pa
               je pravzaprav tisti, ki ustvarja ta razvoj? Za mene gospodarski in negospodarski
               sektor. In če je kdo, potem je ta vlada največ naredila, da je temu gospodarstvu
               naredila dobre pogoje za ustvarjanje dobrih rezultatov, s primerno davčno politiko,
               ki je dobesedno to gospodarstvo razbremenila. In po treh letih se to prav gotovo
               pozna. In to se pozna na visoki gospodarski rasti. Ne moremo pa negirati, da ta dobra
               gospodarska rast tudi ne vpliva ali pa ni vplivala na inflacijo. Ampak absurd se mi
               pa zdi, da nekdo kot enega od zelo pomembnih argumentov na osnovi tega, kar je prej
               rekel, potem izjavi, to je tudi zapisano v predlogu opozicije oziroma predlagateljev
               današnje izredne seje - da čim prej odpravimo davek na izplačane plače. Davek na
               izplačane plače je samo še eden od inštrumentov, da bomo razbremenili gospodarstvo.
               Saj to je bil tudi cilj te vlade. In to je prispevalo k temu, da imamo izredno
               gospodarsko rast, prav gotovo, ker se gospodarstvo enormno razvija. In s tem, ko bomo
               davek na izplačane plače, če je to tudi končni absurd, pravzaprav s tem bomo dali še
               večjo možnost, da se bodo firme lažje in bolje razvijale, da bodo dale več v razvoj.
               Jaz sem tudi za to, da čim prej ukinemo davek na izplačane plače. Ampak ne potem
               istočasno, ko kritizirate eno opravljeno dobro gesto, na drugi strani predlagate
               nekaj takšnega, kar je v nasprotju s prvim.</p>
               <p>Pa še, kolega Lahovnik, moram replicirati oziroma opomniti, glede na to, da je danes
               dvakrat ponovil isto zadevo. Proračunski primanjkljaj oziroma presežek, ker nismo
               črpali evropskih sredstev. To pa je zavajanje. Tisti, ki vsaj malo matematike pozna -
               ker jaz mislim, da se kolega Lahovnik norca dela - ve, da na prihodkovni strani so
               evropska sredstva, na odhodkovni, pa ta ista odhodkovna sredstva seveda tudi
               sofinanciranje domačih finančnih sredstev. In če nismo 100% počrpali evropskih
               sredstev, smo manj soudeležbe dali. To je pa popolnoma logično, ampak istočasno je
               večji primanjkljaj na prihodkovni strani. Glede na to, da bom pustil čas tudi mojim
               kolegicam in kolegom, bom s tem končal in bom podprl sklepe, ki jih je pripravila
               Vlada. Hvala.</p>
            </sp>
            <sp xml:id="SDZ4-Izredna-33-2008-02-14.sp71">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Rudi Veršnik. Izvolite, prosim.</p>
            </sp>
            <sp xml:id="SDZ4-Izredna-33-2008-02-14.sp72">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim. Inflacija je v Sloveniji že v vsej
               zgodovini rak rana našega gospodarstva. Malo za spomin ali za pogled v preteklost.
               Leta 1991 smo končali s 347% inflacijo, ki je bila vse do leta 1999 na letni stopnji
               več kot 100%. Toliko za osvežitev spomina. Šele od leta 2000 dalje se je stopnja
               inflacije spustila pod 10%. Tega rezultata seveda ne pripisujem samo tej Vladi, ampak
               odločitvi za vstop v Evropsko monetarno unijo. Dosežen je bil vsesplošen konsenz za
               ta projekt. In v ta projekt so se vključile vse institucije in tudi gospodarstvo.
               Motivi in ukrepi so bili dovolj veliki in uspešni, da smo se lahko uspešno vključili
               v Evropsko monetarno unijo in prevzeli evro. Trdim, da je po tem dogodku in uspehu
               prišel račun, spodbujen z visoko rastjo energentov in nekoliko nepričakovano, če smo
               iskreni, visoko rastjo primarnih živilskih proizvodov. Vse primerjave cen po vstopu v
               Evropsko unijo so postale transparentne in med seboj primerljive, tako s sosednjima
               Avstrijo in Italijo. Seveda plače večine državljanov Slovenije pa ostajajo slovenske,
               kar povzroča, da imajo življenjski stroški v strukturi plače pač večji odstotek kot v
               sosednjih evropskih državah. Gotovo bi bilo naivno za inflacijo kriviti ali pa iskati
               samo en razlog. Tako krivcev kot tudi razlogov za inflacijo je več in vsakdo je
               prispeval svoj delež. Vzrok za inflacijo v Sloveniji bi delno lahko pojasnili tudi z
               Balassa - Samuelsonovim učinkom. Ta dejansko vzrok za inflacijo išče v večji
               produktivnosti ali drugače rečeno, realni rasti, ki je značilna v Sloveniji v tem
               času. Do vstopa v ERM-2 smo konkurenčnost slovenskega gospodarstva in posledično rast
               produktivnosti uravnavali z deviznim tečajem. Z vstopom v ERM-2 pa je tečaj sicer
               postal fiksiran, hkrati pa smo začeli z dvojnim označevanjem cen, veliko
               antipropagando proti morebitnim dvigom cen, nadzorom Urada za varstvo potrošnikov in
               podobnimi akcijami. Zato je bila v tem obdobju inflacija nizka. Če ne bi bili tako
               aktivni pri propagandi in nadzoru, bi se inflacija pokazala že v tem obdobju, s tem
               pa ne bi zadostili maastrichtskim kriterijem za prevzem evra. Po vstopu v evroobmočje
               je propaganda za stabilnost cen še nekaj časa delovala, v drugi polovici 2007 pa so
               se gospodarski subjekti začeli obnašati tržno. Zaradi uspešnega uničevanja lokalnih
               trgovcev imamo sedaj tri velike trgovske verige, ki večinsko obvladujejo slovensko
               trgovino. Ti trgovci, ki se nesporno med seboj dogovarjajo in diktirajo cene trgovini
               kot tudi primarni živilski proizvodnji, niso na noben način pripravljeni niti
               transparentno predstaviti svoje marže kot tudi ne zmanjšati svojega pohlepa po
               dobičku. Lahko bi zmanjšali svoje marže na absolutno enak znesek, kot so ga imeli
               pred podražitvijo cen dobaviteljev in s tem bi pripomogli svoj delež, predvsem pa bi
               se morali odpovedati različnim neupravičenim bonitetam, ki so unikum v naši državi.
               Tudi te bi lahko znižale cene izdelkov na trgovskih policah. Seveda tega Vlada ne bo
               dočakala, saj imajo glavno besedo lastniki, ki jim je glavni namen vplivati na javno
               mnenje, da se le-to ne bi obrnilo v preiskavo, kako so prišli do bajnih vsot za
               prevzem cele verige podjetij. Rast izvoza od oktobra 2006 do oktobra 2007 je bila kar
               13%. Rast izvoza je vplivala na večjo produktivnost slovenskega gospodarstva, to pa
               po že omenjenem Balassa - Samuelsonovem učinku vpliva tudi na inflacijo. To, kar se
               trenutno dogaja v Sloveniji se bo zgodilo, po mojem mnenju in tudi po mnenju
               nekaterih drugih, tudi drugim slabše razvitim državam od povprečja v Evropski uniji,
               ki se bodo še vključile v evropsko monetarno unijo. Učinek bo trajal toliko časa,
               dokler se konkurenčnost njihovega gospodarstva ne bo zmanjšala oziroma dokler se cene
               izvoznih dobrin ne bodo prilagodile cenam na evropskem prostoru. Hkrati se z Balassa
               - Samuelsonovim učinkom v Sloveniji srečujemo tudi s precejšnjim zadolževanjem v
               tujini. To je vidno predvsem pri podjetjih. Del zadolževanja je sicer najverjetneje
               usmerjen v povečanje produktivnosti, del pa se usmerja v potrošnjo in s tem vpliva
               tudi na dvig cen. Še posebej je to vidno v gradbeništvu. Enega od vzrokov za
               inflacijo v Sloveniji lahko iščemo tudi na slovenski borzi. Tečaji delnic so pogosto
               rasli zaradi špekulacij po prevzemu podjetij in ne skladno z uspešnostjo poslovanja
               teh podjetij. Zaslužki pri prodaji so predstavljali dodatni vir dohodkov, ki so se,
               spet govorim delno, nedvomno prelili v potrošnjo in s tem vplivali na dvig
               povpraševanja in posledično tudi cen. Vlada je prvi sveženj ukrepov že predlagala, mi
               smo jih na izredni seji v mesecu januarju že sprejeli, pričakuje se še ukrep
               povečanja minimalnih plač in rebalans proračuna za leto 2008. Oboje je bilo že
               najavljeno, zato ni razloga, da ne bi verjeli v uspešnost še teh dodatnih ukrepov.
               Hvala lepa.</p>
            </sp>
            <sp xml:id="SDZ4-Izredna-33-2008-02-14.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drofenik.</p>
            </sp>
            <sp xml:id="SDZ4-Izredna-33-2008-02-14.sp74">

               <speaker>MARJAN DROFENIK:</speaker>

               <p>Lep pozdrav! Spoštovani predsedujoči, predstavniki Vlade, poslanke in poslanci!
               Mnenja sem, da današnja razprava o inflaciji verjetno niti ne bi bila potrebna in sem
               mnenja, da je Vlada že ukrepala v smeri znižanja vplivov inflacije na sloje
               prebivalstva z najnižjimi dohodki. To pa seveda ne pomeni, da je problem inflacije
               zanemarljiv. Problem inflacije je velik. Rekel bi, da je to pravzaprav nevaren
               problem za gospodarstvo, pa ravno tako nevaren problem za prebivalstvo. Tu v
               parlamentu sedimo večinoma vsi, ki smo rojeni v tistih letih, da še dobro pomnimo
               70., 80. leta v prejšnji državi, ko smo se srečevali z dvomestnimi inflacijami tudi
               na mesec. Malo v šali bom rekel, da je takrat krožila šala definicije inflacije, kaj
               pravzaprav je inflacija. Inflacija je pojav, smo takrat govorili, ko ti država na
               tiho krade denar iz denarnice. To je verjetno neekonomska razlaga. To pomeni, da niti
               približno ne podcenjujem problema inflacije, tudi v Slovenski ljudski stranki je ne
               podcenjujemo, nikakor pa s to izjavo ne mislim, da bi današnje čase primerjali s
               tistimi iz 70. ali 80. let. Po mojem skromnem mnenju, ker nisem ekonomist, na
               inflacijo ne vpliva fiskalna politika v letu 2007 in tudi relativno visoka stopnja
               rasti ni povzročila te inflacije. Bi pa rekel, da so nekako trije glavni vzroki, kar
               se je tudi iz vseh razprav predvsem predstavnikov Vlade danes dalo razbrati, in sicer
               je prvi vzrok sigurno v porastu cen hrane in energentov. Drugi, mogoče malo manj,
               vsaj po mojem mnenju, ga niti ne poudarjamo, pa mislim, da ga je treba poudariti, je
               v skoraj letu in pol trajajočem ali pa celo dve leti trajajočem konsenzu pred vstopom
               v evrsko območje, ko je nekako bil v državi dosežen konsenz, mogoče tudi na nek način
               umetnega zadrževanja cen in s tem doseganja maastrichtskih kriterijev, da smo lahko
               dosegli pogoje prevzema evra. In pravzaprav pol leta po sprejemu evra se je zgodba
               pretirane inflacije v Sloveniji pravzaprav pričela. In verjetno smo vsi po vrsti
               nekoliko podcenili vpliv prevzema evra na inflacijo, ki se ni zgodila takrat, pač pa
               se je zgodila slabo leto pozneje.</p>
               <p>Tretji vzrok, ki ga vidim, je pa zaradi tržne strukture, ko pravzaprav 80 do 90%
               tržnega deleža živilske verige obvladujejo tri velike firme, ki ne samo, da
               obvladujejo drobnoprodajni segment, obvladujejo, mislim, da ekonomisti to imenujete,
               vertikalno povezovanje. In tu bi rekel tudi, če se spomnimo desetletje nazaj, na eni
               strani bliskovit razvoj trgovine, na drugi strani pa skoraj uničenje živilsko
               predelovalne, naj bo to mlekarjev, naj bo to mesarjev in tako naprej. Zdaj se je to
               nekako poklopilo. Evro smo sprejeli, povezava se je uredila, konkurence ni, monopoli
               so se vzpostavili in mislim, da smo prišli v trenutek, ko se izkoriščajo te zadeve.
               In v zadnjem desetletju: kdo je največ investiral? Trgovina je investirala. To
               pomeni, da je bila v situaciji, da je to konec koncev tudi lahko. Rekel bi tudi, da
               je ravno ta nekonkurenca v trgovskem sektorju povzročila, da tisti, ki smo s
               podeželja, po 10, 15 kilometrov na okrog v vaseh nimamo več trgovin, vsa mala
               trgovina je uničena, ni perspektivna. In tudi to je eden od razlogov, da konkurenca
               dobesedno ne deluje. Mislim, da je bil velik problem tudi ta, da v preteklosti ni
               deloval Urad za preprečevanje konkurence, ker če bi deloval, dvomim, da bi do teh
               povezav prišlo. Mogoče tudi škoda, da ta vlada, ta koalicija ni takoj po letu 2004
               pričela tega problema bolj intenzivno reševati, ker bi ga mogoče lahko rešila. In
               mislim, da je to eden od večjih problemov in pozdravljam, da se je v zadnjem letu dni
               na tem področju marsikateri premik zgodil, da se zdaj te povezave povezanih družb
               skušajo odkriti in tudi preprečiti.</p>
               <p>Na koncu bi rekel to, da sem mnenja, da mora vlada z veliko občutljivostjo spremljati
               razmere, skrbeti za socialno najbolj ogrožene in predvsem vzpostavljati konkurenco
               oziroma preprečevati povezave, ki bi povečevale monopole, oziroma te monopole je
               treba znižati na tak ali drugačen način. Prepričan pa sem tudi, da bo stabilen
               konkurenčni evropski trg počasi tudi uredil s povratnim vplivom naš trg. Na koncu bi
               rekel pa še samo to, da bom podprl predloge sklepov, ki jih je sprejel Odbor za
               finance.</p>
               <p>Hvala lepa.</p>
            </sp>
            <sp xml:id="SDZ4-Izredna-33-2008-02-14.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Ljubo Germič. Prosim.</p>
            </sp>
            <sp xml:id="SDZ4-Izredna-33-2008-02-14.sp76">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovane kolegice in kolegi.</p>
               <p>Danes je tukaj moč slišati veliko različnih interpretacij, različnih ekonomskih
               pojmov in zelo težko si je ustvarjati verodostojnost mnenj o posameznih podatkih.
               Zelo zanimivo bo soočiti mnenje o ocenah, ki jih dajeta tako eminentna človeka, kot
               sta minister za finance dr. Bajuk in guverner Banke Slovenije dr. Marko Kranjec. Eden
               govori, da je strukturni primanjkljaj 0,2%, medtem ko lahko v včerajšnjem Večeru
               beremo, ko guverner Banke Slovenije govori o tem, da strukturni primanjkljaj obstaja,
               kar se da dokazati, in gotovo znaša več kot odstotek bruto družbenega proizvoda. Čas
               bo pokazal, kdo ima prav. Če se bo pokazalo, da nekdo nima prav, bo to zelo neugodna
               resnica za tistega, ki govori o tem in tako različno posreduje nek podatek.</p>
               <p>Da smo tej Vladi velikokrat poskušali v opoziciji dajati korektne, konstruktivne
               predloge, lahko pove marsikateri magnetogram s tega obdobja. Žal pa temu velikokrat
               ta vlada ni prisluhnila. Tako se tudi postavlja vprašanje, če govori minister Bajuk o
               dejstvih, zakaj danes ne govorimo tudi o teh dejstvih, ki so pripeljali Vlado v
               situacijo, da je morala po zelo hitrih postopkih spremeniti določene socialne
               transferje, kar smo opozarjali na neustrezne zakonske rešitve, ki so bile
               pripravljene brez strokovnih analiz, brez podlag, brez simulacij učinkov. Pokazalo se
               je, da je takrat opozicija ugotavljala prava dejstva. Zato se tudi danes pojavlja
               dvom o tem, ali gre tako hitro zaupati tako vehementnim nastopom finančnega ministra
               danes tukaj. S tem nastopom, ki govori tudi o tem, da je rezultat politike te vlade,
               da imamo danes proračunski presežek. Jaz bi seveda opozoril ponovno na mnenje
               guvernerja Banke Slovenije, ki govori o tem, da se je to tej vladi zgodilo. Da se je
               to tej vladi dejansko res zgodilo, pričajo tudi napovedi, ki jih je dajala ta vlada.
               In ob sprejetju proračuna za leto 2007 v novembru 2006 je bil javnofinančni
               primanjkljaj napovedan za 0,9%. Še septembra 2007 je bil napovedan javnofinančni
               primanjkljaj za 0,3%. In guverner Banke Slovenije opozarja, da je presežek proračuna
               na koncu leta 2007 dogodek, ki se je Vladi zgodil, ampak da tega ni znala napovedati
               na osnovi politik, ki jih je predlagala skozi proračun, in na podlagi zakonskih
               sprememb, ki jih je predlagala. Še več. Kaj se nam je zgodilo? Vlada je napovedala
               blaginjo državljankam in državljanom v Republiki Sloveniji - dočakali smo draginjo.
               Danes Vlada govori o tem, da so to šoki, povzročeni z zunanjimi vplivi. Proizvajalci
               v Evropski uniji in evroobmočju nekako v Sloveniji sledijo drugim državam, medtem ko
               trgovci temu ne sledijo. Vprašajmo se, kakšna so bila ravnanja Vlade. Ali je mogoče
               kak zgled, ki bi mu lahko Vlada sledila, v neposredni bližini, da bi lahko
               učinkoviteje ravnala. Tu bom povedal samo uspešno prakso naše sosede, Republike
               Hrvaške, kjer so dosegli dogovor z glavnino trgovcev, da se cene, ki so se povečale
               neposredno pred mesecem februarjem, vrnejo nazaj na izhodišče. Torej je Vlada aktivno
               posegla v dogovore s trgovci in uspela znižati cene osnovnih življenjskih potrebščin,
               torej kruha, mleka in olja, za 10 do 12%. Obstaja vprašanje, ali Vlada ocenjuje ta
               ukrep kot nepotreben ali neustrezen ali se ga pa ni spomnila. Danes nismo slišali nič
               o tem. Zanimivo, pri čemer govori Vlada zelo dobro o analizi stanja in dogodkov,
               zakaj je prišlo do neke situacije, medtem ko zelo slabo govori o tem, kaj je bilo
               narejenega. In kritika opozicije in predlagateljev te seje gre v smer, da je
               ukrepanje Vlade neprimerno glede na dogodke, ki se dogajajo. In če se dogajajo šoki,
               potem morajo biti tudi ukrepi intenzivni šoki. In glede na to, da take intenzitete ni
               bilo, je današnja razprava več kot utemeljena. Kako lahko ministrstvo ali Vlada, če
               govorimo o dejstvih, presliši opozorila dveh humanitarnih organizacij, Rdečega križa
               in Karitasa, ki govorijo o tem, da še nikoli ni bilo tako velikega povpraševanja
               ljudi, ki živijo na socialnem robu, po obleki, po hrani, po pomoči, kot se to dogaja
               v zadnjem času. Kako odgovarjate pri tako uspešni socialni politiki, pri tako
               uspešnem reguliranju socialnih transferjev, kjer ste povedali pri uvedbi, da gre za
               milijonske, v milijonih evrov proračunske prihranke, pa to nobenega ne prizadene. To
               je perpetum mobile - nekomu vzeti, pa vsi imajo več. To ste tudi priznali skozi
               napako in interventno prinesli zakone, kar je delno saniralo vse te ukrepe. In tukaj
               ima dr. Kranjec prav, Vlada ni ciljala v te smeri. To se je zgodilo. Zgodila se je
               inflacija in zgodila se je socialna ogroženost bistveno večjega števila ljudi, kot je
               ta vlada predvidela. Saj to govorijo tudi vaša dejanja. In zanimivo je, da niste
               dovolili v tem Državnem zboru razprave o zakonu o korekciji, o usklajevanju socialnih
               transferov, preden niste sprejeli interventno teh zakonov. In potem še razpravljali
               na način, ki ni bil vreden te hiše, kjer se je Vlada odzvala s tremi minutami v
               diskusiji. To so realni problemi in to so dejstva, gospod finančni minister. To so
               dejstva, ki si jih ne izmišljujem, glede na to, da je to moč najti v uradnih ali v
               dokumentih ali izjavah ljudi, ki prezentirajo posamezna področja. Zato je prav, da
               danes govorimo o ukrepih Vlade Republike Slovenije. Zelo zanimivo bi bilo slišati,
               zakaj Vlada ni stopila v intenzivne dogovore s tistimi, ki so tako, kot govorite, iz
               10% na 15%, torej s 5% dvignili cene za trgovce. Zelo zanimiva je ta zadeva, pri
               čemer je igrala aktivno vlogo Vlada v času koncentracije. Minister Bajuk je danes
               rekel, da v zadnjih štirih letih od 50% do 90% govorimo o koncentraciji. Vprašajmo se
               okrog tega, kdo omogoča to koncentracijo v zadnjih štirih letih. Je mogoče to ta
               vlada ali katera druga vlada? Obstaja celo preiskovalna komisija na to temo, na
               kakšen način pa je bila ta koncentracija v okviru te vlade omogočena. Tukaj je
               potrebno dati odgovore ljudem, ki težko sestavljajo začetek meseca s koncem meseca.
               In tukaj ne gre slediti samo besedam ministra Vizjaka, ki reče: "Ja, pričakujemo tudi
               korektno ali pa pozitivno obnašanje potrošnikov". Veste, ta vlada je te potrošnike
               zelo negativno označevala, na kakšen način naj izvajajo to obnašanje. Konkretno
               minister Vizjak je rekel, da je dobro, če bi ti potrošniki jedli tudi stari kruh, da
               ni potrebno iti in kupiti svežega kruha. Ko so pa delavci opozorili, da plače, ki ne
               sledijo dvigu cen, da bi bilo dobro, predsednik Vlade ocenjuje, da naj se ljudje
               borijo za svoje pravice takrat, ko bo lepše vreme. Ta cinizem, hkrati pa na drugi
               strani opozarjate "ne pritiskajte na dvig plač, potrpite, počakajte, glede na to, da
               se bodo zadeve uredile same po sebi, kajti Vlada pa ne ukrepa. Vsi nas opozarjajo:
               dvig plač, nova povečana inflacija, spiralni krog in nestabilno gospodarsko stanje.
               In zato so razlogi, da je opozicija, torej predlagatelj te seje, zahtevala to sejo.
               In želim si, da bi tukaj našli konsenz med opozicijo in koalicijo in Vlado na ta
               način, da bi našli dobre predloge sklepov. Izključevanje enih proti drugim, ne bo
               prineslo dobrega rezultata. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ4-Izredna-33-2008-02-14.sp78">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Inflacija je resna zadeva, ampak
               to pomeni tudi, da je potreben resen pristop. Danes smo lahko slišali tudi očitke, da
               so sklicatelji te seje že prej govorili in pozivali, da je treba inflacijo resno
               vzeti in podobno. Vendar pa mi dovolite, da vas spomnim, da ste pa še prej tudi
               pozivali, ampak nekaj drugega. Pozivali ste ministra in ga na vsaki seji spraševali,
               kaj je z javnimi financami, kdaj se bodo sesule. Zakaj je Vlada dala preveč za
               penzije, za boljše izravnave pokojnin s plačami in da se bodo slovenske finance
               zaradi tega sesule do leta 2015. Celo več. Takšne podatke ste pošiljali tudi na
               evropske naslove, tudi v Evropsko centralno banko. Seveda ti podatki ne držijo, in to
               se je sedaj prav gotovo pokazalo, da je tisto bilo zavajanje, da je bilo blatenje
               Slovenije, slovenske vlade. Vi ste mogoče mislili, da boste blatili samo slovensko
               vlado, ampak ste se zmotili. Blatili ste Slovenijo, ker so podatki bili lažni.
               Zavajali ste tudi državljane, ko ste rekli, da je ta vlada dala preveč za upokojence
               in da se bodo zaradi tega slovenske finance sesule, pa ni res. Danes vidimo, da se je
               celo javno finančniprimanjkljaj zmanjšal, da ni bil še nikoli tako nizek kot sedaj,
               pa kljub temu da Vlada daje več za izravnave, za pokojnine, se finančno sistem ni
               sesul, imamo celo presežek pri proračunu. To se pravi, vse tisto je bilo nekaj izven
               tega. Tudi to ste takrat trdili. In kdo vam bo po tem vsem to verjel? In tudi ta
               pristop, to kar danes lahko poslušamo v zvezi z inflacijo, ne kaže na to, da
               smatrate, da je inflacija resna zadeva in da se jo je treba resno lotiti. Jaz ne bom
               sedaj zahajal v to, zakaj ste se tega lotili, kaj ste imeli namen. To je druga
               zadeva.</p>
               <p>Pa mi dovolite nekaj konkretnih podatkov, da ne bo kdo trdil, da govorim na pamet.
               Inflacija je resna zadeva in treba je tudi narediti kakšne primerjave, analize in ena
               od pomembnih primerjav je, recimo, rast inflacije ali inflacija v primerjavi z
               gospodarsko rastjo. To je zelo pomembno. Če mi dovolite, da se vrnem v zgodovino;
               leta 1995 je bila gospodarska rast 4%, inflacija pa 12 in še nekaj. Leta 1996 3,6%
               gospodarska rast, skoraj 10% inflacija, leta 2000 je bila 4,2% gospodarska rast in 9%
               inflacija. Se pravi, da je bila inflacija bistveno večja, celo dvakrat ali trikrat
               večja od gospodarske rasti. Začuda leta 2005 4% gospodarska rast in 2,5% inflacija.
               Leta 2006 5,2% gospodarska rast, 2,5% rast inflacije, leta 2007 7,2% gospodarska
               rast, 2,4% rast inflacije, ravno obratno. Ampak nekaj drugega je zanimivo! Leta 2000,
               ko je bila inflacija dvakrat ali trikrat višja od gospodarske rasti, ste govorili o
               zgodbi o uspehu. Nič hudega, prav, da so to slišali tudi v tujini in da se je v
               tujini slišal dobre glas o Sloveniji in tudi takratna opozicija temu ni oporekala in
               ni pošiljala na tristo naslovov v tujino podatkov, kako to ni res! Danes, ko so pa
               bistveno boljši rezultati, ko je razmerje med gospodarsko rastjo v inflacije ugodno,
               bistveno drugačno, pa se pošilja na tristo naslovov v tujino ali pa še kaj več o tem,
               kako je v Sloveniji vse katastrofično. Ne bom vam našteval, kdo to. Celo uradne
               inštitucije so pošiljale, bom rekel kar, Banka Slovenije je pošiljala zavajajoče
               podatke na Evropsko centralno banko, da se bo slovenski finančni sistem sesul zaradi
               preveliki dajatev za pokojnine. Vidite in to je bistvena razlika med takratno
               opozicijo in sedanjo. Mi smo takrat podpirali, da je Slovenija imela dobre ugled v
               Sloveniji in nismo z ničemer skušali blatiti Slovenije, pa so bili rezultati prav
               gotovo slabši! Danes, ko so pa tako dobri rezultati, pa ta opozicija govori o
               katastrofičnosti v Sloveniji in pošilja na ne vem koliko naslovov v Evropo in Svet
               najslabše podatke, kaj vse se dogaja v Sloveniji kot negativno. Pa ni res! Vse, kar
               ste trdili do sedaj, se je izkazalo za neresnično! Gospod Cvikl je imel kup stvari in
               je tu gnjavil ministra kaj je to, kaj pa ono, pa se je vse izkazalo, da ni res! Želel
               sem vam prikazati, kakšna je razlika tudi med takratno in sedanjo opozicijo.</p>
               <p>In še nekaj, imamo podatke, da Slovenija daje v zadnjih letih za socialno zaščito 17
               pa še nekaj zraven procentov bruto domačega proizvoda, največ od vseh postavk;
               recimo, za izobraževanje in pa v zdravstvo se daje nekaj več kot 6, za socialno
               zaščito pa 17. Pa naj še kdo reče, da to ni socialna država! Nihče tega ne more
               očitati!</p>
               <p>In ko še govorimo toliko o socialni zaščiti, bi dejal še nekaj. Glede praga revščine.
               Toliko se zavaja, toliko lažnih podatkov se daje tu, seveda prag revščine ni prijeten
               podatek, ampak treba ga je primerjati z drugimi državami. To ni nekaj konstantnega,
               nekaj fiksnega, ampak je v različnih državah različno, pač glede stanja v državah. In
               poglejte, v Sloveniji je ta prag, ki znaša 5.589 evrov 12%. Preveč, res. Ampak, če
               primerjamo z drugimi državami Evropske unije, bomo pa videli, kje smo. Primer,
               povprečje v Evropski uniji je 16%, bistveno več kot v Sloveniji ....<stage>/medsebojno
               pogovarjanje/</stage>... V Evropski uniji 16% - po podatkih. ...<stage>/Vprašanje iz klopi./</stage>... 5589
               evrov. Takšni so podatki za Slovenijo. V različnih državah različno. ...<stage>/Glasovi iz
               ozadja./</stage>... Ja, odvisno od cen, odvisno od plače, odvisno od socialnih transferov. In
               Slovenija daje ogromno socialnih transferov. Zdaj mi pa dovolite, ob istih podatkih,
               ob istih izračunih je v Belgiji 15%, več kot v Sloveniji, na Danskem je 12%,
               približno enako kot v Sloveniji, v Nemčiji je 13%, v Estoniji 18%, recimo, na Irskem
               18%, v Grčiji 21%, bom še našel kakšnega, ki je mogoče boljši, ampak zelo težko... Na
               Nizozemskem je 10%. Seveda, tisti podatek je drugačen, ampak za ta denar dobi isto. V
               tem je razlika, to je tisti - ja, ljudje božji, potem pa res... No, potem vam bom pa
               na koncu, ker še želim, da še kdo drug kaj pove, prebral pa tisto, na kar nas je
               danes neki ekonomist želel opozoriti. Dejal je: "Vladi se očitno ne ljubi zganjati
               protinflacijskega teatra, opozicija pa se preprosto ne more upreti skušnjavi, da
               govori neumnosti in s tem dokazuje svojo kompetentnost za čas po volitvah". Če ste
               meni oporekali tiste podatke, ja ta ekonomist, kot da je slišal to, kar ste vi zdaj
               govorili. Točno to je!</p>
               <p>In še na nekaj bi vas želel opozoriti, preden zaključim. Govorili ste, da bi v
               Sloveniji morali zmanjšati investicije, zmanjšati bi morali gradnjo avtocest, ker to
               nekako dviguje inflacijsko spiralo. Spoštovani gospe in gospodje, pa vas bom vprašal,
               ja, povejte, kateri avtocestni odsek, pa katero cesto bi prečrtali! Vi pravite, da bi
               morali zmanjšati, povejte, kateri odsek, pa bo mogoče Vlada to naredila, ampak Vlada
               misli, da je to potrebno graditi. In veste, tudi tako kot ste se zmotili pri
               upokojencih, da Vlada daje preveč, lahko se tudi tu motite, kljub temu da Vlada daje
               veliko za investicije, za katere vi pravite, da so slabe. Ampak, če se spomnite,
               tisti, ki smo sedeli tu pri prejšnjih proračunih, pri prejšnjih vladah, ste vedno
               rekli "za investicije bo država dala toliko, to je pa ravno pozitivno, to pa je tisti
               napredek, to je tisto pozitivno naravnan proračun", sedaj pa isti ljudje govorite, da
               je to slabo. Ja, ljudje, kje ste se učili ekonomije? Ali pa nočete držati enakih
               kriterijev za vsako vlado; tako kot vam ustreza, tako govorite.</p>
               <p>Jaz teh sklepov ne bom podprl, zato ker mislim, da tudi to velja upoštevati, kar je
               zapisal ta priznani ekonomist, ko je rekel: "V takšnem času je dobro se spomniti
               starega liberalnega načela, da se tržno gospodarstvo samo od sebe uravnava bolje, kot
               ga znajo v red spraviti vlade in parlamenti." Jaz se s tem strinjam in bom podprl
               samo sklepe, ki so se formirali na odboru. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ja, gospod mag. Cvikl, replike vam ne morem dati, ker niste še
               razpravljali; kot razpravljavec niste prijavljen. Lahko pa razpravljate kot
               predlagatelj. Kot predlagatelj vas pa opozarjam, da imate od 18 minut, ki so še
               ostale predlagateljem, dve minuti. Izvolite, prosim.</p>
            </sp>
            <sp xml:id="SDZ4-Izredna-33-2008-02-14.sp80">

               <speaker>MAG. MILAN M. CVIKL:</speaker>

               <p>Zelo na kratko, ker je treba gospodu Petanu odgovoriti. Če bi veljalo, kar govori
               gospod Petan, potem bi veljalo predvsem to, da je takrat govorila opozicija neumnosti
               in sedaj pozicija govori neumnosti, samo naj citiram z dvema trditvam. Trdili ste, da
               je ob 9% inflaciji, 3% na rast minus 6. To ne drži, ker so kategorije vedno
               realne.</p>
               <p>Glede pošiljanja podatkov v Evropo pa tako, Banka Slovenije je sestavni del Evropske
               centralne banke. Nič ne pošilja v Evropo, ampak je Evropa že tukaj. In Ministrstvo za
               finance nič ne pošilja v Evropo, ker Ministrstvo za finance je sestavni del Ecofina
               in kot sestavni del Ecofina pošilja program stabilnosti. In ti podatki in te ocene
               Evropske unije ter Evropske centralne banke so na podlagi podatkov Republike
               Slovenije, odkar smo 1. maja 2004 sestavni del Evropske unije. Dober dan!</p>
            </sp>
            <sp xml:id="SDZ4-Izredna-33-2008-02-14.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Prijatelj, želite?</p>
            </sp>
            <sp xml:id="SDZ4-Izredna-33-2008-02-14.sp82">

               <speaker>SREČKO PRIJATELJ:</speaker>

               <p>Kot predlagatelj, dve minuti.</p>
            </sp>
            <sp xml:id="SDZ4-Izredna-33-2008-02-14.sp83">

               <speaker>PODPREDSEDNIK MAG. VASJA KLAVORA:</speaker>

               <p>Ne, nimate niti nič več časa kot predlagatelj, ste porabili čas. Razpravljali pa
               niste. Naslednji je po seznamu gospod Miran Potrč. Prosim.</p>
            </sp>
            <sp xml:id="SDZ4-Izredna-33-2008-02-14.sp84">

               <speaker>MIRAN POTRČ:</speaker>

               <p>Hvala lepa. Trdno sem prepričan, gospe in gospodje iz koalicije, da vam sovražno
               razpoloženje napram opoziciji in obtoževanje, da smo postavili na dnevni red temo, ki
               ne zadeva državljank in državljanov, ne bo pomagalo, škodilo vam bo. Državljanke in
               državljani danes čutijo, da je inflacija resen problem. In če četrtina ali pa
               približno četrtina ljudi ne more spojiti kraja s krajem in prenesti 10% ali več višje
               cene prehrane, potem jim prav gotovo ni vseeno, ali je dovolj v boju proti inflaciji
               storjenega ali ne. Če danes tisti, ki jim je Vlada verjela, da imajo dovolj
               prihrankov, da lahko kupijo delnice Nove kreditne banke Maribor, vsak dan gledajo,
               kako realno izgubljajo po 2, 3, 5% svojega skromnega premoženja, ki ga imajo
               naloženega v bankah ali v delnicah, potem jim najbrž ni vseeno in ne morejo tako
               rožnato ocenjevati položaja, kot ga opazujete vi. Če se danes ve, da s sistemom
               davkov na obresti z realno inflacijo in obrestmi, ki jih kdorkoli dobi pri
               kakršnikoli banki, izgublja najmanj 2% realne vrednosti, potem najbrž to tudi, gospod
               državni sekretar s ciničnim nasmehom ali pa ne, državljankam in državljanom ni
               vseeno. In želeli bi, da bi bila njihova perspektiva boljša. In samo to je tudi želja
               opozicije, ki je sprožila to razpravo.</p>
               <p>Bil sem vesel tistega dela razprave gospoda ministra, ko je v drugem delu rekel, da
               si želi, da bi oblikovali skupne naloge in skupna spoznanja koalicije in opozicije
               zato, da tisto, kar še ni dobro, poskušamo reševati. Prvi del razprave je bil pa
               takšen, kot zdaj gospoda Petana pa še kakšnega. Rekli ste, da vzbujamo samo
               inflacijska pričakovanja, da neodgovorno govorimo o našem položaju v tujini, da se
               danes govori o problemih izmišljeno in brez vsake podlage, da naj tisti, ki zahtevajo
               znižanje izdatkov, povedo, kje naj se ti izdatki vzamejo, kot da je odgovornost
               opozicije, ne pa koalicije, zagotoviti celotno politiko. Takšen pristop se mi zdi
               nesmiseln in mislim, da je škoda, da se ga Državni zbor loteva tudi takrat, kadar ima
               tema aktualno vsebino in je naravnana najbolj dobronamerno.</p>
               <p>Zdaj pa samo dve, tri stvari. Gospod minister je poskušal nekajkrat poudariti in
               verjamem, da je imel prav s podatki. Da razlike v rasti cen na račun uvožene
               inflacije pokrijejo približno štiri petine naše rasti, tako sem razumel. Zanima me,
               kaj je z eno petino? Ta ena petina je 20%, če vzamem petino, če vzamem pa od 6 in
               toliko procentov, je pa 1,2% realno. Če bi za 1,2% znižali našo rast cen, bi se zelo
               približali že ali pa na en procent približali povprečni rasti cen v državah EU, danes
               smo pa, malo zaokrožim, priznam, navzgor, skoraj dvakrat višji. Zakaj se ne pove?
               Najbrž imamo na teh področjih še možnost kaj storiti, da bi se situacija
               izboljšala.</p>
               <p>Kot drugo, predlagani so bili sklepi. Sopodpisal sem jih, osebno sem prepričan, da so
               ne samo dobri, ampak dobronamerni. Prav, niso vsi takšni, kot morajo biti. Ampak
               gospodje iz koalicije, ne mi reči, da po zdaj Državni zbor, čeprav bo formalno to
               res, ker bo to samo koalicija, zavrnil vsak predlog, ki zadeva reševanje stvari za
               naprej, in sprejel sklepe, ki potrjujejo, da je bilo dosedanje delo Vlade za nazaj z
               vsemi podatki idealno. Pa se vam zdi to pametno? Ali sami sebi to verjamete? Ali to
               Vlada in finančni minister verjame, pa gospodarski, pa minister za delo, da ni bilo
               ene male napakice storjene, ki bi bilo vredno o njej razmišljati, da ne rečemo
               popraviti. Ampak to je vaš stil dela! Ta ne more nikamor pripeljati.</p>
               <p>Zaradi tega na koncu, zaradi tega, da bomo ministra in Vlado lahko junija, julija,
               septembra, takrat pa res kaj vprašali. Povejte, kolikšno stopnjo rasti nam
               zagotavljate v letu 2008. Kolikšno stopnjo inflacije zagotavljate v letu 2008? Kakšno
               plačilno bilanco zagotavljate oziroma predvidevate v letu 2008? Ali bodo plače v letu
               2008 v realnem sektorju in v javnih službah rasle v skladu s produktivnostjo? Ali
               bodo socialni transferji zagotavljali, da se iz dneva v dan ne povečujejo socialne
               razlike med najbolj ogroženimi in najbolj bogatimi?</p>
               <p>Če mi daste pozitivne, konkretne odgovore na to, potem ni treba res najbrž nič več
               storiti. Če boste pa motovilili, kot ste mnogokrat motovilili glede vseh drugih
               odgovorov, potem ne zameriti, vam človek verjeti ne more. Hvala.</p>
            </sp>
            <sp xml:id="SDZ4-Izredna-33-2008-02-14.sp85">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman.</p>
            </sp>
            <sp xml:id="SDZ4-Izredna-33-2008-02-14.sp86">

               <speaker>VILI REZMAN:</speaker>

               <p>Hvala lepa, gospod predsedujoči. Sam sem ves dan dokaj disciplinirano spremljal to
               razpravo v pričakovanju, da slišim to, kar je bilo napovedano. Napovedano za današnjo
               izredno sejo Državnega zbora, pa je bila priprava ukrepov, ki bodo vplivali na
               zmanjšanje inflacije. Žal, doslej sem bil razočaran, nič posebnega nisem slišal, nič
               takšnega, kar se ne bi že poprej slišalo, razen nekaterih vložkov, ki so mi malo
               dišali na etatistične posege v gospodarstvo, česar pa jaz itak ne bi podprl. Bolje je
               bilo slišati ponavljanje znanih številk, citiranje uglednih strokovnjakov, nekaj
               kritik na račun Vlade in nekaj apologij tudi nekritičnih, kar zadeva vladnih
               ukrepov.</p>
               <p>Jaz se strinjam, da vse, kar je bilo narejeno s strani Vlade, ni bilo optimalno.
               Strinjam se s tem, da je moč reči, da so nekateri ukrepi bili prepozni. Strinjam se,
               če kdo očita, da je kakšen ukrep, ki je bil pričakovan, izostal. A vendar ni mogoče
               pristati na to, da bi kar soglašali s tem, da je Vlado nekako zajela letargija, da je
               omrtvičena, da pravzaprav nič ne počne oziroma da počne to, kar pač počne samo z
               nekimi zgolj lepotilnimi potezami. Jaz se skušam spomniti, kaj se je pa vendarle res
               dogodilo. In upal bi si reči, da nič preveč ne grešim, če ocenim, da je bilo bistveno
               več, kot je bilo danes samo verbalno nakazanega, že narejenega na ravni operativnih
               ukrepov. Spomnimo se na januarsko zakonodajo, ki smo jo sprejeli. Upokojenci, ki so
               bili danes kar naprej evocirani, nič nimajo od te današnje razprave. Mislim pa, da
               bodo veseli ali pa so veseli ob uskladitvi, ob poračunu, ob drugače definiranem
               varstvenem dodatku, ob vdovskih pokojninah in tako naprej in tako naprej. To bodo
               čisto realno čutili. To ni bilo samo za nastopanje takrat rečeno. Efekti so takšni,
               da bi jih morala država, ker to seveda niso proticiklični ukrepi, na nek način seveda
               tudi amortizirati.</p>
               <p>Žal je bilo takrat, ko je gospod Jeršič govoril, v dvorani še manj, mislim da, ljudi,
               kot nas je sedaj, in še tisti, ki so takrat sedeli, niso poslušali. Zelo redki smo
               prisluhnili, ampak je bilo slišati nekaj kar konkretnih ukrepov, ki jih je to
               ministrstvo pripravilo in ki znajo imeti kakšne pozitivne rezultate v prihodnosti. Ne
               vem, ali je to dovolj ali to ni dovolj, najbrž ni vse kar bi bilo mogoče postoriti.
               Ampak ni mogoče reči, da nihče nič ne ukrepa.</p>
               <p>Mi bomo v Poslanski skupini DeSUS podprli nekatere tudi druge že napovedane ukrepe:
               bodisi da gre za rebalans, ali za dijaško prehrano, ali za otroške dodatne in tako
               naprej. Torej, cela vrsta stvari se že tudi pripravlja. In v tem smislu, da so
               številni ukrepi že bili pripravljeni, nekateri izvedeni, nekateri že učinkujejo, s
               sklepi, ki jih bomo danes zvečer sprejemali, pa nagovarjajo na to, da naj bi bojda to
               storili, v tem smislu so ti sklepi v zamudi, vsaj deloma, zaostajajo za realnostjo.
               Nekatere stvari so se v realnosti zgodile, mi jih sedaj pa šele priporočamo. Mi
               nimamo nobenega predsodka, ko govorim "mi", mislim na Poslansko skupino DeSUS, tudi v
               zvezi s predlaganim rebalansom, ki govori, in nekateri so imeli to danes potrebno za
               omeniti, o tem da bo dramatično zmanjšan proračun na področju obrambe. Vsi štirje z
               vsemi močmi, kolikor jih je, bomo to podprli, vendarle bomo to lažje prestali kot pa
               to, da bi cela vrsta ljudi, 10.000 ljudi, morali trpeti več, kot je potrebno zaradi
               teh cenovnih skokov in zaradi inflacije, ki je neizpodbitna. Podprli bomo tudi še
               kakšen drug ukrep, ki bo predlagan, pričakujemo pa, da bo tudi kak tak ukrep še danes
               operativen, tak, ki bi se ga dalo iz apela pretvoriti v operativni ukrep, da bo kaj
               takšnega danes moč še slišati. Če bo kaj takšnega moč še slišati, potem ima smisel,
               da še sedimo tukaj, če bomo pa še kar naprej tja do 23. ure ponavljali ene in iste
               zgodbe, potem pa to sedenje tu res nima več velikega smisla.</p>
            </sp>
            <sp xml:id="SDZ4-Izredna-33-2008-02-14.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj. Prosim.</p>
            </sp>
            <sp xml:id="SDZ4-Izredna-33-2008-02-14.sp88">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Prvo odgovor gospodu Petanu. 27. oktober je bil
               dan boja proti revščini in če vi ne verjamete svojim podatkom, potem morate verjeti
               Statističnem uradu Republike Slovenije, ki je zapisal: "Če v dohodek ne bi šteli
               družinskih in socialnih prejemkov, bi bila stopnja tveganja revščine v Sloveniji
               višja, in sicer 25%. To kaže, da socialni transferji ugodno vplivajo na zmanjšanje
               stopnje tveganja revščine." To je sicer res, vendar od tega transferja živi kar 43%
               ljudi oziroma ga uživa, to je prej tudi ministrica za delo povedala, koliko ton hrane
               razdelimo. Stopnja tveganja revščine je bila najvišja pri ženskah, starejši od 65
               let, 36%.</p>
               <p>Spoštovani, 23. oktobra smo na seji Državnega zbora glasovali o mojem predlogu
               sklepa, da bi Državni zbor Republike Slovenije na svoji seji opravil razpravo o
               odgovoru ministrice za delo in socialne zadeve, Marjetke Cotman, na moje poslansko
               vprašanje v zvezi s strategijo Ministrstva za delo v zvezi z zmanjševanjem revščine.
               Ta predlog je bil žal zavrnjen z 38 proti in 18 za. Pred tem sem 12. septembra 2007
               napisal javni poziv predsedniku Vlade Republike Slovenije Janezu Janši in predsedniku
               Državnega zbora Francetu Cukjatiju naj skličeta izredno sejo. In zatem, 19. oktobra
               sem v bistvu pozval tudi predsednika države, naj to vendarle stori, ker ima to
               pristojnost. Nihče tega ni storil do danes. Ko smo sklenili, celo predsednik
               Državnega zbora mi je rekel tako, nonšalantno: "Pa zberite podpise!" Pa smo jih!</p>
               <p>Zakaj tolikšno nezadovoljstvo s strani državljank in državljanov v Republiki
               Sloveniji, zakaj? Danes prepozno, mnogo prepozno sprejemamo zakon, ki bo omogočal, da
               imajo delavci pravico do udeležbe na dobičku, čeprav ta dobiček ustvarjajo in na nek
               način so do njega upravičeni. Neusklajenost plač v javnem sektorju z inflacijo in
               rastjo življenjskih stroškov tudi še danes ni rešena. In vsesplošna draginja, ki ji
               še ni videti konca, tudi še ni ustavljena. In do skrajne mere diskriminatoren odnos
               do socialnih partnerjev je danes sicer malo boljši, ker predsedujemo Evropi, vendar
               jutri, pojutrišnjem boste priča, da bo zopet nonšalanten - pa naj gredo na ceste. Ali
               jih zebe? Zakaj niso izbrali drugega dne za stavko? To bodo odgovori. Ali pa "kruh
               gleda iz smetnjakov, še je dobro v državi". Na drugi strani pa je nekaterim dovoljeno
               vse, prav vse. Dovoljeno jim je, da kradejo pri belem dnevu, in to tistim, ki so
               ustvarjali.</p>
               <p>Prej sem postavljal zelo jasna vprašanja ministru, pa na njih ni hotel odgovoriti.
               Mnogi pred menoj so govorili o tem, da sredstva Evropske unije niso počrpana, čeprav
               vemo, da smo sedaj neto donatorica, da nismo več neto prejemnica - kot država. In na
               tem mestu želim povedati, da smo v Slovenski nacionalni stranki Vlado že pred dvema
               letoma pozvali, naj vendar ustanovi nek odbor, ki bo koordiniral dela med
               ministrstvi, ker dogajalo se je to, da enostavno zaradi tega, bodisi da se na razpise
               nismo prijavili ali pa da je bila neusklajenost med resornimi ministrstvi, ki so
               morali dajati ločena mnenja na nek projekt, enostavno ni bilo odziva. Na to je
               opozoril tudi prejšnji minister za promet, gospod Božič, ko je dejal, da je on
               naredil svoje, zdaj je to pri okoljskem ministru. In on se je zopet izgovarjal ja
               gospodarskega ministra. In tako so šli milijoni v pozabo in razpisni roki so zapadli.
               Kdo je odgovarjal za to? Nihče od državnih uradnikov ni odgovoren za to, ker
               Slovenija ni dobila nepovratnih sredstev. In govorimo zopet o stotinah milijonov
               evrov, ki bi lahko bistveno izboljšali tudi naš gospodarski položaj.</p>
               <p>Kaj sem gospoda ministra prej spraševal? Danes želim vedeti jasen odgovor na
               vprašanje, kdaj se bo draginja osnovnih življenjskih potrebščin v Sloveniji ustavila.
               Vlada Republike Slovenije je ob uvedbi evra, še enkrat poudarjam, tukaj zatrjevala,
               da draginje ne bo ob uvedbi evra. Danes je to čista laž. In kdaj bo v bistvu
               dovoljena ta participacija na dobičku tistim, ki dobiček ustvarjajo? Mi vemo, da
               imamo ta zakon v proceduri sprejema, ampak jaz močno verjamem, da bo to tako
               sprejeto, da bo ukrep kratkoročen, zopet ga bomo verjetno preložili tja v leto 2010.
               In kdaj bo Vlada Republike Slovenije, to pa lahko naredi, dosledno usklajevala rast
               plač in pa seveda tudi pokojnin z rastjo inflacije. Za to inflacijo je kriva ta Vlada
               in dolžnost je, če ima vse potrebno v rokah, da lahko dela tisto, kar misli, da je
               potrebno, tako nonšalantno, kot dela, da tudi opozicije ne posluša takrat, kadar daje
               dobronamerne predloge. Dolžnost Vlade je, da v bistvu prevzame tudi odgovornost.</p>
               <p>In ne nazadnje, kdaj boste preverjali izvor premoženja, enormnega premoženja pri vseh
               tistih, ki so bili še pred desetletjem in pol povsem povprečni državljani in so se
               vozili z osebnim avtomobilom Zastava 101, danes pa imajo toliko denarja, da za prvo
               številko še vejo, koliko ničel je pa zadaj za to številko, pa se že težko spomnijo,
               ker gre to v enormne številke - njihovi milijoni namreč.</p>
               <p>In vse to je generator inflacije, vse to je tudi generator revščine in govoriti, da
               danes revščine ni, je čista laž. 25% tistih, ki ne znajo sestaviti začetek meseca s
               koncem, govori o tem, da vi tukaj, ki zagovarjate delo Vlade, lažete. Jaz verjamem,
               da bo danes debatni krožek, lepše rečeno, na koncu bo izpadla kot nek simpozij ali pa
               kot nek kongres ta debata tu v Državnem zboru, ker ste že pripravili svoje amandmaje,
               naših sedem predlogov oziroma rešitev opozicije pa ste gladko malo zavrnili, kot da
               ni noben v tem Državnem zboru pameten, da ste vi pojedli vso pamet. Sreča božja je v
               tem, da je manj kot tristo dni do volitev in to je odrešitev za to ljudstvo v
               Sloveniji in če bo kakšna pravica tudi s strani tistih, ki bodo kasneje prejeli to
               krmilo v roke, potem že danes s tega mesta povem, da je njihova prva dolžnost, da
               poiščejo tudi krivce za to kalvarijo, ki se danes dogaja, ker Slovencem nikoli tako
               slabo ni šlo, nikoli.</p>
               <p>Še en podatek bi rad navedel, ki je sicer neažuriran, ki sem ga prej že povedal;
               indeks cen življenjskih potrebščin... ...<stage>/Oglašanje iz klopi./</stage>... Gospod Bajc, boste
               imeli besedo! Leta 1996 smo beležili indeks 100, v letu 2006 je bil indeks
               življenjskih potrebščin 181. To je sramota za Republiko Slovenijo, sramota.</p>
               <p>Če imamo v 2. členu Ustave zapisano, da smo socialna država, potem predlagam, da ta
               člen brišemo, da bomo vsaj v bistvu verodostojni pred Evropo, ker to ni res. Vsi
               tisti pa, ki navajate, koliko so druge države zadolžene, povejte tudi to, kakšne so
               delavske plače v teh državah. In potem boste videli, da v bistvu Slovenci lahko
               naredimo 100% več, kot ti isti ljudje v teh državah, ki prejemajo po petkrat več za
               svoje delo. In to naj bi bila enakost, to naj bi bila evropska blaginja! Seveda, temu
               vi pravite tudi, ne vem, želja po vztrajanju v tej združbi.</p>
               <p>Sprašujem pa vas še nekaj, kdo bo odgovoren za stanje, ko bo država Slovenija morala
               prevzeti dolžnost, da participira iz proračuna Republike Slovenije tudi sredstva za
               tiste države, ki so zdaj v bistvu upravičene do teh sredstev. Takrat bo inflacija še
               večja.</p>
               <p>Hvala.</p>
            </sp>
            <sp xml:id="SDZ4-Izredna-33-2008-02-14.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zvonko Černač.</p>
            </sp>
            <sp xml:id="SDZ4-Izredna-33-2008-02-14.sp90">

               <speaker>ZVONKO ČERNAČ:</speaker>

               <p>Spoštovane kolegice in kolegi, vsi ostali, prisotni.</p>
               <p>No, ta da Slovencem ni šlo še nikoli tako slabo kot danes je bila pa res močna. Zdaj
               verjetno nekateri ne verjamejo uradnim podatkom in jih ne zanimajo številke, ne
               zanimajo jih podatki o tem, da je Slovenija, kar se tiče gospodarske rasti, ena izmed
               najbolj hitro razvijajočih se držav, da se je splošen standard v vseh teh letih
               dvigni, da ljudje živijo v drugačnih okoliščinah, kot so živeli 15, 20 let nazaj, da
               se je dvignil tudi nivo uživanja vseh ostalih dobrin, ki jih pred 20, 25, 30 leti
               nismo bili vsi deležni, kar se tiče počitnic, kulture in vseh ostalih dobrin.</p>
               <p>Mogoče pa bi se spomnili, glede na to, da je debata o inflaciji, o visokih cenah
               hrane, tudi tega, da 15 let nazaj nismo imeli teh sodobnih, ne vem, kako bi temu
               rekel, trgovskih zabavišč ali centrov, v katere danes tako množično zahajamo. Če
               greste v soboto, tam okrog 4-ih, 5-ih popoldne, boste težko našli parkirno mesto na
               kateremkoli območju trgovskih centrov, ob tem da so cene resnično porasle. In
               pločevina, ki se tam nahaja, če boste primerjali s sliko 15 let nazaj, boste videli,
               da je za kakšna dva nivoja srednjega razreda bolj ugodna. Kar je dobro, kar je dobro,
               kar pomeni, da je Slovenija na pravi poti, da se razvija v pravo smer in naloga te
               države je, da z ukrepi, ki so sedaj ob teh dvigih cen hrane predvsem prizadeli tiste,
               ki so najrevnejši in ki jih ne bomo srečali v teh mega središčih, pomagamo, da bodo
               lahko normalno prebrodili te neugodne razmere, za katere pa, kot boste slišali, ne
               more prevzeti vse odgovornosti Vlada, kot nekateri danes tukaj utemeljujete.</p>
               <p>Danes smo s strani opozicije slišali marsikaj. Malo je bilo konkretnih predlogov,
               malo. Nekaj oziroma kar nekaj pa je bilo konkretnih ukrepov, ki so že bili sprejeti s
               strani Vlade in napovedi ukrepov, ki se bodo dogajali v bodoče, ki so jih predstavili
               predstavniki Ministrstva za finance, Ministrstva za gospodarstvo in Ministrstva za
               delo, družino in socialne zadeve. Vendar pa za to, da se s tem seznanimo, verjetno za
               kaj takšnega ne rabimo sedeti tukaj 12 ur in tratiti davkoplačevalcem denar in
               parlamentirati. Za te stvari imamo verjetno druge mehanizme, da se s temi zadevami
               seznanimo. Naša naloga je, da predlagamo dodatne konkretne ukrepe, ki bodo tisto, kar
               predlaga Vlada, še nadgradili. In skozi prizmo tega, kar danes počnemo tukaj, lahko
               ocenjujemo koristnost te današnje seje.</p>
               <p>Sedaj, če že politiki nekateri ne verjamete oziroma politikom, predvsem ne tistim, ki
               sedijo v vladnih klopeh, potem dajte prebrati, kaj so v zadnjih dneh napisali
               različni ekonomisti o tem problemu inflacije. Strokovnjaki iz različnih polov, sem
               seveda ne štejem tistih strokovnjakov, ki so bivši ministri ali sedanji poslanci ali
               oboje, razen prvih. Ti so v zadnjem mesecu objavili vrsto strokovnih mnenj, ki so jih
               tudi empirično utemeljili s podatki. Vsi od teh se strinjajo, da je lanski
               inflacijski pospešek v naši državi izvorna posledica globalne rasti cen na trgu
               kmetijskih proizvodov, rasti cen surovin in cen nafte. In zakaj je ta pospešek v
               Sloveniji trikrat močnejših kot v drugih država evroobmočja? Zato pravijo, ker se
               Slovenija od razvitejših držav razlikuje predvsem po manjši konkurenčnosti v verigi
               pridelava, predelava, trgovina s hrano. Torej, o čem naj bi danes tukaj govorili?
               Govorili naj bi o tem kako, izboljšati konkurenčne razmere na našem trgu, ne pa o
               tem, da je razlog za inflacijo v Sloveniji neustrezna fiskalna politika. Fiskalna
               politika je bila v letu 2007 dejansko restriktivna in zato tudi protiinflacijska in
               kot taka ne more biti po defoltu generator inflacije.</p>
               <p>Ta razglabljanja pa preprostih ljudi, tistih, ki dvige cen, predvsem cen hrane,
               čudijo na denarnici vsak dan, ko gredo v trgovino, zelo malo zanimajo. Zanima jih,
               kaj bo rezultat današnje seje. Bo jutri kruh cenejši, bo pašta cenejša, bo moka
               cenejša zaradi tega, kar počnemo danes tukaj? Ne bo! Sklepi, ki ste jih predlagali,
               in amandmaji, ki ste jih predlagali na sklepe odbora ne prinašajo nobenih takih
               konkretnih rešitev. Edini konkreten ukrep, ki ste ga predlagali in ga sedaj z
               amandmajem ponovno predlagate, je takojšnja ukinitev davka na izplačane plače, to je
               ukrep, za katerega je Vlada predlagala in ta Državni zbor sprejel, da se ukinja s
               1.1.2009, in žal tudi glede tega ukrepa pravi Banka Slovenije oziroma gospod Rant je
               na Odboru za finance, da bi bilo bolje, da se ta davek odpravi takrat, ko bo to
               dovoljevala konsolidacija na izdatkovni strani oziroma povezano s tem v dinamiki, ki
               jo predvideva vladni načrt. Se pravi, tudi ta konkretni ukrep ni pozicioniran
               pravilno, je pozicioniran slabo in je bolje, da se ga ne sprejme.</p>
               <p>Danes moram reči, da pogrešam vašega kolega Ropa. On je namreč zadnjič povedal, da je
               kot bivši predsednik Vlade inflacijo reševal tudi z dodajo falkona v najem. Samo, da
               je bila takrat situacija obrnjena. Inflacija je bila takrat dvakrat, trikrat ali še
               večkrat višja kot gospodarska rast. Mimogrede, ta podatek, ki ste ga predlagatelji s
               strani Socialnih demokratov kazali na displeju, ni za leto pred 2005, ampak je za
               leto 2005. Podatek, ki ste ga navajali za obdobje pred to Vlado, je podatek te Vlade
               2005, je podatek o 2 in pol odstotni inflaciji in 4,2% gospodarski rasti. Če pa
               pogledamo številke za obdobje vaše vlade, recimo, 2003 - inflacija 5,6, gospodarska
               rast 2,8. Torej, inflacija podobno kot danes, gospodarska rast pa več kot dvakrat
               nižja, pa takratna opozicija zaradi tega ni zahtevala nobene izredne seje.</p>
               <p>Danes se žal tudi nismo mogli izogniti ponovnim natolcevanjem o tem, da je glavni
               krivec za inflacijo ne vlada, ampak, pazite, celo njen predsednik, ker da je Mercator
               prodal dobaviteljem. Vlada ni bila lastnik nobenega deleža v Mercatorju. In, gospe in
               gospodje, na sodišču se o tem, kdo je Jankoviću obljubil nakup tretjine Mercatorja,
               prepričujejo drugi gospodje, ne predsednik Vlade. So pa novi lastniki očitno naredili
               napako, ko so zamenjali bivšega direktorja, gospoda Jankoviča. Nedavno je namreč
               izjavil, da če bi bil on še vedno direktor Mercatorja, potem inflacija danes ne bi
               bila tako visoka. Se pravi, ob tej izjavi se ponovno lahko vprašamo, zakaj ta
               pospešek. Zakaj v EU območju 4% porast cen hrane, pri nas 11,2, zakaj? Pravijo
               največji trgovci, da ni res, da niso glavni krivci, niso tisti, ki bi skozi marže ne
               pomagali reševati problema". Direktor našega največjega trgovca je dobil celo celo
               stran v časopisnem biltenu te trgovske verige, ki formalno še vedno deluje kot eden
               od dveh osrednjih slovenskih dnevnikov, da bi ovrgel deset neresnic o slovenski
               trgovini z živili, kot se je glasil naslov tega članka. Jaz bi rekel, nad deset
               resnic z dvajsetimi lažmi.</p>
               <p>Sem se pa ob tem, ko sem to bral, spomnil neke šale, ki bolj kot utemeljevanje tega,
               kaj lahko trgovci naredijo in česa ne, pove bistvo. Po dolgem času sta se srečala
               bivši profesor ekonomije in njegov študent, ki ni bil najbolj brihten, in ta profesor
               ga skoraj ne spozna, ker se je pripeljal v velikem mercedesu, pa ga vpraša: "Janez, s
               čim se pa ti zdaj ukvarjaš?" Pa pravi ta študent, ki je bil zelo slab v matematiki:
               "Ja, trgovec sem. Kupim za ena, prodam za dva, od tistega procenta marže pa
               živim."</p>
               <p>Še ena zadeva je zelo zanimiva. Pred dnevi so se pred temi trgovskimi centri in tudi
               drugod po Sloveniji pojavili jumbo plakati, na katerih piše "Hrana bo še dražja".
               Najprej sem pomislil, da je opozicija šla v propagandno akcijo kot pripravo na to
               izredno sejo, in ugotovil, da to ne drži, da gre za akcijo neke bančne skupine. To ni
               dobro, tako kot ni dobra ta razprava danes. Mislim, da so vse to stvari, ki
               psihološko vplivajo na to, da se ta inflacijska pričakovanja v nekih glavah in
               ukrepih generirajo. Zaradi tega bom končal, še preveč sem povedal; čim manj bi
               povedal, bolje bi bilo za problem, o katerem govorimo danes. Predlagam, da pustimo
               Vladi, da ukrepa in da jo pri tem podpiramo. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Sok.</p>
            </sp>
            <sp xml:id="SDZ4-Izredna-33-2008-02-14.sp92">

               <speaker>ALOJZ SOK:</speaker>

               <p>Hvala za besedo. Spoštovani podpredsednik, spoštovani predstavniki Vlade! Poskušal
               bom biti čim krajši. Na začetku pa povem, da se zelo strinjam s tem, kar je povedal
               poslanski kolega Feri Horvat, da gre danes tu predvsem za inflacijo besed. In če je
               ta razprava v čemerkoli karkoli doprinesla, je pozitivno to, da je lahko Vlada,
               finančno ministrstvo, gospodarsko ministrstvo in Ministrstvo za delo, predvsem
               predstavila pred slovensko javnostjo nekatere številke, ki nedvomno držijo. Problem
               pa je seveda v tem, da nekateri te številke razumemo, nekateri jih nočete razumeti,
               kakšen posameznik, kolega poslanec iz kakšnega tehnično-vagonskega sektorja, pa jih
               tudi ne razume in pač tu govori neke svoje stvari. Jaz sem razumel, da bodo
               pobudniki, ker so v imenu predlagateljev govorili trije bivši ministri, tu vodili
               neko močno, argumentirano, strokovno usmerjeno debato. Na žalost tega nismo doživeli.
               Pozorno sem jih poslušal in si poskušal zapisati posamezne argumente. Pri gospodu
               Školču sem napisal nič, on ni nič povedal drugega kot, bral je neke izjave iz
               preteklosti. Gospod Cvikl prav tako nič. V glavnem je bil njegov predlog, da naj se
               naredi protiinflacijski načrt. Razumel bi, da stranka, ki ji sedaj pripada in ki
               napoveduje že mandatarja, da bo takšen načrt kot opozicijska stranka izdelala in
               tukaj prišla s kakšnimi konkretnimi predlogi, je pa res, razumem, da če izhajajo iz
               napačnega razumevanja, da bodo potem verjetno tudi sledile kakšne napačne odločitve
               iz tega. Ponovno je nanizal niz njemu lastnih trditev, tudi tega o državnem dolgu,
               kakšen da je. No, tukaj ga je potem njegov kolega, tudi bivši minister, Lahovnik
               popravil in je povedal, da je velik del tega dolga negarantirani dolg, se pravi dolg,
               ki ni zaveza države, ampak to pač on vedno po svoje deklamira tudi ne verjame vsem
               drugim. Torej vemo, gre za neko politikanstvo v tej smeri. Edino kar je poslanec
               Lahovnik dodal, je to, da so porasla poroštva, ampak poroštva ni sprejemala Vlada,
               poroštva smo sprejemali v tem Državnem zboru in večino smo jih sprejeli za reševanje
               cestne problematike. Sam se nikakor ne morem strinjati s predlogom LDS-a, da naj se
               upočasni cestna gradnja. S tem se ne moremo strinjati. Mi, Štajerci, plačujemo na tem
               avtocestnem križu, in pa Prekmurci, največ in bi želeli, da se tudi do nas zgradijo
               ceste, da pridemo do avtocest. In jaz razumem te gospode iz te ljubljanske purge, da
               predlagajo, da naj se neha z gradnjo, da zaključimo ali pa, da upočasnimo in tako
               naprej. Ampak mi več kot 10 let čakamo na to, da se ti problemi razrešijo, da dobimo
               neko sodobno komunikacijo in možnost za razvoj tudi mi tam dol, ki nismo tako
               pomembni kot vi, ki ste tukaj v Ljubljani. Tudi gospod Lahovnik ni nič predlagal,
               njegov zaključek je bil, da predlaga sestanek. Čeprav ne vem, kaj naj predlagam,
               predlagam sestanek.</p>
               <p>In še ena misel se mi je zdela zelo zanimiva, ki je prišla s strani LDS-a, gospod
               Petek je predlagal, da je potrebno znižati davke, znižati porabo in pa zagotoviti več
               za socialno državo in več za gradnjo avtocest iz proračuna. Torej, če vam bo to
               uspelo, potem bo vsaj nominiran za Nobelovo nagrado ali pa bo verjetno za takšno delo
               Nobelov nagrajenec, ker to, kar je on predlagal, kar predlaga v imenu LDS-a, to ni
               možno.</p>
               <p>Sedaj pa samo še dva stavka. Ker ni bilo v bistvu s strani opozicije nič povedano,
               kaj so pa dejansko problemi te inflacije, pa meni, ki se na to ne spoznam, naj povem
               samo en stavek. Cena koruze danes, v tem trenutku je 220 evrov na tono, vi vsi, ne
               vem, koliko poznate živinorejo, pa vse, kar iz tega izhaja, koruza je osnovna
               surovina v tej celi branži. In to je približno 50 tolarjev na kilogram. Za boljše
               razumevanje, to je 2,5-krat več, kot je bilo pred enim letom. In spraševati tukaj
               ministra za finance, kdaj bo znižal ceno teh artiklov, to je popoln nesmisel, to je
               borzni artikel, to je svetovna cena. Ne vemo. Če bo šel ta gospodarski razvoj v
               Indiji, na Kitajskem s takšnim tempom, kot se to v tem trenutku dogaja, potem se jaz
               bojim, da bo ta cena še zrasla in da bo tudi cena energije še porasla in da se bo
               Evropska unija na celotnem svojem področju in seveda cel svet ukvarjal s problemom
               inflacije še zelo dolgo.</p>
               <p>Torej, s tem bom zaključil. To je še ena takšna razprava, ki jo je sprožila
               opozicija. Srbi bi temu rekli: "Tresla se gora, rodio se pacov."</p>
               <p>Hvala lepa.</p>
            </sp>
            <sp xml:id="SDZ4-Izredna-33-2008-02-14.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Aleš Gulič. Prosim.</p>
            </sp>
            <sp xml:id="SDZ4-Izredna-33-2008-02-14.sp94">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi.</p>
               <p>Ta razprava, ki jo danes poslušamo, govori ob inflaciji tudi o nečem drugem. Najprej
               bi se lotil tega sodelovanja med Vlado, koalicijo in opozicijo. Opozicija je prav
               gotovo upravičeno predlagala izredno sejo, tako kot je že uporabila tudi druge
               inštrumente, ki jih pač omogoča delo v Državnem zboru. Zakaj tako skrajna mera te
               zahteve? To je vezano predvsem na to, da v siceršnjih možnostih ne dobimo nikoli
               odgovora. V tem mandatu še ni bilo opravljene razširjene razprave o odgovoru ministra
               na poslansko vprašanje, ne samo gospoda dr. Bajuka, ampak vseh ministrov. Te možnosti
               nikoli ni. In potem - kaj nam ostane? Ostaneta samo še dva inštrumenta: ali zahteva
               po sklicu izredne seje ali pa interpelacija. To dvojo lahko opozicija stori, in
               tokrat smo se odločili tako.</p>
               <p>Zdaj, če se vrnem na sam začetek, ko so se predstavljala različna stališča, bi se
               seveda dotaknil ministrovega. Namreč, vse, kar je bilo tako zelo jasno izrečeno in ki
               je vendarle govorilo o bistvu inflacije, je bilo to, da je inflacija nekaj takšnega
               kot gravitacija, da deluje, če kaj vemo o njej ali pa ne. Se pravi, jo prav gotovo
               občutimo vsi. Na to bi se naslonil. Ljudi prav gotovo kakšni razlogi, kakorkoli so
               bili razlagani - o tem malo kasneje - ne zanimajo. Zanimajo jih posledice. Zanima
               jih, ali je v tem trenutku edina rešitev pravzaprav to, da stojijo v vrstah pred
               okenci za prodajo loterije, da si tako popravijo svoj položaj. In veste, kako dolge
               so te vrste, ne samo zaradi visokega dobička, čisto zaradi tega, ker ljudje vidijo
               pravzaprav rešitve samo še v nekih magičnih, kozmičnih izravnavah ali pa finančnih
               izravnavah in to je prav gotovo slabo.</p>
               <p>Druga stvar seveda, ki se je pokazala in ki jo je gospod Bajuk tako, mislim, da kar z
               nekim tem svojim romanskim veseljem, ki ga zelo cenim, povedal, je to, da je bila
               najprej beseda, ki jo je izrekla opozicija in šele potem je nastala inflacija.
               Najprej smo rekli, da je inflacija in potem seveda se je pojavila; se pravi, da smo
               krivi. To je ponovil kasneje na nek način tudi gospod Černač. Seveda ni tako! Pred
               inflacijo se je začelo govoriti, recimo, pred približno letom dni ali mogoče malce
               kasneje in prve reakcije, če se jih boste dobro spomnili, so bile takšne kot pri
               odvisnikih, ki zanikajo pravzaprav svojo odvisnost. Najprej je bila negacija, da tega
               ni, da je to pač neka izmišljotina, nekaj, kar se je nekomu zazdelo. No potem, ko je
               bila stvar že malo bolj jasna, je prišlo do minimalizacije, to ni nič, to je kriva,
               ne vem ljubljanska komunala, ki je podražila vodarino ali kaj že. Potem je bil seveda
               posmeh temu s suhim kruhom, jaz sem prepričan, da vsi tisti upokojenci, ki so resno
               vzeli nasvet gospoda Vizjaka in zdaj glodajo že pol leta suh kruh, nimajo zaradi tega
               čisto nič več; ne bom seveda o tistem, kar je povedal tudi gospod premier. Potem je
               bil transfer, se pravi, vsega tega je kriva prejšnja oblast, vsega, kar se je
               zgodilo! To je bilo danes na nek način ponovljeno in celot tako v pozitivnem smislu,
               jaz sem bil, moram reči, kar presenečen. Tako približno je šlo: tajkunstvo, kartelska
               dogovarjanja, et cetera, et cetera"; se pravi, vsa rokovnjaštva in razbojništva, ki
               se dogajajo, so zdaj in ogromni profiti so zdaj, prej so sicer tudi bili, torej pred
               to Vlado, ampak niso tako eskalirali. Vse te zadeve se dogajajo za časa te Vlade.
               Zdaj, seveda ne govorim o krivdi ali pa o kakšnem načrtnem gojenju inflacije, ampak
               govorim o tem, da je to v tem času. In seveda, pričakovanje je, da tisti, ki ima v
               rokah škarje, platno, ki ima v rokah vse mehanizme izvršilne oblasti in še močno
               koalicijo v parlamentu, da bo zmogel kaj postoriti, ne pa, da seveda se bo kar naprej
               izgovarjal enkrat na te, enkrat na druge.</p>
               <p>Najbolj zanimivo je to, da metode seveda, ki jih pa tukaj poslušamo, recimo, v zvezi
               s sklepi današnje seje - sedem sklepov opozicije je bilo z gnusom zavrnjenih, osem
               sklepov koalicije je bilo podprtih. Pet jih govori o napovedovanju preteklosti,
               napovedujete, kaj se zgodilo - pa to je najlažje na tem svetu! In seveda to prav
               gotovo govori o neki neresnosti.</p>
               <p>Druga neresnost, ki me pa seveda spominja na čase zelo velike inflacije, v drugi
               polovici sedemdesetih let pa začetku prve polovice osemdesetih let, je pa ta
               znamenita komitentska, da pa vi povejte, kako bi to rešili. To smo takrat kot
               pripadniki civilne družbe, ko smo kritizirali tisto enopartijsko oblast in jo
               nadlegovali in ji tečnarili, kar poslušam kar naprej: "Pa vi povejte!" Ves aparat, ki
               ga je imela ta oblast in ki ga ima tudi sedanja za seboj, zahteva potem od
               posameznika, da naenkrat prinese čudežne recepte. To je tisti pravi cinizem in pa
               aroganca. To je posmehovanje in parlamentu in tudi ljudem, ki vsak dan so bolj
               odrinjeni čez to mejo revščine. Je res ogroženost, ne vem, 11,6 ali koliko odstotka,
               ampak poglejte, koliko ljudi je na tej meji in kaj se dogaja. Dogaja se to, da se
               precejšnji del prebivalstva ravno zaradi te preteče inflacije in brez kakršnekoli
               luči na vzhodu silili ljudi, da prodajajo pod ceno svoje prihranke, ki so jih vlagali
               v različne obveznice, delnice in tako naprej. In s tem se cena še bolj niža. Celo v
               to substanco ljudje zajedajo, zato da bi lahko živeli, bom rekel, iz rok v usta,
               šolali otroke in tako naprej. Ne govorim samo o tistih najbolj revnih, ki so že na
               oni strani obupa, ampak teh, ki še poskušajo izplavati. To je problem, s katerim bi
               se bilo dobro ukvarjati in najti rešitve, ne pa samo v sklepih, ki v bistvu
               ugotavljajo nekaj, kar se je že zgodilo, in kot taki prav gotovo držijo, ampak ne
               pripomorejo pa ničesar pozitivnega k temu, kar smo zapisali v naslov današnje seje:
               reševanje problematike visoke inflacije in priprava protiinflacijskih ukrepov. To je
               naslov. O tem zelo malo, ampak v glavnem izgovori, zanikanje, zmanjševanje,
               prelaganje, racionaliziranje in interpretiranje. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc.</p>
            </sp>
            <sp xml:id="SDZ4-Izredna-33-2008-02-14.sp96">

               <speaker>JOSIP BAJC:</speaker>

               <p>Hvala lepa, gospod podpredsednik. Spoštovani gospod minister, spoštovani predstavniki
               Vlade, kolegi in kolegice, ki še vedno vztrajate na tej razpravi. Prav zanimivo je
               bilo poslušati danes razpravo nekaterih kolegov, ki so razpravljali - jaz bi lahko
               rekel temu tako - , zato da so razpravljali, vendar vsakokrat, ko so se vključili v
               razpravo, so o istih zadevah uporabljali različne podatke oziroma številke.</p>
               <p>Naj navedem nekaj konkretnega, eden od kolegov je rekel, da je bila inflacija v
               obdobju 1996-2006 181%, drugič je rekel za obdobje 2002-2006, da je ta inflacija bila
               181%, potem reče, da za obdobje 1996-2000 je pa rast plač bila ničelna. Ja, ljubi moj
               bog! Bog se nas varuj take razprave strokovne, da ne rečem temu še kaj drugega.</p>
               <p>Drugo. Komentiral bi tudi lahko tako razpravo z rekom, da namen posvečuje sredstva.
               Hvala bogu, da se je prenos končal že ob 17.15, da nas državljani ne poslušajo, te
               inflacije naših besed, našega znanja ekonomije, pri čemer se popolnoma nič ne
               smatram, da sem ekonomist, ampak poskušal sem slediti razpravi.</p>
               <p>Drugo. Ne morem se znebiti občutka, ko sem poslušal nekatere predstavnike
               predlagateljev obravnave te točke dnevnega reda - veste, česa se ne morem znebiti? Ne
               morem se znebiti občutka, da sem na Odboru za finance oziroma na plenarnem zasedanju
               proračunske seje v letu 2006. Ti isti ljudje so takrat napovedovali "krah" te države,
               "krah" financ, "krah" proračuna, kako bomo morali dvigniti DDV, tistega z nižjo
               stopnjo najmanj za pol procenta, če ne celo en procent, da bomo morali dvigniti višjo
               davčno stopnjo za en procent in tako naprej. Ti isti ljudje danes razpravljajo, kaj
               se bo še zgodilo, če se bo tako nadaljevalo, predvsem pa, kaj se je zgodilo.
               Ocenjujem, da bi tudi tu lahko rekel, da razprava nekaterih kolegov sledi tistemu že
               prej rečenemu reku, da namen posvečuje sredstva. Nesporno pa je, da je inflacija v
               tesni povezavi s hitro gospodarsko rastjo v Republiki Sloveniji in da je tudi
               rezultat zunanjih šokov. In mislim, da je večina kolegov, tudi tistih iz opozicije,
               vsaj delno hotela priznati, da je to rast cen hrane na svetovnih trgih, pa tudi
               naftnih derivatov oziroma nafte.</p>
               <p>Obstaja pa vprašanje, kako problem visoke inflacije reševati. In mislim, da ne
               pozicijski in ne opozicijski kolegi nismo danes v svoji razpravi popolnoma ničesar
               prispevali k odgovoru na to vprašanje, kako pristopiti naprej k reševanju problema
               inflacije, ki je, kot ste ugotavljali in kot nam kažejo podatki, skoraj za polovico
               višja, kot je povprečna v evroobmočju.</p>
               <p>Prepričan sem in mislim, da ste tudi nekateri kolegi prepričani, da je nekaj ukrepov
               Vlada že sprejela, ki naj bi v prihodnje odpravljali to galopirajočo inflacijo. Da je
               Vlada sprejela in tudi ta Državni zbor nekaj ukrepov, ki naj bi odpravili delno
               posledice te inflacije. O tem ne bi govoril, glede na to, da smo to že slišali, o tem
               razpravljali in tudi sprejemali. Smatram, da bomo morali znižati inflacijo tudi v
               prihodnje, in to na način, da se bo še naprej ohranjala vsaj približno taka
               gospodarska rast v naši državi. In po moje bi za to bilo potrebno bistveno več dati
               pozornosti premalo konkurenčni tržni strukturi nekaterih delov slovenskega
               gospodarstva, kjer imam v mislih predvsem trgovine. Podrobno bi bilo nadaljevati z
               intenzivnim preprečevanjem kartelnega dogovarjanja in koncentracije določenih
               dejavnosti. Mislim, da tukaj ne bi bilo treba obnavljati, ponavljati tistega, kar ste
               nekateri kolegi, pa mislim tudi gospod minister in še nekateri drugi, tudi o tem
               razpravljali. Po moje bi bilo potrebno povečati fleksibilnost proračunskih odhodkov
               in začeti zmanjševati tako imenovano nerazvojno trošenje države. Jaz pričakujem, da
               bo tudi predlog rebalansa proračuna v letu 2008 temu sledil. Slovenska država je
               potrošniško naravnana, zato je potrebno iskati družbeni konsenz glede povečanja
               fleksibilnosti proračuna in varčevalnega programa draže. Še enkrat, tudi tukaj
               pričakujem, da pripravljeni predlog rebalansa proračuna bo temu sledil. Glede na to,
               da stroški dela naraščajo v Sloveniji bistveno hitreje kot produktivnost dela, bo
               potrebno iskati konsenz glede rast plač v primerjavi s produktivnostjo dela.</p>
               <p>In na koncu naj zaključim ta moj prispevek, pričakujem, da bodo nadaljnji ukrepi tako
               Vlade kot tudi tega Državnega zbora sledili k zmanjšanju inflacije, pa tudi
               odpravljanju posledic že tekoče oziroma inflacije, ki jo imamo v tem trenutku.
               Hvala.</p>
            </sp>
            <sp xml:id="SDZ4-Izredna-33-2008-02-14.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler. Prosim.</p>
            </sp>
            <sp xml:id="SDZ4-Izredna-33-2008-02-14.sp98">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani! Več kot očitno je, da se ne
               Ministrstvo za finance ne Vlada nista pravočasno in ustrezno odzvali na začetne, a
               jasne znake, da prvotna porast inflacije ni samo nekaj trenutnega, ampak bo po vsej
               verjetnosti prerasla v razsežnosti, ki bodo resno ogrozile vzdržno narodnogospodarsko
               ravnovesje. Ali se spomnite, kolegice in kolegi, kakšno gonjo je Vladna koalicija
               zganjala zoper ocene in predvidevanja, ki so bila vsebovana v poročilu analitske
               službe Banke Slovenije? Tudi ob tistem poročilu ste nekateri namigovali, da gre za
               blatenje lastne države v tujini. Mnogi ste zaradi tega poročila zavrnili ponovno
               izvolitev gospoda Gasparija za guvernerja Banke Slovenije. In s čim se soočamo danes?
               Danes je jasno, da so bila ta predvidevanja točna, še več, nekateri današnji
               parametri so celo še slabši. Vzdržnost narodnogospodarskega ravnovesja je še bolj
               ogrožena oziroma se od nje vse bolj oddaljujemo.</p>
               <p>Res ne razumem, zakaj se še danes potem, ko je jasno, da se inflacija še zvišuje, ko
               nam že neposredno grozi inflacijska spirala, nekateri, še posebej minister za
               finance, s takšno ihto trudite prepričati - sprašujem se koga, morda sebe - , da
               inflacija, četudi previsoka, ni nikakor tudi odraz neustreznih posameznih politik te
               Vlade ali pa odraz dejstva, da se Vlada ni lotila ustreznih ukrepov, ki bi se jih
               morala lotiti na nacionalni ravni in ki so kljub dejstvu, da smo v evroobmočju, še
               vedno v nacionalni pristojnosti. Predvsem pa je nespametno in nerazumno, da, denimo,
               oba ministra danes s takšno aroganco naslavljata opozicijske poslance, kot da ne
               drži, da inflacija v Sloveniji še naprej narašča in da visok dvig cen, zlasti hrane
               najbolj ogroža najrevnejše sloje prebivalstva v Sloveniji. Prav tem najrevnejšim je v
               posmeh pripovedovati, da Slovenija sodi med tri države, kjer je stopnja tveganja
               revščine med najnižjimi v Evropi. V treh mesecih pa se je samo hrana realno podražila
               za okroglo 20%. Sicer pa najrevnejši res nič več ne tvegajo revščine, oni so že v
               revščini. In vsak dan jih je, žal, v Sloveniji več in več. Kako je že rekel
               predsednik Vlade, sedanje Vlade pred volitvami leta 2004? "Slovenija je vstopila v
               Evropsko unijo in tudi Slovenci bomo imeli evropske plače." Ja res, mnogi v Sloveniji
               že imajo evropske plače, premnogi, in teh je bistveno več kot prvih, pa imajo azijske
               ali, če hočete, argentinske plače. In v tem je problem. Če ta Vlada ne bo naposled
               ustrezno ukrepala se bo inflacija še naprej zviševala, energenti in še posebej hrana
               se bo še naprej dražila in revni bodo še bolj revni, pa tudi več jih bo.</p>
               <p>Torej, gospodje ministri, nehajte se hvalicati kako je pod aktualno vlado vse v redu
               in vsak dan še bolje, kakšno visoko gospodarsko rast imamo, kako ste že poskrbeli za
               najrevnejše, pa tudi sicer je stopnja tveganja revščine nizka in tako dalje.
               Prenehajte s to svojo samozaverovanostjo, spustite se na tla, srečali boste mnoge
               sodržavljane, ki so že zdavnaj tam, čisto na tleh. Ampak ne, še danes nam kolegi iz
               koalicije pripovedujete, dopovedujete, da izhajamo iz napačnih predpostavk in da so
               zato tudi rešitve, ki jih predlagamo, napačne. Ne. Priznajte, napačne so samo zato,
               ker jih predlaga opozicija, in zato jih vi, seveda, ne boste podprli. Hvala.</p>
            </sp>
            <sp xml:id="SDZ4-Izredna-33-2008-02-14.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister? Ne. Gospod Dimitrij Kovačič.</p>
            </sp>
            <sp xml:id="SDZ4-Izredna-33-2008-02-14.sp100">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Kolegice, kolegi! Resnost predlagateljev
               te točke dnevnega reda se kaže tudi v tem, da je večino časa poteka današnje izredne
               seje potekala v odsotnosti treh od petih poslanskih skupin, tako da ni bil prisoten
               niti eden predstavnik teh treh poslanskih skupin na zasedanju. To dejansko kaže na
               to, da argumentov za resno diskusijo ni in jih tudi ni bilo in da je bilo pri teh
               razpravah, ki so bile ogromno ogromno pretiravanje, zato da bi se prikazalo neko
               stanje, ki ne ustreza dejanskemu stanju, da bi se pač ustvaril v javnosti nek vtis,
               kakršen pa nima nobene realne podlage. Vsekakor je sklic te seje legitimno dejanje,
               ampak da bi bilo pa to upravičeno, kot je bilo rečeno, pa mislim, da ni.</p>
               <p>Danes smo lahko prebrali s strani priznanega ekonomista, da je današnja seje
               zapravljanje časa, kajti ni bil namen predlagateljev oziroma pobudnikov te seje
               dejansko izboljšanje stanje oziroma da bi ta seja inflacijskemu stanju kakorkoli
               koristila. Ko se govori o stanju inflacije, sem že prej povedal, da se pretirava do
               onemoglosti, da se govori o tem, da cene letijo v nebo in še ogromno drugih podobnih
               trditev je bilo navrženih, o katerih so nekateri priznani ekonomisti povedali, da je
               vse to govorjenje velika neumnost. Nekdo od teh ljudi je tudi povedal, da tisti, ki
               tako govorijo, so bodisi imbecili ali demagogi. Verjamem, da je obojih nekaj.</p>
               <p>Ampak, ko govorimo o tem, da je inflacija tako velika - res je velika, ampak tako, da
               se pretirava s to besedo, to je pa nedopustno. In če se govori o tem, da cene letijo
               v nebo, potem je treba povedati, da so cene v času vseh prejšnjih vlad lete v
               vsemirje, v vesolje. Kajti, v vseh obdobjih prejšnjih vlad je bila inflacija bistveno
               višja, kot je danes. Če pa primerjamo stopnjo inflacije s povprečno stopnjo inflacije
               v Evropski uniji, pa je bilo to razmerje še bistveno, bistveno višje. Na primer,
               podatki o inflaciji za leto 2004, torej ko je že ta Vlada prevzela mandat, je bilo
               razmerje med stopnjo inflacije v Sloveniji in stopnjo inflacije v Evropski uniji
               približno takšno, kot je bilo to razmerje v letu 2007. Za 2008 bomo podatke dobili
               šele približno čez eno leto. Ampak v vseh prejšnjih letih, torej od 2003, ko je bila
               povprečna inflacija 5,6%, je bilo to razmerje bistveno bistveno večje. Če pa k tem
               podatkom dodamo še gospodarsko rast, potem smo pa seveda še v bistveno večjih
               razlikah. Kajti v vseh prejšnjih obdobjih je bila gospodarska rast precej nižja od
               stopnje inflacije. Torej, v času te Vlade je, hvala bogu, gospodarska rast ves čas
               bila nad stopnjo inflacije, kar vsekakor nekaj pomeni.</p>
               <p>Nekateri so danes med edinimi predlogi, ki so bili nekako navrženi v vsej tej
               pavšalni diskusiji, kritični in neutemeljeni - po mojem mnenju - so bili izrečeni
               predlogi, češ naj se davek na izplačane plače takoj ukine, ne šele v prihodnjem letu,
               ker se postopoma ukinja glede na zakon, ki smo ga sprejeli. Potem naslednji predlog
               je bil, da bi Vlada že zdavnaj morala predlagati in ta parlament sprejeti zakon, s
               katerim se participirajo zaposleni pri dobičku in tako naprej. Ampak, kje so bili vsi
               ti, ki te predloge dajejo, takrat, ko so imeli možnost vse to uzakoniti, takrat se
               tega niso spomnili, spomnili so se danes, ko je ta Vlada in ta parlament in ta
               vladajoča koalicija vse to že naredila. Tako da res ne razumem takšnih diskusij. In
               ko je predgovornica govorila o tem, da bi morala Vlada sprejeti ustrezne ukrepe, ki
               bi pač dosegli boljše stanje in zmanjšanje teh negativnih efektov - torej, kaj pa naj
               bi bili ti ustrezni ukrepi? Predstavnik gospodarskega ministrstva je nanizal precej
               teh ukrepov, ki so v teku, ki se izvajajo in predvsem, ki se nanašajo na ukrepe urada
               za varstvo konkurence. Kajti, tukaj je po mojem mnenju bistvo vsega problema:
               inflacija, ki se jo zavedamo, ki je ne omalovažujemo, ampak seveda jo je pa treba
               gledati realno in z realnimi ukrepi tudi poskušati doseči takšne pogoje, ki bodo na
               trgu dejansko učinkovali. In to je tisto, ne pa govoriti o ustreznih ukrepih, hkrati
               pa niti z eno besedo se ne pove, kaj pa so ti ustrezni ukrepi. To je navadno
               demagoško govorjenje, ki dejansko skuša narediti nek vtis v javnosti, ampak z realnim
               stanjem pa nima nobenega učinka.</p>
               <p>Zato vsekakor smatram, da je današnja diskusija čisto legitimna, ampak mislim, da je
               popolnoma nepotrebna in kot takšna ne bo dosegla ničesar od tistega, kar so
               predlagatelji v javnosti govorili, da lahko doseže, kajti tudi sami niso imeli
               takšnega namena. Hvala.</p>
            </sp>
            <sp xml:id="SDZ4-Izredna-33-2008-02-14.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, besedo ima Dr. Pavel Gantar.</p>
            </sp>
            <sp xml:id="SDZ4-Izredna-33-2008-02-14.sp102">

               <speaker>DR. PAVEL GANTAR:</speaker>

               <p>Hvala lepa, gospod podpredsednik, spoštovane kolegice in kolegi.</p>
               <p>Jaz sem seveda prepričan, da ta zbor ne more kvalificirano razpravljati o vzrokih
               inflacije zato, ker razen redkih izjem tu notri preprosto nismo usposobljeni.</p>
               <p>Zato bi najprej "profesorje ekonomije", v nevednicah, iz SDS in NSi predvsem
               opozoril, naj bodo zmerni pri inovacijah v ekonomski teoriji ali pa pri ponavljanju
               Vladnih argumentov. Bil sem pa temu nasprotno prepričan, da bomo danes poskušali
               doseči vsaj nek minimalni konsenz ali nek dogovor, neko prepričanje, mogoče konsenz
               je celo pretežka beseda, o tem, kaj lahko in kaj naj bi storila izvršna oblast -
               parlament, seveda, lahko na predlog izvršne oblasti kaj stori - , kaj naj bi storila
               izvršna oblast za brzdanje inflacije. In tudi tu moram ponoviti besede, ki so prišle
               iz klopi ministra, ni upanja, da bomo to danes dosegli in ga ne bo. To spominja na
               znan pankovski komad. Seveda, tu med kolegi poslušamo vseskozi jasno interpretacijo:
               inflacija je povzročena z eksternimi razlogi: z rastjo cen nafte oziroma ogljikovih
               derivatov in seveda z rastjo cen kmetijskih proizvodov. Seveda je povzročena z
               eksternimi razlogi, ampak ključ je točno v tem, kako je na ta globalni problem rasti
               teh dveh segmentov svetovnih, v globalnih dimenzijah, reagirala neka konkretna vlada.
               Ampak ravno v tem je štos tega! Ne gre za to, da bi vladi očitali, da ni znižala
               svetovnih cen nafte, tako visoko je pa ne cenimo. Zanima pa nas, kako je ona
               reagirala na te spremembe, ki so se zgodile. In o tem govorimo in o tem noče nobeden
               govoriti, ampak samo po pogajalsko ponavljati, da niso krivi za inflacijo. Treba je
               vedeti, po mojem mnenju, pa naj se to sliši še tako oguljeno in že večkrat, da je
               predvsem reagirala prepozno. In tu se šteje zadeve v mesecih, ne v letih, ali mogoče
               celo tednih, in da je to bilo slabo. Kajti, v ekonomiji čas je ireverzibilen: tisto,
               kar bi moral storiti junija, ni isto, če si to storil isto avgusta, ali septembra,
               ali celo oktobra. In dejstvo je, da je imela najprej ta značilen obrazec, da se je
               delala, kot da problema ni, in je upala, da če ga bo zanikala, da tudi res ne bo
               nastopil. Tudi jaz sem do določene mere upal in zaupal temu, ampak ta problem je
               nastopil še toliko bolj, ker ga nismo hoteli prepoznati. To, da se išče vedno vzroke
               zunaj sebe, je seveda način, kako Vlada sploh reagira in pri tem ne mislim samo na te
               eksterne vzroke, o katerih bi se lahko pogovarjali, kako bi lahko reagirali, nekaj od
               tega bom mogoče pozneje rekel, ampak to dejstvo, da so drugi krivi. Mene po pravici
               povedano, kolegice in kolege, moti, kako tretirate trgovino. Ne poznam nobenega od
               velikih trgovcev, nerad hodim v trgovino nasploh, vendar kako tretirate trgovino je
               za mene simptom, ki me skrbi. Trgovina je kriva z maržami in tako naprej. Jaz se
               spomnim, sem pač toliko star, 70-ih let, 1972. leta, 1973. leta, 1974. leta, ko je
               bilo konec tržnega socializma, ki so ga predstavljale osebe, kot je Stane Kavčič,
               potem Miha Tripolna, mislim, da je bila na Hrvaškem, Latinka Perovič v Srbiji - če
               pozna še kdo ta imena. Ko je bilo konec tega tržnega socializma, glavni napad takrat
               ortodoksnih sil je bil na trgovine. Trgovine ne ustvarjajo vrednosti, trgovine
               izkoriščajo proizvajalce, delavce, takrat samoupravljavce, in izkoriščajo potrošnike
               kot samoupravljavce. Vseskozi je bila trgovina vedno na udaru in domala enak jezik
               kot tedaj poslušamo tudi danes. Pojdite, pa ustanovite narodne magacine, pa bodo
               ljudje sami izbirali in tako naprej. In zamislite se malo, ko imate polna usta
               kritike prejšnjega režima, da se vam pravzaprav, hote ali pa nehote, ta isti jezik
               tega istega režima, ki ga tako močno kritizirate, vseskozi, lahko bi rekli, nezavedno
               vrača na ustnice v besede in tudi v dejanja. Dejstvo in moje trdno prepričanje je, da
               bi Vlada morala reagirati z bolj rigoroznim omejevanjem javne porabe, pa četudi bi to
               pomenilo določeno ohlajanje gospodarske rasti. To ni stališče, ki ga je mogoče vzeti
               za edino zveličavno, to je stališče, ki je v dosedanjih ekonomskih diskusijah
               prisotno. Sam sem pristaš tega stališča, ker mislim, da je inflacija hujše zlo, kot
               je koristna rast, ki generira tudi previsoko inflacijo. In dejstvo, da gre za neke
               vrste tehtanje, če hočete, med dobrim in slabim, temu se Vlada vseskozi izogiba. In
               zakaj tega noče storiti? Ja, zato ker, kolegi iz koalicije, veste, da so dobri in so
               slabi časi. In ko so dobri časi, je biti Vlada lepo; vse teče, četudi ničesar ne
               narediš, vse gre v tvojo korist. In ko so slabi časi, tudi to vem, je zelo slabo,
               karkoli narediš, gre v tvojo škodo. In takšni, ne bom rekel zelo slabi časi, ampak
               slabši časi so prišli na tem področju, da je treba nekaj storiti proti toku, da je
               treba nekaj storiti, kar ni popularno. Da je treba, recimo, omejiti določene javne
               izdatke in pri tem "kasirati" kritiko, četudi ljudi, ki bi radi imeli čim hitreje
               avtoceste, in tudi sam mislim, da bi bilo dobro, če bi jih imeli; četudi kritiko
               znanstvenikov, ki bi mogoče ne dobili več toliko kot prej, ali pa kogarkoli. Tega ta
               Vlada ni pripravljena storiti. In ravno minister za gospodarstvo se tu baha in reče:
               "Hočete sekanje investicij, vi povejte, katere naj sekamo!" Saj nismo mi ministri,
               nismo mi Vlada, on je Vlada, on mora povedati in prevzeti odgovornost! In te
               odgovornosti ta Vlada ne zna prevzeti, četudi na simbolni ravni in četudi z
               določenimi ukrepi. In če Vlada ni sposobna tega storiti, ne bodo delali ne sindikati
               ne asociacije, razno razne, ne civilna družba, vsi se bodo obnašali na tak način.
               Mislim, da je to tisti, v angleščini, "trade-off", ki ga je treba vzeti v zakup in je
               treba nekaj storiti. In tega Vlada ni storila. Rekel bi še celo to, predstavljam si,
               po pravici povedano, kaj vse bi bilo, če bi bil - pa upam, da mi ne bo zameril - dr.
               Dušan Mramor še vedno finančni minister. Zavedam se, kaj bi to pomenilo in kako
               nepopularni bi bili ukrepi, kako bi škrtali z zobmi tisti, ki bi bili ministri, in
               kako bi Vlada dobivala udarce od javnega mnenja, ker bi bili vsi nezadovoljni z njo.
               Vendar bi bila inflacija manjša.</p>
               <p>Tisto, kar sem hotel še povedati, je to, da bi rad kolege, "profesorje ekonomije",
               opozoril, pod narekovaji, naj, za božjo voljo, ne mešajo razmerja med inflacijo in
               stopnjo rasti v letih 1994, 1995, 1996 in v letih 2003, 2004, 2005, 2006, 2007, 2008.
               Gre za popolnoma drugačno stanje gospodarstva, za popolnoma drugačna razmerja, v
               katerih so se gospodarstva nahajala. In če tiste politike takrat ne bi bile kolikor
               toliko uspešne, tudi politike, s katero se danes hvalite, sploh ne bi bilo, tudi evra
               ne. Gospodarstvo je bilo takrat v prestrukturiranju, bilo je v spremembah, treba je
               obdržati delovna mesta, treba je obdržati pogon v gospodarstvu tako rekoč - zadeve so
               bile popolnoma drugače. In še davek na izplačane plače. Ko je bil uveden, je bil po
               mojem mnenju upravičen, ampak v drugih razmerah je pa lahko tisto, kar je bila
               prednost, postalo cokla razvoja. In to se je zgodilo in zato smo vam to tudi
               predlagali.</p>
               <p>Jaz mislim, da če ta Državni zbor ne bo rekel, da je treba sprejeti tudi nepopularne
               ukrepe, treba je, da če se o njih zmenimo, da jih podpre čim večje število ljudi v
               tem parlamentu - neodvisno, je pozicija, je opozicija - o tem se lahko pogovarjamo.
               Ampak tega Vlada ni sposobna storiti. Tega dejstva ni sposobna storiti, ona verjame,
               da so zanjo samo dobri časi; niso samo dobri časi, predvsem ne za druge. Hvala
               lepa.</p>
            </sp>
            <sp xml:id="SDZ4-Izredna-33-2008-02-14.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Peče v imenu predlagatelja. Opozarjam vas, da vam je
               ostalo 10 minut.</p>
            </sp>
            <sp xml:id="SDZ4-Izredna-33-2008-02-14.sp104">

               <speaker>SAŠO PEČE:</speaker>

               <p>Hvala lepa. Spoštovani prisotni! Danes mislim, vsaj po delu predlagatelja, torej po
               tistem delu, ki prihajamo iz vrst nepovezanih poslancev Poslanske skupine Lipa, da se
               je debata samo v okviru ene točke, ki jo lahko razdelimo na tri dimenzije, vrtela v
               okviru kvalitetne razprave. Prvič, okoli vprašanja javne porabe danes in jutri,
               drugič, okoli vpliva fiskalne politike in tretjič, okoli strukture gospodarske
               rasti.</p>
               <p>V preteklem letu, torej v letu 2007, nam je Vlada govorila, da imamo izjemno, celo
               zavidljivo gospodarsko rast. V okviru poslanske skupine smo nekajkrat skušali
               vzpostaviti tekom razprav v Državnem zboru vprašanje strukture gospodarske rasti.
               Dejstvo je, da struktura gospodarske rasti na kratek rok sicer omogoča zelo lepo in
               pa zavidljivo številko ali pa procent, ampak na dolgi rok pa nam žal struktura, ki je
               bila pospešena, po mojem trdnem prepričanju, z napačnimi ukrepi in pa selektivno
               vladno politiko v tisti obliki, da na dolgi rok tovrstna gospodarska rast že zaradi
               notranjih trenj ne more preživeti oziroma doživeti tudi konca letošnjega leta, torej
               2008. Dejstvo je, da je struktura gospodarske rasti vezana izključno na izvoznike: in
               še to, če pogledamo celoten sektor izvoznikov, da je vezana samo na velike izvoznike.
               Po drugi strani kot preostanek gospodarske rasti pa je bil vezan na tako imenovano
               proizvodnjo v gradbinstvo. Okoli tega je bilo v preteklih dneh oziroma včeraj in
               predvčerajšnjem verjetno povednega veliko preveč, zato se tudi ne bom spuščal v ta
               drugi del.</p>
               <p>Rad pa bi izpostavil tisto dimenzijo, ki govori o strukturi gospodarske rasti na
               področju izvoza. Seveda imamo v omenjenem obdobju vrednosti evra momente, ko so
               izvozniki v boljšem položaju in s tem generirajo tudi celotno makroekonomsko sliko na
               neki deklarativni ravni, ampak dejstvo je, da na vsebinski ravni to ni pravi odraz
               realnega stanja. In prepričani smo, da je omenjeni pokazatelj gospodarske rasti
               prišel na deficitarno področje, torej med realnostjo in prikazovanjem številk ravno s
               tega naslova. Kajti v obratnem primeru bi se seveda gospodarska rast odražala v
               nasprotnem učinku od inflacije, po eni strani, po drugi strani razvrednotenju
               denarja.</p>
               <p>Rad pa bi izpostavil tisto, kar se mi zdi osebno v boju zoper inflacijo eno izmed
               orodij, ki bi jih morala zakonodajna veje oblasti, torej Vlada Republike Slovenije,
               ne nazadnje ob sodelovanju Državnega zbora, tudi uporabiti. In sicer je to
               zmanjševanje javne porabe. Minister je v okviru svojega nastopa govoril, da ga ni
               junaka, ki bi znal predlagati ukrepe, ki jih je pred menoj prav tako na neki načelni
               ravni opredelil kolega Gantar. Torej, drži. To so nepopularni ukrepi, ki pa bodo
               morali priti s strani ali aktualne vlade ali prihodnje vlade, ampak v našem interesu,
               interesu Republike Slovenije je, da ti ukrepi pridejo čim prej - v kolikor
               zasledujemo dolgoročni ali vsaj srednjeročni interes naše države.</p>
               <p>Kar se tiče javne porabe, sem v uvodnem, torej v predstavitvi stališča Poslanske
               skupine nepovezanih poslancev, Lipa, poudaril oziroma vam prikazal nekaj odgovorov,
               ki sem jih kot poslanec dobil s strani Vlade Republike Slovenije. Torej, izdatki za
               tako imenovana službena potovanja - jaz verjamem, da je marsikatero službeno
               potovanje tudi v okviru Vlade več kot potrebno. Verjamem, da sovpada z nujnim obsegom
               dela Slovenije doma in v tujini. Ampak na podlagi omenjenega izpiska, ki obsega
               izjemno veliko število potovanj po dnevnih in po destinacijah, pa je razvidno, da se
               žal vse prepogostokrat dogaja ali odvija tako imenovani, pa bom jaz rekel,
               "turistično-vladni" oziroma vladni turizem. Dejstvo je, da v tem delu bi Vlada, vsaj
               na tisti osnovni ravni, lahko prikazala tudi skrb za tako imenovano javno upravo v
               enem delu oziroma državne izdatke. V nadaljevanju mislim, da je smiselno, da bi -
               vsaj gospod Šircelj, ki je danes z nami - morali razmisliti tudi o kontroli in
               nadzoru tako imenovanih proračunskih izdatkih na neposredni ravni, torej v obliki
               izplačevanj skozi neposredne naložbe države. Govorim torej o delniških družbah, v
               katerih ima država določen delež, pa najsibo delež 10%, 50-ih ali 100%, in kjer se ta
               nevidna roka Vlade Republike Slovenije v popolnosti izgubi pri določanju: prvič,
               nagrad; drugič, udeležb na dobičku in tretjič, skozi sejnine. Kolikor mi je uspelo v
               prejšnjih 20-ih minutah v okviru predstavitve stališča Poslanske skupine nepovezanih
               poslancev prikazati, smo lahko ugotovili - vsaj tisti, ki ste poslušali, ali ne
               nazadnje vsi tisti, ki imate možnost vpogleda v Lotus Notes, torej v sam Vladni
               odgovor - videti, da so izjemno veliki zneski, ki gredo v nekaj sto tisoč evrov za
               posamezno delniško družbo, v kateri uprava ali pa člani nadzornega odbora dobijo to
               kot nagrado za opredeljeno in kvalitetno delo, po eni strani za avtomatizem, ki
               izhaja iz opravljanja oziroma iz naslova opravljanja teh funkcij. In glede na to, da
               je odgovor Vlade bil v nekaj več kot na 100-ih straneh in da eno podjetje v povprečju
               zavzema oziroma da je število podjetij na eni strani vsaj osem, si zna vsak
               izračunati, koliko tovrstnih naložb ima država in kakšni stroški iz tega naslova
               nastopajo.</p>
               <p>Jaz ne bi rad v nadaljevanju govoril o vseh tistih stvareh, ki smo jih poslanci
               izpostavljali tokom poslanskih vprašanj, v preteklem, pa bom rekel ne samo v letu
               2007, ampak ne nazadnje v letu 2006 o potrošnji države - potrošnji države v obliki
               direktnega izvajanja oziroma proračunskih odlivov, pa najsibo v obliki novih
               investicij v administrativne operacije, kar je po moji oceni eden izmed
               najenostavnejših ukrepov, kako zmanjšati tako imenovano javno porabo.</p>
               <p>Rad pa bi spregovoril še o tretjem delu, ki mislim, da je bil nekajkrat izpostavljen,
               žal, večinoma s strani predlagatelja in žal nikoli s strani poslancev, ki
               predstavljajo Vlado v okviru zakonodajne veje oblasti. To je še eden izmed preostalih
               ukrepov makroekonomske politike v okviru izgube možnosti lastne suverenosti na
               monetarnem področju. Zaradi vstopa v evroobmočje se pač moramo zavedati, da delovanje
               v evroobmočju zahteva učinkovitejšo fiskalno politiko. In ravno to področje fiskalne
               politike v okviru Poslanske skupine nepovezanih poslancev, Lipa, ocenjujemo kot
               nezadostno, v uravnavanju, pa najsibo po eni stran agregatne ponudbe, po drugi strani
               agregatnega povpraševanja v zasledovanju doseganja, ravnovesne cene.</p>
               <p>Torej dejstvo je, da bi Vlada Republike Slovenije od uvedbe oziroma prevzema evra
               morala, prvič, ne samo skrbeti za izvajanje in uveljavitev s konvergenčnih ali
               maastrichtskih kriterijev, torej najsibo na področju obrestnih mer, inflacije,
               javnega dolga, domačega dolga, ampak seveda izvajati celotno fiskalno politiko mnogo
               bolj aktivno in prilagojeno času in pa momentu danes. Tega žal v okviru naše države
               nismo storili v preteklih dveh letih. Osnovni konvergenčni kriteriji so se celo
               zanemarjali in bilo je pozabljeno njihovo vzdrževanje z dnem, ko smo prevzeli evro.
               Po moji oceni bi prva dimenzija, vzdrževanje stanja teh kriterijev, in vstop
               Slovenije v vse pet kriterijev znotraj določitev, ki so nam jih postavili kot pogoj
               za vstop v Evropsko unijo, moralo biti dolgoročno sredstvo za ohranjanje monetarne
               stabilnosti, kolikor jo naša država sploh še ima v rokah od uvedbe.</p>
               <p>V nadaljevanju pa mislim, da je najpomembnejše - in bom citiral mnenje enega izmed
               makroekonomistov: "Po vstopu v evroobmočje je namreč skrb za stabilnost cen v celoti
               prenesena na fiskalno politiko." In ta stavek, mislim, da ni bilo pomembnejšega tekom
               celotne današnje deset in nekaj urne razprave, bom še enkrat ponovil: "Po vstopu v
               evroobmočje je namreč skrb za stabilnost cen v celoti prenesena na fiskalno
               politiko." Torej, skozi fiskalno politiko bi Vlada Republike Slovenije, ne samo
               Ministrstvo za finance, morala, po moji oceni, storiti mnogo več, kot je. Nekaj izmed
               predlogov, ste jih slišali v uvodni predstavitvi, vsaj v tistem delu, kjer sem
               predstavljal stališče poslanske skupine.</p>
               <p>Za konec bi izpostavil še tisto bojazen, bojazen, ki se bo, v kolikor Vlada Republike
               Slovenije ne bo storila potrebnih ukrepov, pokazalo v obliki avtomatizma. Prvič, ker
               je za obveznosti Darsa država dala poroštvo, bo že za servis nove zadolžitve, ki je
               nastal 2007. leta, moralo omenjene transfere, torej odhodke, ponovno obnoviti ali pa
               omogočiti Darsu nekoliko višje cestnine oziroma dodatno zadolževanje, kar je seveda
               slabo, ampak to bo avtomatizem. Po drugi strani - samo še dva stavka, gospod
               predsedujoči - je enako negativno vplivalo dodatno zadolževanje Darsa. In tretja
               možnost je vnovčenje poroštev, kar bi imelo seveda za državo neprimerno bolj
               škodljive posledice. Če se Vlada ne bo resno lotila omenjene teme, boste bili
               prisiljeni sprejeti te ukrepe. Ti ukrepi bodo pa šele dolgoročno slabi. Hvala.</p>
            </sp>
            <sp xml:id="SDZ4-Izredna-33-2008-02-14.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat.</p>
            </sp>
            <sp xml:id="SDZ4-Izredna-33-2008-02-14.sp106">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovana državna sekretarka, državni sekretarji,
               spoštovane poslanke in poslanci! Mi v Novi Sloveniji nimamo problemov s sklicem te
               izredne seje Državnega zbora, niti ne bežimo od poglobljene in strokovne razprave o
               inflaciji, ki gotovo je problem, ne samo slovenski, celotnega EU področja. Sem pa
               tudi sam kot nekateri moji predgovorniki z ene in druge strani razočaran. Razočaran
               sem nad tem, ker je že nastavek oziroma intonacija s strani današnjih petih
               uvodničarjev za to sejo bila slaba.</p>
               <p>Že na samem uvodu je bil Državni zbor okaran, ker dveh eminentnih gospodov nismo
               imenovali za guvernerja Banke Slovenije. Ampak če govorimo o tem, potem moramo nekaj
               več in tudi drugih informacij dati ali pa si postaviti vprašanja, povezana z Banko
               Slovenije. Jaz si, recimo, postavljam vprašanje nezadostne nadzorstvene funkcije, ki
               jo ima in mora imeti Banka Slovenije pri nekaterih, recimo, LHB Frankfurt, sumljivih
               transakcijah. In če že govorimo naprej o Banki Sloveniji, zakaj ne bi citirali
               aktualnega guvernerja, gospoda Marka Kranjca, ki v uglednem slovenskem dnevniku 26.
               januarja letos, pravi, citiram: "Če ni zadostne konkurenčnosti domačega
               povpraševanja, kjer so marže poslovanja, če že ne visoke, vsaj zelo udobne, se
               ponudniki dosti manj ozirajo na to, ali bodo zaradi dviga cen izgubili svoje kupce
               ali ne," je dejal Kranjec, ki se v celoti strinja z Vlado, da so za levji delež
               domače inflacije krivi trgovci. "Krivi so trgovci in tudi peki," je dejal guverner
               Banke Slovenije.</p>
               <p>Opozarjam tudi na osebno odgovornost tistih, ki diskutirajo in pišejo v tej smeri, da
               inflacijo razpihujejo. Tu gre dejansko za osebno odgovornost in ustvarjanje, na
               primer, slabe pogajalske klime, kjer bi se naj delodajalci in delojemalci pogodili o
               plačah. Če ta klima ne bo dobra, bo štrajk. Če bodo zahteve po plačah bistveno večje,
               kot je rast slovenske produktivnosti, smo izgubili tekmo.</p>
               <p>Pripravil sem si kar dolgo razpravo, vendar bom nekaj minut moral pustiti še za
               kolege. Ugotavljam, da imamo v Sloveniji v tem trenutku klasično znamenje nezadostne
               konkurence. Gre za nezadostno konkurenco, ki jo opažamo predvsem v trgovinskem
               sektorju z živili na drobno. Pa nekaj številk. Leta 2000 se je s trgovino hrane
               ukvarjalo približno 760 trgovskih podjetij. Leta 2006 pa je njihovo število upadlo na
               okoli 410. Okroglih 350 je nekdo "požrl". Vemo, kdo - morda "ljubljanski zmaj". Drugi
               kazalec poslabšanja konkurence je povezan s tržno sestavo, kar smo danes že večkrat
               slišali, pa še enkrat. Štirje največji trgovci s hrano so leta 2000 obvladovali
               približno polovico trga, leta 2006 pa že skoraj 90% trga. Takšna tržna sestava ne
               pripomore k večji konkurenci. Zato bi morala morda biti današnja izredna seja
               Državnega zbora o inflaciji namenjena predvsem vprašanju, kako izboljšati konkurenčne
               razmere v kmetijstvu, na trgu živilsko-predelovalne industrije, predvsem pa na
               področju trgovine na drobno.</p>
               <p>Spoštovane gospe in gospodje! Imam en preprost predlog: s tega mesta, iz Državnega
               zbora, pozivam tiste štiri že večkrat omenjene največje trgovce ali pa, bolj točno,
               predsednike njihovih uprav. Gospodje predsedniki, dajte marže na svetlo! Če ste
               sposobni napisati napise "akcija", "najnižje cene", "nižje ne gre", dajte še košček
               papirja in napišite, - ne za vse artikle, samo za tistih morda deset najpogostejših
               živil - napišite, koliko odstotkov imate marže, da bomo vedeli, ko kupim, recimo,
               deset žemljic za svojo družino, koliko žemljic moram še dodatno kupiti oziroma bom
               plačal v tem primeru še za trgovca. To bi bila prava, poštena igra. Če mi, ki smo
               potrošniki, odpiramo denarnice in dajemo plačilne kartice na trgovinskih blagajnah,
               zakaj ne bi tudi trgovci odprli karte oziroma svoje denarnice. Jaz bi takoj takšnega
               predsednika uprave, trgovine, ki bo to prvi naredil, razglasil za Slovenca leta.
               Upam, da mi bo res kdo sledil. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic.</p>
            </sp>
            <sp xml:id="SDZ4-Izredna-33-2008-02-14.sp108">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi.</p>
               <p>Seveda z inflacijo je očitno tako kot z nogometom, ker vsakdo misli, da o njej največ
               ve. Sam nisem ekonomski strokovnjak, da bi lahko razglabljal o teoriji in vzrokih,
               vem pa seveda, da jo kot župan ene slovenskih občin še kako čutijo ljudje in pa da jo
               še kako čutimo tudi v občinah. Naj vam preberem enega od mejlov, ki je prišel prej
               popoldan, ko sem že sedel tukaj v Državnem zboru, kljer tako piše: "Župan! S strani
               Elektra Gorenjske smo prejeli aneks podobe o prodaji in nakupu električne energije z
               naslednjimi predlogi povišanja cen: VT, visoka tarifa, 30% povišanje, MT, nizka
               tarifa, 44% povišanje in enotna tarifa 30% povišanje." Prosijo nas, da aneks
               pogledamo in podpisani izvod pošljemo na njihov naslov in tako dalje.</p>
               <p>Kar se tiče občinskih proračunov, smo letos, ko smo načrtovali, in spodbujali ste
               nas, naj pripravimo dvoletne proračune, smo seveda dobili 2,08% več denarja v
               proračun. Da povem še nekaj drugih podatkov, cena v vrtcih se seveda skokovito draži,
               kajti povišale so se plače od januarja letošnjega leta nazaj proti juliju leta 2007
               za 3,4% in ker so plače glavni strošek v vrtcih, kar 80% odhodkov, potem boste najbrž
               verjeli, da je to resen problem. Ogrevanje, plin, vrtci, šole, muzeji, gledališča,
               upravne stavbe, telovadnice - podražitev 10 do 12%. Da o indeksu gradbenih cen ne
               govorimo! In v vseh javnih zavodih je treba tudi otrokom dati malice, kosila in pa še
               kaj. Cene hrane so se v vrtcih podražile za 15 do 30%, vendar zaradi javnih naročil
               in celoletnih pogodb ta trenutek še tega ne čutimo, v bodoče bomo pa zagotovo. In jaz
               seveda prosim tudi ministrstvo, da razmisli o tem, kako občinam zagotoviti več
               sredstev, da bomo to draginjo lahko lažje in normalno obvladovali. Mislim, da je to
               eden od tistih pomembnih dejavnikov v tej družbi, kajti ni dolgo nazaj, ko smo
               slišali predstavnike Vlade, ki pridno krožijo po Sloveniji, da stanje v slovenskih
               občinah še nikoli ni bilo tako dobro kot sedaj, vendar če bi leporečje zamenjali z
               realnim pregledom financ, skritim zadolževanjem in še kaj,potem bodo podatki tako o
               inflaciji kot o stanju občinskih proračunov bistveno bolj žalostni in pa realni.
               Hvala lepa.</p>
            </sp>
            <sp xml:id="SDZ4-Izredna-33-2008-02-14.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Grill.</p>
            </sp>
            <sp xml:id="SDZ4-Izredna-33-2008-02-14.sp110">

               <speaker>IVAN GRILL:</speaker>

               <p>Hvala lepa za besedo.</p>
               <p>Moram reči, da sem danes pričakoval od predlagateljev te današnje razprave res nekaj
               konkretnih konstruktivnih predlogov, ki bi jih veljalo upoštevati, tako s strani
               Vlade in ne nazadnje tudi s strani Državnega zbora, če bi bilo potrebno kakršenkoli
               zakon spremeniti. Vendar niti enega samcatega objektivnega ali pa res konstruktivnega
               predloga ni bilo moč zaznati. Edino dva ali trije razpravljavci so bili toliko, lahko
               rečem zavajajoči, da so predlagali, da bi bilo potrebno zmanjšati javno porabo
               oziroma zmanjševati gradnjo avtocest, pa še nekaterih investicijskih projektov. Tukaj
               bi jim verjel, če bi bil vsak, ki je to izrekel,toliko pogumen, da bi se opredelil,
               kateri odsek avtoceste, ali je to v Prekmurju ali je to na Dolenjskem, je potrebno
               črtati ven, da bomo "kao" zmanjšali inflacijo. To prav gotovo ni rešitev in tudi kot
               take ne bi v nobenem primeru sam jetudi ne želel podpreti.</p>
               <p>Nihče tudi ni danes povedal od razpravljavcev iz opozicije, česa Vlada ni naredila.
               Dejansko se nismo danes uspeli soočiti z neko aktivnostjo, ki bi jo Vlada lahko
               naredila, pa je ni. Številni strokovnjaki so v preteklosti, pa še tudi sedaj lahko
               beremo, povsem suvereno navajali, da je Vlada storila vse, kar je bilo v njeni moči,
               in jaz temu tudi verjamem. Ampak, če se vprašamo, kje pa so v tem razlogi za večjo
               inflacijo, kot pa je v povprečju Evropske unije. Tudi tam je višja cena goriv, tudi
               tam je dražja uvožena hrana. Tudi pri nas. In to je ključni razlog tudi pri nas, da
               je inflacija višja, kot bi bila, s tem da je pa pri nas - v to sem trdno prepričan -
               situacija taka, da so trgovci izkoristili to dejstvo in so dejansko potem v svoje
               cene vgradili to povišanje cen, s tem da so še sami zelo zelo veliko dodali. Pri nas
               se ne dražijo ali pa se ne dražijo toliko artikli, na katerih velja ali pa vlada
               konkurenca. Predvsem se dražijo tisti življenjsko nujno potrebni artikli, kjer
               potrošniki nimamo možnosti velike izbire, moramo vsak dan to kupovati in to, žal,
               trgovci tudi izkoriščajo. Prej se je eden izmed kolegov pred mano spraševal, kakšna
               pa je marža trgovcev. Jaz verjamem, da tega ne bo nihče povedal, ampak si mogoče
               lahko sami poiščemo odgovor. En letak oziroma katalog enega izmed teh velikih
               trgovcev ponuja kruh s 45% popustom, drugi kruh s 47% popustom. Jaz sem prepričan, da
               ta kruh ne prodajajo z izgubo. Mogoče so si tukaj odpovedali marže, pa ni to edini
               veliki trgovec. Imamo številne letake v svojih poštnih nabiralnikih, vsak dan od vseh
               trgovcev, kjer na kruhu dejansko sedaj delajo zelo veliko propagando oziroma akcije.
               In, ker je bil kruh velikokrat v razpravi izpostavljen, koliko se je podražil - že
               prej je bil drag in tudi sedaj smo bili priča velikim podražitvam - , lahko samo en
               podatek, ki nas lahko vse prepriča, da trgovci imajo tukaj zelo zelo velike dobičke.
               Če vzamemo ceno moke, ki jo kupimo v trgovini, in seveda z vso tisto maržo, rabati in
               dodatki, in ostale sestavine, ki so potrebne za kruh, ugotovimo, da je za en kilogram
               kruha, ki ga v trgovini plačamo 2 ali 3 ali celo več evrov, potrebno odšteti samo 0,6
               evra. Vključno z električno energijo. To pomeni, da je v trgovini kruh 3-krat,
               4-krat, 5-krat ali še celo večkrat dražji, kot je sama surovina. In če gledamo plače,
               se pekom niso podražile. Elektrika se tudi v lanskem letu ni podražila in še marsikaj
               drugega se ni podražilo - na kakšni podlagi pa se je podražil kruh? Sama cena žita
               temu ne prinaša takšno zvišanje.</p>
               <p>Ne želim biti predolg, bom izpostavil samo še to zadevo: kdo pa lahko zniža
               inflacijo, kateri smo priča? Jaz sem trdno prepričan, da predvsem večja konkurenčnost
               in tukaj Urad za varstvo konkurence in tudi ostali ukrepi Vlade bodo prispevali k
               temu, da se bo konkurenčnost tudi na področju trgovine z živili povečala, in kot
               drugi ključni igralec v tem - smo pa zagotovo potrošniki. Žal v Sloveniji to
               ugotavlja tudi Urad za varstvo potrošnikov, da smo Slovenci oziroma naši potrošniki
               še vedno premalo pripravljeni slediti ugotavljanju oziroma iskanju ugodnih cen. Ko
               bomo enkrat sami zavračali blago, ki bo neupravičeno visoko, se bodo tudi trgovci
               začeli spraševati, ali je to res prava politika, da gredo z visokimi cenami, namesto
               da bi jih tudi prilagajali. Ko bomo potrošniki postajali bolj elastični, tako kot je
               to v bolj razvitih državah Evropske unije, bo tudi to področje bistveno bolj urejeno.
               To pa ne gre čez noč, vendar sem prepričan, da bo tudi to kmalu prišlo pri nas v
               ospredje.</p>
               <p>Hvala.</p>
            </sp>
            <sp xml:id="SDZ4-Izredna-33-2008-02-14.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Cvikl.</p>
            </sp>
            <sp xml:id="SDZ4-Izredna-33-2008-02-14.sp112">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Poslanke in poslanci, državljani in državljanke, ki
               to gledate v jutranjih urah, glede na to, da bo to danes na sporedu ob 2-eh, 3-eh
               ponoči.</p>
               <p>Citiram: "Menimo, da fiskalna politika lahko prispeva pomemben delež k umirjanju
               agregatnega povpraševanja. Izdatki države predstavljajo pomemben delež končnega
               trošenja, dodatno pa se povpraševanje povečuje zaradi investicijske dejavnosti
               države, njenih podjetij ter podjetij, katerim država izdaja garancije, na primer
               Dars, in da ne upoštevamo občin, ki imajo skrite garancije. Na pomemben prispevek
               države k nedavnemu oblikovanju agregatnega povpraševanja sta v nedavnem članku
               opozorila tudi vodja misije in ekonomist za Slovenijo pri Mednarodnem denarnem
               skladu. To jasno nakazuje na možna področja ukrepanja fiskalne politike. Na srednji
               rok se omejevalna naravnanost fiskalne politike praviloma kaže v zmanjševanju tako
               imenovanega strukturnega primanjkljaja na izdatkovni strani. V razmerah gospodarske
               rasti, ki presega potencialno rast, se pričakuje strukturni presežek proračuna.
               Trenutne ocene proticiklične naravnanosti fiskalne politike pa niso spodbudne. ECB v
               svojem biltenu z decembra 2007 navaja, da se strukturni primanjkljaj kljub visoki
               gospodarski rasti Slovenije še ni zmanjšal. " - Boste povedali, če je to res. - " V
               letu 2008 pa naj bi se po ocenah ECB strukturni primanjkljaj celo poslabšal, podobne
               so včerajšnje ocene Evropske komisije. Vse to nakazuje, da je potrebno
               stabilizacijsko naravnanost izdatkov države ponovno preučiti." To je citat. To je
               citat Banke Slovenije. To ni opozicija. To niso nekateri poslanci katerih uvodne
               razprave so vas očitno zmotile. Takšna so dejstva. In zato predlagamo poslanci
               opozicije, da naj Državni zbor Republike Slovenije pozove Vlado, da skupaj s
               socialnimi partnerji, Banko Slovenije pripravi temeljit načrt protiinflacijskih
               ukrepov. Ta ne vključuje samo javnofinančne ukrepe, vključuje še marsikaj
               drugega.</p>
               <p>Danes je bilo veliko povedanega o nekem ekonomistu, ki je napisal članek v Financah,
               naj gredo poslanci raje danes na pivo. Če bi ta ekonomist kot direktor Umarja
               korektneje svetoval predsedniku Vlade in ministru za finance, danes te seje ne bi
               bilo. Danes te seje ne bi bilo in vsi bi mogoče praznovali kakšen drug skupen
               dogodek. To je dejstvo. Ta isti ekonomist je ob tako imenovanih prvih dvigih cen piva
               dejal naslednje: "Pa ne bomo več hodili na pivo k Konjskemu repu, si bomo pa pivo
               privoščili doma ob kaminu." Lepo vas prosim! Kdo si lahko privošči pivo doma ob
               kaminu? Tistih nekaj 10.000 najbogatejših, ki jim je tudi ta ekonomist kot eden
               glavnih gurujev Damijanove ekipe zagotovil edini resen ukrep davčne reforme te Vlade
               - povečanje neto plač zaradi 20% oziroma 9% točk od 50, skoraj 20% zmanjšanja
               najvišje dohodninske stopnje. Ja, jaz se strinjam, da bi poslanci danes rajši šli na
               pivo, če ne bi imeli resnega problema, da si v Sloveniji nekateri tudi piva več ne
               morejo privoščiti! Zakaj si ne morejo privoščiti več piva? Zaradi tega, ker je Vlada,
               v narekovaju, "prodala Mercator dobaviteljem" in šef Mercatorja dobaviteljev več ne
               stiska, ker je dobavitelj lastnik Mercatorja. Pa ne gre samo za Pivovarno Laško in ne
               gre samo za unionsko pivo, ne gre samo za Istrabenz in za Drogo in tako naprej, gre
               za strukturo gospodarstva, za katerega je Urad za varstvo konkurence dve leti trdil,
               da ni nobene koncentracije, dokler se niso skregali okoli, ne vem česa že, Dnevnika
               ali Večera ali Dela ali Maga ali ne vem, okoli katere zgodbe so se tisti s sestanka
               12. avgusta skregali. In zato seveda imamo situacijo, ko vas nekaj slik Banke
               Slovenije zbode. Ko vas bode to, da če poslanci beremo gospoda Almunio drugače, kot
               ga berete vi. Mi ga beremo takole: Proračunski položaj je dober, saj se ocenjuje in
               tako naprej. Potem pa sledi tisto "međutim", vendar pa bi morala Slovenija
               izkoristiti obdobje rasti, ki ga uživa, in si prizadevati za večje primarne presežke,
               glede na močne inflacijske pritiske in napovedano povečanje odhodkov, povezanih s
               staranjem prebivalstva. Slovenija je imela en problem lani ob lanski oceni programa
               stabilnosti. Sedaj ima štiri: inflacijo, dohodkovno politiko, politiko konkurence in
               problem dolgoročnega staranja prebivalstva. Imela bo še kakšnega do konca tega leta.
               In zato so opozorila resna. In če vi danes citirate kot vašo glavno obrambo, da se
               Vladi očitno ne ljubi "zganjati" protiinflacijskega teatra, opozicija pa se preprosto
               ne morem upreti skušnjavi, da govori neumnosti, če je to vaš glavni citat, vaša
               glavna obramba, potem imamo v Sloveniji res tehnično vlado. Ta niti ni predsedujoča
               Evropski uniji, ker na najbolj pomembne sestanke o finančni stabilnosti se Janše ne
               povabi, se ga ne povabi, pazite, povabi se Prodija, ki ni imel več vlade in Barrosa
               se povabi. Ne povabi se predsedujočega EU na sestanek o enem temeljnih vprašanjih
               tega leta. In ko se doma pogovarjamo, kaj boste naredili, imamo poslanca koalicije,
               ki pravi: Zakaj sploh sklicujete tako imenovano inflacijsko razpravo? Zato, ker je to
               resen problem. Inflacija v januarju je po treh letih prvič bila zaznana. Januarja so,
               kot veste, razprodaje. In 2005, 2006, 2007 smo imeli januarja deflacijo. Letos imamo
               inflacijo kljub razprodajam. Zato, ker se razkorak med cenami, predvsem nemenjalnega
               sektorja doma in v tuji povečuje. Zato, ker poenostavljeno povedano, dobavitelji
               vedo, da če ima Vlada za petino več materialnih stroškov, kapacitet v Sloveniji pa ni
               za petino več, pač cene dvignejo. Zato je dobil gospod župan dopis od Elektro
               Gorenjske, da se bodo cene za 30% zvišale. Sam že nekaj let spremljam stroške na
               enoto v svojem gospodinjstvu. In ta zadeva se je v dveh letih in pol povečala
               približno za 40%. Tako to je. In če to, da je rast cen hrane 13%, oktober na oktober,
               ni zaznano kot ekonomsko političen problem, zaradi katerega smo imeli 17. novembra
               sicer miroljubne demonstracije, in Vlada še kar zatiska glavo v pesek, potem pač to
               pomeni, da imamo tehnično vlado. Zato je opozicija predlagala to sejo. Danes bi tu
               moral biti predsednik Vlade Janez Janša in bi moral razložiti, kako bodo njegovi
               ukrepi iz torka vplivali na, kako je že rekel, večjo učinkovitost javnega sektorja.
               Upam, da ni hotel povedati, da bo vplivalo to tudi na nižjo inflacijo. Ampak ukrepi
               Vlade niso tisti, ki jih Vlada ta teden izvaja. Gospod Vizjak je odšel, gospod Jeršič
               se tu trudi, z vsem dolžnim spoštovanjem, ampak, veste, dve leti sta minister za
               gospodarstvo in Janez Janša trdila Evropski uniji, da koncentracije ni. Sedaj pa tem
               institucijam predsedujeta. Imamo seveda zelo čudno politiko.</p>
               <p>Da smo Vlado zbodli, kažeta dva dokaza. Tistih nekaj slajdov, zelo nedolžni so, niso
               nič drugega kot slajdi, ki so v programu oziroma v poročilu o cenovni stabilnosti, ki
               je objavljen že od 1. oktobra, pa vas je danes zmotilo, da ste se vsi ob njih
               obregali. Minister Bajuka pa, četudi je TV Slovenija hotela imeti soočenje z
               vključitvijo v Dnevnik, z mojo malenkostjo in njim, se gospod Bajuk ni upal vključiti
               v Dnevnik. Lepo vas prosim! Ni upal povedati in soočiti dveh mnenj o tem, kaj
               narediti. Vas je tako strah razprave o ukrepih!</p>
               <p>Danes bomo seveda sklepali o nekaterih, tako imenovanih vaših sklepih in naših
               amandmajih. Včeraj ste zavrnili amandma oziroma sklep, ki smo ga predlagali, naj
               Državni zbor pozove Vlado, da s takojšnjimi ukrepi na področju socialnih zadev
               zagotovi ustrezno socialno varnost in zajezi stopnjo tveganja socialne izključenosti.
               Ta sklep ste zavrnili. Vi ste torej za povečano stopnjo tveganja socialne
               izključenosti, vi ste za nižjo socialno varnost. Ta glasovanja vam bomo v letošnjem
               letu še velikokrat citirali. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rudolf Moge, izvolite.</p>
            </sp>
            <sp xml:id="SDZ4-Izredna-33-2008-02-14.sp114">

               <speaker>RUDOLF MOGE:</speaker>

               <p>Hvala lepa, predsedujoči. Spoštovani predstavniki Vlade, poslanke in poslanci, lep
               pozdrav! Po volitvah so ljudje glede na obljube pričakovali, da bo Slovenija
               obljubljena dežela, kjer se bosta cedila med in mleko in bo Slovenija svetilnik
               Evrope. Žal pa moram reči, da se Slovenija res razvija, ampak pretežno na grbah in
               ramenih zaposlenih, kakor bi lahko to stvar čisto na kratko povedal. Gre za to, da je
               ta vlada uredila, da imamo evropski denar, da imamo evropske delovne standarde, da
               imamo evropski delovni čas in da imamo balkanske plače. To nazorno pokažejo različne
               primerjave. Če pogledate so Vlade pod vladavino LDS in zdaj bile izredno uspešne, saj
               je bil leta 1995 bruto družbeni proizvod na sto prebivalcev 68%, leta 2004, ko ste
               prevzeli pa Vlado pa že 85%, leta 2005 87% in leta 2006 88%. Kar se tega tiče,
               produktivnosti in bruto družbenega proizvoda, se linija širi vedno navzgor, ampak
               počasi začenja pojemati.</p>
               <p>Popolnoma druga stvar je pa pri plačah. Pri plačah ima Slovenija leta 2005 v
               povprečju na prebivalca bruto plačo 13.915, medtem ko ima Francija 30.000, medtem ko
               ima Irska 40.000, ko ima Belgija 35.000, ko ima naša soseda Avstrija 36.000. Pomeni,
               mi smo od povprečja z bruto družbenim proizvodom prišli za 13% še manj od povprečja,
               do 100% nam manjka 13%, pri plačah pa imamo glede na povprečje plač 43% manj, kar
               pomeni, da je naša država glede tega, koliko se plačuje delovna sila, raj za tuj
               kapital, da k nam prinese določeno proizvodnjo, kajti imamo poceni delovno silo. In
               ta stvar, veste, je takšna, da ta stvar najbolj boli ljudi. Zapomnite si, dosegli smo
               nek razvoj, ki je šel navzgor, kar se tiče rasti bruto družbenega proizvoda, kupne
               moči, gremo vedno navzgor. Ampak to pomanjkanje posluha za dvig plač nas bo pa vodilo
               v to, da bomo imeli socialne nemire, bomo imeli popolnoma nemotivirane ljudi, ki bodo
               delali, to so povedali delavci povsod v sindikatih, to so nam povedali nazadnje
               raziskovalci in Vlada bo morala z aparatom, ki ga ima na voljo, preko 34.000 ljudi
               plačuje, najti poti in to, da bomo tudi državljani Slovenije imeli tudi primerljive
               evropske plače. Tako pa zaostajamo in se na plečih ljudi, ki delajo, prikazujejo,
               kako smo uspešni z bruto družbenim proizvodom oziroma kako naše stvari rastejo. Saj
               ste bili pa že toliko pošteni možje iz Vlade, da ste tudi sami napisali v svoji
               oceni, da z rastjo produktivnosti zastaja tudi rast plač, kar je potem posledica teh
               uspehov. Ampak dolgo to ne bo šlo. Ta stvar se lahko zalomi in zaradi nemotiviranosti
               in odhoda najboljših ljudi drugam, kjer bodo imeli dvojne ali pa trojne plače, lahko
               Slovenija plačuje grdo ceno. Če imamo pri nas avtokleparja, ki ima 500 evrov, v
               Avstriji pa 1.400, medicinsko sestro, ki ima tukaj 700 evrov, v Avstriji pa 1.700,
               pomeni, da smo kot neka kolonija z našimi sosedi in bo treba vse stvari dati na mizo
               in na Vladi poiskati rešitve, da se bo ta situacija spremenila.</p>
               <p>Jaz mislim, da je ta Vlada, kot sem že rekel, prinesla evropske cene, evropski denar
               in socialno in razvojno nevzdržne plače in da bo na prihodnjih volitvah zmagala tista
               stranka in tista koalicija, ki bo tudi obljubila, da bodo tudi prebivalke in
               prebivalci Slovenije imeli evropske plače.</p>
            </sp>
            <sp xml:id="SDZ4-Izredna-33-2008-02-14.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Geza Džuban.</p>
            </sp>
            <sp xml:id="SDZ4-Izredna-33-2008-02-14.sp116">

               <speaker>GEZA DŽUBAN:</speaker>

               <p>Hvala lepa. Jaz sem si to razpravo predstavljal, da je inflacija problem in da nas
               zanimajo posledice in vpliv na življenje državljanov. In nekdaj ob razpravi tukaj v
               Državnem zboru, ko smo obravnavali Državni svet in njihove dohodke, smo jih
               primerjali z nekaterimi skupinami državljanov Slovenije in smo prišli tudi do
               delavcev Mure, ker mi je eden od kolegov rekel, da imajo v Muri slabe plače zaradi
               vlade LDS. Danes so plače v Muri mnogo slabše. Mnogo slabše kot takrat, ko je bila
               neka druga Vlada, ki se je drugače imenovala. In vsi, ne vsi, mnogi tukaj v tej
               dvorani ste danes uporabljali Pomurje kot nek del Slovenije, zaradi katere so veliki
               dolgovi zaradi avtocest, da zaradi Pomurja rabimo pokrajine, ker bo potem vse drugače
               in škoda, da niste rekli, da zaradi Pomurja je tudi inflacija, kjer se pridela 30%
               hrane. Imeli smo znane in velike obiske, ki so veliko obljubljali, ampak nič
               izpolnili. To sta dva obiska Vlade. Posebej smo imeli tri ministre, ki so nedolgo
               nazaj prišli reševat največji tekstilni kompleks s 4000 zaposlenimi, kjer se je
               veliko pričakovalo. Sklep je bil na koncu takšen: razmere niso slabe, podpiramo
               napore direktorja, ampak država ne bo nič pomagala. Za razliko od prejšnje vlade, ki
               je kar veliko pomagala. Marsikoga zanima, kam je šel, mislim, da se ve, kam je šel in
               je veliko pomagalo in se je Mura takrat rešila. Danes je situacija, ko lahko dobimo
               na cesto veliko število ljudi, slabo plačane ljudi, ki so tam. In od teh velikih
               obljub se ni nič zgodilo.</p>
               <p>Pred seboj imam tukaj eden dokument Vlade, ki govori o razvojnih projektih v
               Sloveniji dolga leta naprej. Niti enega, razen tistih, ki so že neke poslovne cone
               vrisali v karto Pomurja, niti enega novega projekta. Kar je isto ena zgodba z
               velikimi obljubami do neke regije, ki jo vsi uporabljate za neke politične floskule,
               da se zaradi neke regije ...<stage>/Opozorilni znak za konec razprave./</stage> krediti in pokrajine
               in ne vem kaj. Prišel bo tudi čas obračuna, ko bo treba odgovoriti, zakaj se od vsega
               tega ni nič zgodilo in upajmo, da bo ta čas ...<stage>/Nerazumljivo./</stage></p>
            </sp>
            <sp xml:id="SDZ4-Izredna-33-2008-02-14.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milenko Ziherl.</p>
            </sp>
            <sp xml:id="SDZ4-Izredna-33-2008-02-14.sp118">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim, ki še vztrajate v dvorani! Od današnje
               razprave sicer nisem pričakoval veliko in niso moja pričakovanja čisto izpolnjena,
               kajti kakšnih konstruktivnih predlogov za znižanje inflacije nisem slišal. Predvsem
               pa ta navezava na inflacijo, ki bo bistveno znižala življenjski standard nekaterim
               slojem prebivalstva, mislim, da ne drži, saj statistični podatki govorijo drugače in
               predvsem milenijski razvojni cilji Združenih narodov postavljajo za prag revščine
               dolar na dan oziroma 20 evrov na mesec. Seveda je Slovenija daleč nad tem povprečjem.
               Še več, statistični podatki govorijo, da ima v Sloveniji 98% gospodinjstev
               televizijski sprejemnik, 84% vsaj en mobilni telefon, 80% osebni avtomobil, 87%
               ustrezno prehrano z zadostno količino mesa ali pa ekvivalentom v vegetarijanski
               obliki, 66% gospodinjstev si lahko privošči vsaj en teden počitnic in 87% Slovencev
               je z življenjem v Sloveniji, po podatkih Evrobarometra, zadovoljnih. Vendar
               statistika lahko kakšno stvar tudi prikrije. Seveda so tudi med nami prebivalci
               oziroma ljudje, ki niso deležni vseh teh pridobitev. Vendar bi opozoril kolegice in
               kolege na neko razpravo, ne tako daleč nazaj, ko smo govorili o pokrajinah, ki bi
               prinesle bolj enakomeren razvoj v Slovenijo. Ta zakon ni bil sprejet. Zato se ne bodo
               nekateri predeli Slovenije tako hitro razvijali oziroma se približali k tem boljšim
               statističnim podatkom. Tudi opazovanja iz vsakodnevnega življenja kažejo na to, da je
               Slovenija dobro gospodarsko stoječa država z zadosti visokim življenjskim standardom.
               Slovenija je privlačna za zaposlovanje delavcev iz drugih držav Evropske skupnosti.
               Tako srečujemo pritiske po zaposlovanju delavcev predvsem iz Slovaške, Romunije in
               seveda tudi iz držav nekdanje Jugoslavije. Da niso take hude zadrege kaže v končni
               fazi tudi izredno dolg študij, nadpovprečno dolg študij naših študentov. V mojih
               časih smo bili prisiljeni, da čim prej končamo študij in postanemo iz neto porabnikov
               družinskega proračuna čim prej neto plačniki.</p>
               <p>Opozoril bi tudi na problem globalizacije, ki nas lahko zaradi kakšnega
               nepremišljenega ukrepa močno udari po našem standardu. Opozoril bi, recimo, na
               podatek, da je podjetje Nokia v Nemčiji zaprlo proizvodnjo in je 2.300 ljudi na
               cesti, ker selijo proizvodnjo v Romunijo. Motorola ukinja nekatere programe mobilne
               telefonije, kar pomeni zopet zapiranje tovarn in delavce na cesti.</p>
               <p>Sam vidim rešitev za boljši življenjski standard predvsem v večji dodani vrednosti v
               naših podjetjih, za kar so pa potrebne prekvalifikacije, prestrukturiranje
               industrije, če še ni prestrukturirana, in predvsem izobraževanje. Tu pa nastopi
               problem, kajti vsa dodatna izobraževanja so lahko povezana z visokimi stroški. Danes
               smo večkrat slišali o raznih primerjavah z Evropo. Opozoril bi še na eno zadevo, ki
               je zaenkrat še ne dosegamo, to je evropska učinkovitost, merjena po več merilih. Ko
               se ji bomo približali, bomo lahko upravičeno pričakovali, da bo naš standard višji. S
               pravilnimi ukrepi se bomo lahko bojevali proti inflaciji. Razen tega smo pa slišali,
               da so štiri petine inflacije pripeljane od drugod oziroma so vpliv globalizacije.
               Svetovni trgi pa tudi kažejo, da se morda inflacija počasi umirja. 120% dražja koruza
               ne bo več dolgo privlačna za izdelavo biodizla, torej je dosegla cena koruze že nek
               plato in ni pričakovati, da se bo dražila. Tudi potrebe po tako dragi nafti se bodo
               verjetno nekoliko zmanjšale in zato se bo cena uravnotežila. Boj z inflacijo bomo pa
               veliko laže izbojevali tudi znotraj evropske družine, saj je inflacija prizadela
               večino držav Evropske unije in s skupnimi nastopi bomo zadevo laže prebrodili in
               premagali. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan.</p>
            </sp>
            <sp xml:id="SDZ4-Izredna-33-2008-02-14.sp120">

               <speaker>MARJETKA UHAN:</speaker>

               <p>Hvala lepa za besedo. Lep pozdrav vsem tistim, ki še razpravljate in spremljate to
               sejo! Imam občutek, da je na vsak način opozicija imela namen, da prikaže z današnjo
               sejo to vlado kot ustvarjalko inflacije in revščine. Pa se bom tudi jaz vrnila k
               tistemu avtorju, ki je bil danes večkrat citiran, ki je za Finance dejal, da bi Vlada
               ravnala pametno, če bi umirila inflacijsko psihozo. Jaz bi rekla še psihozo revščine
               in lakote, o kateri se danes tako rado govori. Eden izmed uvodnih razpravljavcev je
               dejal, da se standard ljudi že od osamosvojitve naprej znižuje, da pada. Jaz upam, da
               ve, kaj govori. Ni treba biti strokovnjak, vendar primerjati leto 1991 z letom 2008 v
               Sloveniji pa ne moremo na tako pavšalen način in tako ponižujoč. Mislim, da je
               standard danes bistveno večji, kot je bil leta 1991. Prav tako se govori o revščini,
               o 25% revščini. Ministrica je danes dejala, da po zadnjih podatkih Statističnega
               urada Slovenije je stopnja tveganja revščine v Sloveniji 11,7%. Le še tri države
               imajo bolj ugodno oziroma manjšo revščino med evropskimi. Tako v bistvu imamo, kar se
               tega tiče, ugodno stanje v Sloveniji. Prav tako glede zaposlovanja. Po podatkih, ki
               nam jih je dala ministrica, imamo štirikrat več potreb po zaposlovanju, kot imamo
               brezposelnih ljudi. Tako da o kakšni revščini in brezposelnosti nima smisla govoriti.
               In se strinjam s tem avtorjem, ki sem ga v uvodu citirala, da bi bilo mogoče bolje,
               da bi šli danes poslanci na pivo, kot pa klatili neumnosti. Lahko bi šli skupaj, ne
               samo opozicija, kot je on citiral. Res pa je, hočeš ali nočeš priznati, je vzrok
               inflacije visoka podražitev hrane tako na evropskem, svetovnem trgu kot slovenskem.
               In pred tem si ne moremo zatiskati oči. In kaj je problem slovenske vlade oziroma na
               kaj moramo biti pozorni? To, da se je hrana v Sloveniji trikrat več podražila, več
               kot se je na evropskem trgu. To pa je problem v Sloveniji, v primerjavi z evropskim
               območjem. Če se je tam za nekaj procentov, se je pri nas kar za 11, 12%. In
               strokovnjak za prehransko politiko pravi, da bi lahko te trgovske marže, ki
               povečujejo predvsem to podražitev... Gospa Pečanova, boste dobili besedo, ko jo boste
               želeli. Motite me pri govorjenju... Da bi lahko to zmanjšali z večjo konkurenco in da
               bo morala konkurenca postati pri nas vrednota, družbena vrednota, da bi morale biti
               marže preglednejše in pa večje osveščanje potrošnikov. Drugi strokovnjak, guverner
               banke pravi, da so za inflacijo krivi tudi nemenjalni sektor, energetika, komunalne
               storitve, vrtci in tako naprej, neučinkovitost teh inštitucij, kljub temu pa si
               delijo visoke dobičke, gradijo razkošne stavbe in pa trinajste plače. Tudi sama se
               sprašujem, ali je ob tem res potrebna podražitev elektrike.</p>
               <p>Podpiram Vlado in njene ukrepe, ki so bili danes predstavljeni in mislim, da gredo v
               pravo smer, tudi urad za varstvo konkurence kot tudi nevladne organizacije, nadzor
               nad regulacijo cen nad katerimi ima pristojnost Vlada in pa predvsem informiranje
               potrošnikov. Hvala lepa.</p>
               <p/>
            </sp>
            <sp xml:id="SDZ4-Izredna-33-2008-02-14.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ4-Izredna-33-2008-02-14.sp122">

               <speaker>JOŽEF JEROVŠEK:</speaker>

               <p>Hvala lepa. Ker je zelo malo časa, bom skušal samo eno misel.</p>
               <p>Poglejte, tu o resni stvari, kot je inflacija, političen pol, za katerega je značilna
               inflacija novih strank, novih poslanskih skupin, govori neresno, v totalnem brezpotju
               zmede in brez resnih predlogov. Kdo tako govori? To govori politična opcija, ki je
               pred kratkim jasno pokazala, da bo skrbela v bodoče samo za centralizacijo in samo za
               svoje kadre, za svojo finančno oligarhijo, ki je obogatela skozi tranzicijo. Kako so
               pokazali? Dobili so Gasparija, ki je ekspert za centralizirane finance, torej
               pokrajinam in drugim delom Slovenije ne bo ostalo ničesar. Kljub temu pa voditelj te
               opcije, ki sam pravi, da ne obveladuje levice, v tem intervjuju, da bodo na njegovi
               strani storili vse, da ne bi zmagal na volitvah, sklicuje v Slovenski Bistrici javno
               tribuno pod naslovom Slovenijo je mogoče voditi bolje. Meni se zdi to licemerno,
               kajti bolj je za tajkune, za finančno oligarhijo, to morda, to so vaša sporočila. In
               ta naslov te tribune bi bil morda boljši kot rimski pozdrav "Ave, Cezar, morituri te
               salutant" ali po naše "Vodja, umirajoči te pozdravljamo." Kajti določili ste jasno,
               da boste storili vse, da bi Prekmurje, Štajerska, Bela krajina, Posočje umrlo. In
               takšna opcija, danes z inflacijo besed skušate zavajati slovensko javnost. Jaz sem
               absolutno proti temu. Hvala.</p>
            </sp>
            <sp xml:id="SDZ4-Izredna-33-2008-02-14.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Tomaž Štebe.</p>
            </sp>
            <sp xml:id="SDZ4-Izredna-33-2008-02-14.sp124">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Bom izkoristil še te dve minuti. V glavnem ne bi ponavljal, rad
               bi poudaril naslednje, da v resnici je problem inflacija. To je problem. Temeljni
               problem, ki generira inflacijo v Sloveniji, je pa pomanjkanje konkurence. Pomanjkanju
               konkurence kljub 15-letnemu tranzicijskemu obdobju pa je krivo, kaj, gospod Cvikl?
               Kajti tudi vi se strinjate, da v Sloveniji ni konkurence. To, da imamo v Sloveniji še
               vedno iz socialističnih avtarkičnih časov monopole, oligopole, kartelne povezave, če
               pa tudi to ni več, se pa menedžerji lepo med seboj dogovorijo na način, da celo tuje
               trgovske firme izkoriščajo takšna neliberalna tržna razmerja in sledijo tem visokim
               maržam v ceni kruha. Zakaj v Sloveniji ni konkurence? Zato, ker je treba, poglejte,
               najmanj tri direktorje, 10 direktorjev, jaz pa mislim, da za njimi je še najmanj
               množica, stotnija takšnih ljudi, ki delujejo na način, da izkoriščajo svoj večinski
               tržni položaj. In to vodi že Evropo, kot smo slišali zdaj pri obravnavi izvajanja
               lizbonske strategije, v neenak razvojni, strateški, konkurenčni položaj z družbami,
               kot je recimo ameriška ali pa japonska, kjer je zadeva urejena popolnoma drugače. In
               to pomanjkanje konkurence, ki se celo še goji na način, da družbe ne napredujejo, ker
               morajo odvajati vse svoje dobičke v odplačevanje kreditov menedžerjev, ki so te firme
               odkupili brez lastnega denarja. Vse skupaj nas vodi v popolnoma nekonkurenčno
               gospodarstvo in v zaostajanje celo tistih segmentov našega ...<stage>/Opozorilni znak za
               konec razprave./</stage> gospodarstva, ki bi pa lahko napredovalo. In to je generator in
               glavni krivec za inflacijo, ki je skrita pod ledeno goro. O tistem, kar pa se mi
               danes pogovarjamo, je pa, seveda, ... <stage>/Izključen mikrofon./</stage></p>
            </sp>
            <sp xml:id="SDZ4-Izredna-33-2008-02-14.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl. Imate repliko?</p>
            </sp>
            <sp xml:id="SDZ4-Izredna-33-2008-02-14.sp126">

               <speaker>MAG. MILAN M. CVIKL:</speaker>

               <p>Gospod Štebe, decembra 2004 je vaša koalicija prevzela oblast. Jaz se z vami
               strinjam, ampak kaj delate tri leta in tri mesece?</p>
            </sp>
            <sp xml:id="SDZ4-Izredna-33-2008-02-14.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren.</p>
            </sp>
            <sp xml:id="SDZ4-Izredna-33-2008-02-14.sp128">

               <speaker>DRAGO KOREN:</speaker>

               <p>Dober večer! Jaz moram najprej povedati, da pa jaz nisem noben finančni strokovnjak,
               še najmanj pa kak strokovnjak za odpravo inflacije, tako da iz mojih ust, na žalost,
               ne boste dobili nobenega nasveta, kako to inflacijo odpraviti. Lahko pa povem, kaj
               dela vlada ta tri leta. Veliko je naredila vlada v teh treh letih. To sedaj
               odgovarjam gospodu Cviklu. Najprej je začela malo drugače usklajevati pokojnine, da
               nismo danes na tem, da bi bili naši upokojenci veliki reveži. Če bi nadaljevali s to
               vašo politiko, sem prepričan, da bi danes vsako leto upokojenci bili ob eno
               pokojnino. Drugič. Zmanjšala je brezposelnost. Mislim, da že vrabci na drevju
               čivkajo, koliko delovne sile se rabi v Sloveniji. Imamo dobro gospodarsko stanje.
               Zabeležimo veliko gospodarsko rast. Nadpovprečno, glede na ostale evropske države.
               Imamo zelo dobrega finančnega ministra, za katerega sem prepričan, da bo znal
               priškrniti peruti tudi temu, čemur smo priča zadnje čase, se pravi, inflaciji. Moram
               reči, da je tudi mene zaskrbela visoka inflacija. Ampak glede na to, kakšnega
               ministra imamo, še posebej glede na to, kakšne dobre nasvete je slišal še posebej s
               strani gospoda Cvikla in Lahovnika, ni nobene bojazni, da ne bi to inflacije
               premagali. Hvala lepa.</p>
            </sp>
            <sp xml:id="SDZ4-Izredna-33-2008-02-14.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim? Izvolite, imate repliko.</p>
            </sp>
            <sp xml:id="SDZ4-Izredna-33-2008-02-14.sp130">

               <speaker>MAG. MILAN M. CVIKL:</speaker>

               <p>Zelo na kratko. Če bi sprejeli naše predloge amandmajev k usklajevanju upokojencev,
               danes ne bi imeli nad 10.000 upokojencev s samo 365 evri in ne bi bilo potrebno
               popravljati z dvoletno zamudo povečanja varstvenih dodatkov. Drugič. Strinjam se, da
               imamo zelo dobrega finančnega ministra, predvsem zelo dobrega finančnega ministra za
               tuje kreditorje. To je pa res, s tem se pa z vami popolnoma strinjam. Ali pa je ta
               minister dober zato, ker je danes obremenil tiste otroke, ki imajo 10 evrov žepnine,
               da bodo še leta 2050 vračali kredite, o tem pa imava različno mnenje.</p>
            </sp>
            <sp xml:id="SDZ4-Izredna-33-2008-02-14.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan.</p>
            </sp>
            <sp xml:id="SDZ4-Izredna-33-2008-02-14.sp132">

               <speaker>BREDA PEČAN:</speaker>

               <p>Tudi jaz bom rekla, dober večer, čeprav bi bilo verjetno bolje, če bi lahko rekli,
               lahko noč. Mislim, da današnja razprava, zlasti s strani vas, kolegic in kolegov
               koalicije, je bila v veliko primerih luknja v vodo in streljanje mimo tarče, ker
               sploh niste razumeli, v čem je pravzaprav smisel današnje izredne seje. Parlament
               zagotovo ni telo, ki ne samo, da ni sposobno, ampak tudi ni pristojno, nima
               kapacitet, nima stroke za seboj, ki bi lahko pripravljala predloge za odpravo vzrokov
               za inflacijo. Ti organi, ti strokovnjaki, ljudje, ki to znajo, so v Vladi, so v Banki
               Slovenije, so v UMAR-ju, so v Uradu za varstvo konkurence in tako naprej. In tisti,
               ki kaj razume, kaj je državni sistem, kaj so posamezne veje oblasti, bi moral dobro
               vedeti, da na današnji seji Vlada ni mogla pričakovati, in tudi vi ne, dragi
               koalicijski poslanci, da bi mi zdaj tu odkrili toplo vodo. Tudi sklepi, ki smo jih
               predlagali, in amandmaji na vaše sklepe, ki ste jih v svoji maniri, noben predlog,
               noben amandma, noben sklep, nobena odločitev, ki jo predlaga opozicija, ni dobra,
               dobro je le tisto, kar pripravi Vlada in potem koalicija vloži kot svoj originalen
               predlog. Zato je za mnoge med vami to izguba časa. Zato povzemate izjavo gospoda
               Šuštaršiča, ki zagotovo ni človek, ki bi lahko med drugim bil verodostojen kot tisti
               strokovnjak, ki bi nam svetoval, tej vladi, kaj storiti, da bi vzroke inflacije
               odpravljali. Predvsem ne zaradi tega, ker ni verodostojen s stališča odnosa do ljudi.
               Njegova prvotna izjava, ki smo jo slišali pred nekaj meseci, da tisti, ki nima
               denarja, da bi kupil pivo v gostilni, naj gre pivo kupit v trgovino in naj ga pije
               pred kaminom - mislim, da bi morali vsi tisti delavci, ki nimajo denarja niti za to,
               da bi si pivo v trgovini kupili, šli k njemu domov, ker verjetno kamin ima. Jaz
               kamina nimam, tako da nimam pred čem piti piva, pa še maram ga ne. Naj še povem, če
               bi hoteli poslušati tisto, kar je gospod Rant povedal na odboru, potem bi verjetno
               videli, da so naši predlogi sklepov pravzaprav usmerjeni v podobne predloge, kot jih
               je on dal. Vi ste znali prebrati samo en njegov poudarek, in to je poudarek, v
               katerem je rekel, da ni dobro, da bi takoj ukinili davek na plače, ker je treba
               počakati, da se bo lahko uskladilo oziroma uravnovesilo odhodkovno s prihodkovno
               stranjo, da ne bi ogrozili proračuna, ker ga bo treba tako ali tako oklestiti. Se
               pravi, ko bi zmanjšali odhodke ...<stage>/Opozorilni znak za konec razprave./</stage>... na račun
               nenabave orožja, bi lahko tudi ukinili davek na plače. In s tem bi tudi sklep, ki ga
               je on priporočil, lahko tudi izvedli. Meni je žal časa zmanjkalo. ...<stage>/Izklop
               mikrofona./</stage>...</p>
            </sp>
            <sp xml:id="SDZ4-Izredna-33-2008-02-14.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Kot sem razumel ste gospod Kokalj prijavil zdajle. Ja, tako je. Izvolite.</p>
            </sp>
            <sp xml:id="SDZ4-Izredna-33-2008-02-14.sp134">

               <speaker>ANTON KOKALJ:</speaker>

               <p>Hvala lepa.</p>
               <p>Jaz bi samo eno stvar rad izpostavil. Mislim, da izkoriščati nesrečo naroda za
               nabiranje političnih točk ni vedno okusno. Jaz mislim, da je inflacija ena zadeva, ki
               nas je zadela v takšnih mejah, mislim, da lahko vsi priznamo, ne po krivdi te vlade,
               ne po krivdi prejšnje vlade, ampak tudi zaradi zunanjih okoliščin. Mislim, da je
               včasih potrebno tudi z vidika neke državotvornosti ocenjevati, o kateri temi se
               razpravlja v Državnem zboru, predvsem z vidika koristnosti celotne populacije. Jaz
               sam mislim, da današnja razprava ni pripomogla k ničemur.</p>
               <p>Če javno diskutiramo o problemu, ki ga moramo skupaj reševati, kot pravim jaz tu,
               mislim, da resnično ne ta ne prejšnja vlada nista ustvarili pogojev za tako
               nepričakovano visoko inflacijo, bi bilo vseeno dosti bolje, da se takšnih problemov z
               javnimi debatami in potem moramo še malo napihovati z ene in druge strani, ker
               bližajo se volitve, smo poslanci, smo pripadniki različnih političnih opcij. Mislim,
               da to lahko celo negativno vpliva na samo reševanje problema. Ustvarjanje neke
               zaskrbljenosti skozi takšno javno razpravo, kjer jasno prihaja do nekih pretiravanj,
               in mogoče tudi občutek strahu ali celo neke vrste paničnega vzdušja, jaz mislim, da
               ravno obratno deluje, kot bi želeli vladi priporočiti, naj ukrepa. Vlada sama mora,
               in tudi ve, da mora potegniti določene poteze, in jih tudi vleče, kolikor sam vidim,
               sicer pa javnofinančno stanje v Sloveniji, v primerjavi z nekaterimi državami
               članicami, sploh ni slabo. Vemo, da mnoge države članice, zelo izkušene, zelo zrele
               imajo drugačne probleme z izpolnjevanjem teh konvergenčnih kriterijev, od katerih je
               eden tudi višina inflacije, s katerim ima Slovenija probleme. Vendar nekatere veliko
               večje države, z veliko daljšo tradicijo, imajo bistveno večje probleme na določenih
               področjih. Zato mislim, da ni preveč dobro, kot sem že prej omenil, reševati skupne
               probleme, ki imajo neke vrste narodnostni značaj, na tak način. Ker pač ne pomagajo
               rešiti problema. Ravno tako se mi zdi slabo za slovenska izhodišča reševati problem
               meje s Hrvaško, pri neke vrste tekmovanju, kdo bo koga nadmodril v stališčih in v
               strategiji pri tem, mislim, da nam to ne koristi, ravno tako mislim, da nam današnja
               razprava kaj dosti ni koristila pri reševanju problema samega. Še enkrat bi poudaril,
               da se zavedajo tudi nekateri kolegi, ki tukaj sedaj sedijo, ki jih sicer razumem, ker
               so pač politična opozicija in tudi mislim, da nekateri argumenti, ki so jih izrekli,
               držijo in mislim, da se jih Vlada tudi zaveda in mislim, da je danes Vlada tudi
               pokazala odgovornost do tega in tudi pokazala voljo za dodatne ukrepe pri reševanju
               tega problema, pa vendar vedo, da ko prihaja Vlada, vsaj na Odbor za zadeve Evropske
               unije, kjer so seje sicer zaprte za javnost, se dobro zavedamo, da ni v preteklosti
               popuščala nekaterim predlogom, da bi se ti konvergenčni kriteriji rahljali. Mislim,
               da Vlada to, kar zagovarja tudi na evropskem nivoju, doma tudi poskuša izvajati po
               svojih močeh.</p>
               <p>Zato v tem smislu spodbujam kolege, da omejimo razpravo na realna dejstva in na
               realne rešitve in da poskušamo ta problem inflacije skupno reševati, da se nam ne bo
               zgodilo, da bomo naredili še več škode, kot koristi.</p>
               <p>V zvezi z različnimi monopoli v Sloveniji je bilo danes že veliko povedanega. Jaz
               mislim, da je to ključni problem, kako ga bomo rešili. Ne verjamem, da to Vlada lahko
               samo z enim uradom stori tisto, kar bi bilo potrebno storiti, da ne bi prihajalo do
               tako slabe konkurence in do enormnega poviševanja cen osnovnih življenjskih
               potrebščin. Mislim, da tisti sklepi, ki so danes predlagani s strani Vlade, so
               korektni in jaz jih bom podprl. Pri čemer pa to ne pomeni, da bo problem čez noč
               rešen, ker se tudi čez noč ni ustvaril. ...<stage>/Opozorilni znak za konec razprave./</stage>... In
               posebej ga ne pripisujem v taki meri, kot ga pripisuje opozicija, tej vladi.</p>
            </sp>
            <sp xml:id="SDZ4-Izredna-33-2008-02-14.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca.</p>
            </sp>
            <sp xml:id="SDZ4-Izredna-33-2008-02-14.sp136">

               <speaker>MAJDA ŠIRCA:</speaker>

               <p>Hvala za besedo. Ni panike, se govori danes. Se oproščam, preden še spregovorim to,
               kar sama razmišljam o inflaciji, naj še pozdravim gospoda Jerovška, ki
               predpostavljam, da posluša v svojih prostorih, ker ga pač že nekaj ur ni tukaj.</p>
               <p>Ni panike, pravite več ali manj vsi skupaj, ker inflacije ni. Tako se povzema že
               skoraj iz današnjih razgovorov. Hkrati pa, če že je, smo na dobri poti, da jo bo
               manj, kot je sam minister, ko je bil še tukaj povzemal. Drugi pravite, kaj ustvarjamo
               inflacijo pogovorov in s poročanjem javnosti delate sami paniko o temeljnem vprašanju
               te države, ki se ne dotika samo tega trenutka, ampak tudi prihodnosti. In tukaj je
               problem glede prihodnosti.</p>
               <p>Danes je gospod Ivan Grill izpostavil vprašanje, kako se znotraj diskusije o
               inflaciji lahko sploh načne vprašanje omejevanje investicij oziroma realnega gledanja
               in ohranjevanja rasti. Kdo bo, ali ne gospod Pukšič, kdo bo v Državnem zboru imel
               toliko poguma, da se bo odpovedal tukaj pred vsemi drugimi nekemu koščku ceste? To pa
               ne, ker kaj nam bodo rekli volivci. To je nemogoče. Dejansko je z vidika tega, da se
               o inflaciji govori tik pred volitvami, zelo, zelo nevarno in tudi zelo lahko
               ogrožajoče dejstvo. Zato me zelo zanima, kako se bo koalicija obnašala pri obravnavi
               rebalansa in koliko bo vzdržna tudi pri izražanju želj po socialnih transferjih še
               sploh. Mogoče je bilo danes praviloma večkrat poudarjeno neko ime, ki mu jaz pravim
               marmornati človek oziroma človek iz marmorja, ko je bilo vprašanje omejevanja porabe.
               Ni bilo šans, da se je izpostavila kakšna želja ali kakšen odsek, kot je bilo danes
               rečeno, ceste, ki je ležala kakšnemu poslancu in poslanki na duši, da je dobila
               zeleno luč v trenutku, ko se je vedelo, da je bilo potrebno omejevati porabo. Ni bilo
               šans, ministri so se tresli, ker je bilo rečeno... Še več. V času volilnega leta 2004
               je bilo tako rekoč, ne rečem prepovedano, ampak omejeno sprejemanje kakršnihkoli
               aktov oziroma zakonov, ki bi apetite, in s tem tudi porabo iz državnega proračuna,
               povečali na ta način, da bi bila ogrožena stabilnost. Res smo bili pred vstopom in
               pred vključevanjem v pridobivanje evra, ampak vendarle. In s čim pa se danes soočamo?
               Danes se pa soočamo tako rekoč pri vsakem zakonu, ki prihaja te dni in v teh mesecih
               na mizo, z neverjetnimi apetiti, ki v imenu pridobivanja jesenskih glasov razširjajo
               želje in apetite do tako nerealnih možnosti, da vas bi moralo biti v tej luči
               neracionalnega obnašanja, ne rečem sram, ampak zagotovo pa nerodno. Odpiranje mošnje
               v letu 2010 nekatere pa prej brez slehernih izračunov ali kjer se milijoni tako rekoč
               enačijo s 100.000 evri, kjer več ni važno, kakšna ničla je, ali je to dijaška
               prehrana ali so to zastonj vrtci. Samoodpovedovanja, ki je logika vsake zdrave in
               pametne politike v trenutku, ko gre za dobrobit ne samo države v ožjem smislu, ampak
               v širšem, tukaj ni. In to, kar me skrbi, je to, kaj pomeni brzdanje inflacije v
               konfliktu želja, ki nastaja, seveda, gospod Pukšič, najbrž tudi v vaši občini, ko je
               stvar proračuna, mogoče tudi v Rušah, ne vem. Ampak tam vsaj, na žalost, moči ni.</p>
               <p>Slišali smo nedavno od tega predsednika Vlade, ki je v luči omejevanja inflacijskih
               tokov predlagal, da bi se nekje odpravil, drugje pa celo zmanjšal RTV prispevek.
               Tovrstni populistični ukrepi, ki jih prištevam v niz tistih, ki sem jih prej omenila,
               da so znotraj različnih predlogov zakonov, ki prihajajo sedaj na mizo, delujejo
               ...<stage>/Nemir v dvorani./</stage> Gospod Pojbič, tudi vam govorim .... Ne vem, če ima ....</p>
            </sp>
            <sp xml:id="SDZ4-Izredna-33-2008-02-14.sp137">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca...</p>
            </sp>
            <sp xml:id="SDZ4-Izredna-33-2008-02-14.sp138">

               <speaker>MAJDA ŠIRCA:</speaker>

               <p>.... mislim,da se je v tej želji po inflaciji ...</p>
            </sp>
            <sp xml:id="SDZ4-Izredna-33-2008-02-14.sp139">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca imate....</p>
            </sp>
            <sp xml:id="SDZ4-Izredna-33-2008-02-14.sp140">

               <speaker>MAJDA ŠIRCA:</speaker>

               <p>... inflacija že zgodila in lahko imate prostor zunaj za to debatiranje. Skratka,
               znižajmo RTV prispevek, ker nam bodo ljudje zelo hvaležni, bomo rekli še manj. Ampak
               pri tem pa se interes, interes v primeru, tukaj gre za interes javnega zavoda RTV
               Slovenija, pa sploh ne razmišlja in se ne razmišlja, da je iz 70%, kolikor je nekoč
               pridobival RTV servis iz prispevka, že sedaj ta odstotek tako znižal, da je že
               nekoliko nad 50%. Filozofija takih postopkov niso samo bonboni pred volitvami, je še
               več. V tem primeru še večja odvisnost RTV-ja od politike. Ko bodo imeli manj denarja,
               ga bodo več želeli dobiti od proračuna. Če ga bodo hoteli od proračuna dobiti, bodo
               morali stopiti na kolena pred vlado in ta že tako zmehčana kolena bodo imela svoj
               učinek. To, kar hočem poudariti, pa bi lahko nadaljevala tudi z drugimi primeri, je
               zgolj to, da brzdanje inflacije v času, kjer se krešejo interesi volilnih obljub in
               učinkov, je lahko dvojno oziroma trojno nevarno. Ob ugotovitvah, ki so jih izrazili
               ekonomisti in jih jaz lahko zgolj lahko samo še ponovim, je lahko tovrstno ravnanje
               nevarno, neproduktivno in to, kar je naša naloga, je to, da ga samo spremljamo,
               opozarjamo, zagotovo pa ne, gospod Kokalj, da se ga pometa pod mizo in da se
               ustvarja, kot da je zelo lepo in sončno podnebje, ko pa vidimo, da nevihta, na katero
               se je opozarjalo že pred aprilom leta 2007, že mnogo prej pa je močno na delu in so
               samo posledice teh valov na delu in jutri se bojim, da bodo še večje. Hvala.</p>
            </sp>
            <sp xml:id="SDZ4-Izredna-33-2008-02-14.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da so vsi, ki so bili prijavljeni za razpravo in ki so bili v
               dvorani, dobili besedo. S tem je razprava izčrpana. Želi morda še predstavnik Vlade
               besedo? <stage>(Ne.)</stage> V imenu predlagateljev? V imenu predlagateljev, gospod Cvikl, imate na
               voljo 45 sekund, izvolite.</p>
            </sp>
            <sp xml:id="SDZ4-Izredna-33-2008-02-14.sp142">

               <speaker>MAG. MILAN M. CVIKL:</speaker>

               <p>Rad bi vas samo pozval v imenu predlagateljev, da podprete vsaj amandmaje, ki smo jih
               vložili k vašim predlogom, da bi ukrepi bili vsaj notranje konsistentni. Seveda upam,
               da boste tako oblikovane amandmaje podprli. Bomo pa pri posameznih sklepih povedali,
               kje mislimo, da je politično ocenjevanje, kakšna je bila preteklost, potem ko reče
               Evropska komisija drugače, ko reče Evropska centralna banka drugače, ko reče Banka
               Slovenije drugače, popolnoma nesmiselno in nelogično. Zato vas pozivam, da resneje
               razmislite...</p>
            </sp>
            <sp xml:id="SDZ4-Izredna-33-2008-02-14.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. Zaključujem razpravo. Prehajamo na razpravo in odločanje o
               vloženih amandmajih k dopolnjenemu predlogu sklepov.</p>
               <p>V razpravo dajem prvi amandma k 1. sklepu. Vlagatelji so Poslanski klub Liberalne
               demokracije Slovenije, Poslanska skupina Socialnih demokratov, Poslanska skupina
               Zares, Poslanska skupina nepovezanih poslancev in Poslanska skupina Slovenske
               nacionalne stranke. Kdo želi besedo? Pri tem vas opozarjam, da je čas, ki je
               predviden za to razpravo, v skupnem času, in je moč razbrati, kdo lahko še
               razpravlja. Izvolite, prosim. Ker ne želi nihče razpravljati, zaključujem razpravo.
               Prehajamo na odločanje o amandmaju k 1. sklepu. Glasujemo. Glasovanje teče.
               Ugotavljam, ...</p>
               <p>Prekinjam sejo in z glasovanjem bomo nadaljevali ob 21. uri 20 minut.</p>
               <stage>(Seja je bila prekinjena ob 21.09 in se je nadaljevala ob 21.20.)</stage>
            </sp>
            <sp xml:id="SDZ4-Izredna-33-2008-02-14.sp144">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci. Prosil bi, če lahko začnemo in poskusimo s tretjim
               odločanjem o prvem amandmaju k prvem sklepu. Glasujemo. Ugotavljam, da je glasovalo
               58 poslank in poslancev, in sicer za je glasovalo 21, proti 37.</p>
               <p><stage>(Za je glasovalo 21.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Prehajamo na razpravo o drugem amandmaju k drugemu sklepu. Želi kdo razpravljati?
               <stage>(Ne.)</stage> Zaključujem razpravo in prehajamo na odločanje. Obrazložitev glasu?
               ...<stage>/medsebojno pogovarjanje/</stage>... Rad bi še enkrat povedal, da si bomo popolnoma na
               jasnem. Predlagatelj ima na voljo še šest minut. To velja tudi za razpravo o
               amandmajih. Ker smo prej dajali besedo posameznim predlagateljem, vam povem, da je to
               gospod Petek, ki ima na razpolago kot predlagatelj še šest minut. ...<stage>/medsebojno
               pogovarjanje/</stage>... Obrazložitev glasu v imenu poslanske skupine gospod mag. Cvikl.
               Izvolite.</p>
            </sp>
            <sp xml:id="SDZ4-Izredna-33-2008-02-14.sp145">

               <speaker>MAG. MILAN M. CVIKL:</speaker>

               <p>Hvala lepa.</p>
               <p>Amandma, ki ga predlagamo, je povezan z našo željo, da bi Državni zbor potem, ko je
               propadel poskus partnerstva za Evropsko unijo, ko je predsednik Vlade povedal, da ne
               bo mesečno seznanjal Državnega zbora z ukrepi predsedujoče države predsedujoče, da bi
               pa zaradi vse višje inflacije, 6,4 je januarska letna inflacija, bilo dobro, da bi
               nam Vlada enkrat mesečno, lahko to na začetku poslanskih vprašanj, poročala o vsebini
               in učinkih sprejetih ukrepov za protiinflacijsko delovanje. Saj vem, da bi to
               izgledalo približno takole: Mesec marec - ukrepov nič, inflacija 7,2, mesec april -
               ukrepov nič, inflacija 8,3, mesec maj - ukrepov nič, inflacija vse višja.</p>
               <p>Če bi to počeli vsaj en mesec, dva meseca, bi Vlada kmalu ugotovila, da je potrebno
               ukrepati. Sicer bomo pač izkoristili ostale poslovniške možnosti in vprašali gospoda
               predsednika Vlade konec februarja, konec marca, konec aprila, konec maja, konec
               junija in nenazadnje tudi v septembru bo vprašan, zakaj ni naredil nič za znižanje
               inflacije v letu 2008.</p>
               <p>Hvala lepa. Prosim in predlagam vam, da podprete ukrep, da bi se izognili negativnim
               učinkom jeseni.</p>
            </sp>
            <sp xml:id="SDZ4-Izredna-33-2008-02-14.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Glasujemo. Navzočih je 60 poslank in poslancev, za je glasovalo 24, proti 36.</p>
               <p><stage>(Za je glasovalo 24.)</stage> <stage>(Proti 36.)</stage></p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o tretjem amandmaju k četrtemu sklepu. Želi kdo
               razpravljati? <stage>(Ne.)</stage> Glasujemo. Navzočih je 58 poslank in poslancev, za je glasovalo
               22, proti 34.</p>
               <p><stage>(Za je glasovalo 22.)</stage> <stage>(Proti 34.)</stage></p>
               <p>S tem tudi ugotavljam, da amandma ni bil sprejet.</p>
               <p>Nadaljujemo s četrtim amandmajem k petemu sklepu. Z amandmajem k petemu sklepu.
               Prehajamo na odločanje. Obrazložitev glasu v imenu poslanske skupine. Gospod Cvikl.
            </p>
            </sp>
            <sp xml:id="SDZ4-Izredna-33-2008-02-14.sp147">

               <speaker>MAG. MILAN M. CVIKL:</speaker>

               <p>Amandma k petemu sklepu skuša popraviti vaš napačen sklep. Vi namreč pravite, kljub
               temu da ste sprejeli proračun za leto 2008, ki pravi naj se poraba povečuje za 11%.
               Vlada v nasprotju z Zakonom o javnih financah - delujete drugače. Mi pa pravimo, da
               rebalans, ki ga napoveduje Janez Janša, naj bo takšen, da bo Vlada delovala
               protiinflacijsko in da se bo zniževal strukturni primanjkljaj. Strukturni
               primanjkljaj ni noben velik izziv, nobena velika definicija, ampak zelo enostavno -
               izločijo se enkratni učinki in v letu 2008, ko izločite enkratne učinke višje rasti
               nad potencialno rastjo in tako naprej, da ne grem v detajle, se strukturni
               primanjkljaj povečuje. Zato je gospod Almunia rekel včeraj, da Slovenija v letu 2008,
               glede na sedanji proračun deluje prociklično, povečuje inflacijo, in to je slabo. Naš
               predlog sklepa samo želi zavezati predsednika Vlade, da pride s pravim rebalansom.
               Hvala lepa.</p>
            </sp>
            <sp xml:id="SDZ4-Izredna-33-2008-02-14.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 59 poslank in poslancev, za 24, proti 35.</p>
               <p><stage>(Za je glasovalo 24.)</stage> <stage>(Proti 35.)</stage></p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k 6. sklepu. Gospod Milan Petek, imate
               besedo v imenu poslanske skupine, prosim.</p>
            </sp>
            <sp xml:id="SDZ4-Izredna-33-2008-02-14.sp149">

               <speaker>MILAN PETEK:</speaker>

               <p>Hvala lepa za besedo. Smo pri obravnavi amandmaja, s katerim, verjamem, skoraj
               brezupno poskušamo popraviti sklepe, ki so jih dobesedno izsilili ali pa s
               preglasovanjem dosegli poslanci koalicije. V tem amandmaju predlagamo, da se sprejme
               dikcija "Državni zbor poziva Vlado Slovenije, da predstavi učinke visoke inflacije na
               rast zaposlovanja in višino gospodarske rasti v srednjeročnem obdobju." Nerazumljivo
               se nam zdi, da Vlada ne izraža pripravljenosti, da vse te učinke spravi v dokument, s
               katerim bomo pravzaprav vsi, poslanci ali slovenska javnost, torej vsi državljani,
               vedeli in čutili ali pa vsaj vedeli, od Vlade predstavljeno, kako si predstavlja, da
               bo ta visoka inflacija v nekem srednjeročnem obdobju vplivala na naše pogoje
               življenja, na rast zaposlovanja, torej na to inflacijo, ki ima tako usoden vpliv na
               to našo družbo in ekonomijo. Zaradi tega se pravzaprav čudimo, da zavračate amandma,
               ki bistveno ne spreminja sklepa in ne dopolnjuje na ta način, da ne bi bil
               komplementaren. In zaradi tega predlagamo, da ta amandma tudi podprete.</p>
            </sp>
            <sp xml:id="SDZ4-Izredna-33-2008-02-14.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Glasovalo je 60 poslank in poslancev,
               za 24, proti 35.</p>
               <p><stage>(Za je glasovalo 24.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Nadaljujemo z amandmajem k 7. sklepu, z razpravo in odločanjem. Obrazložitev glasu.
               Gospod mag. Cvikl, izvolite. <stage>/Oglašanje v dvorani./</stage> Besedo sem dal samo mag. Cviklu.
               Izvolite, prosim.</p>
            </sp>
            <sp xml:id="SDZ4-Izredna-33-2008-02-14.sp151">

               <speaker>MAG. MILAN M. CVIKL:</speaker>

               <p>S tem amandmajem skušamo odpraviti napako na včerajšnjem odboru, kjer ste navkljub
               prisotnosti Banke Slovenije, navkljub temu, da socialni partnerji iščejo pomoč Vlade
               pri dogovoru o ustreznem dvigu plač brez stavke, zavrnili naš predlog priprave
               temeljitega načrta protiinflacijskih ukrepov. Danes smo vam nekajkrat citirali Banko
               Slovenije in verjamem, da bi Banka Slovenije lahko Vladi Republike Slovenije
               pomagala. Minister za finance se bo s tem celo verjetno strinjal. In zato predlagamo,
               da sprejmete amandma, s katerim se bo v letu volitev pripravil temeljit načrt
               protiinflacijskega delovanja. Če tega ne boste naredili, bo naloga prvih ali pa eden
               prvih ukrepov novih ekip ravno zmanjševanje inflacije. Bo pa to seveda veliko težje,
               ker bomo vmes inflacijo pospešili proti 10%. Zato bi bilo dobro, da v dobrobit
               državljanov in državljank, ne samo volivcev te ali one opcije, ukrepate, ukrepamo že
               sedaj. Podprite amandma.</p>
            </sp>
            <sp xml:id="SDZ4-Izredna-33-2008-02-14.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Navzočih je 59 poslank in poslancev,
               za je glasovalo 24, proti 35.</p>
               <p><stage>(za je glasovalo 24.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Prehajamo še na amandma k osmemu sklepu. Gospod Milan Petek, v imenu poslanske
               skupine obrazložitev glasu.</p>
            </sp>
            <sp xml:id="SDZ4-Izredna-33-2008-02-14.sp153">

               <speaker>MILAN PETEK:</speaker>

               <p>Torej, tu očitno ne najdemo skupnega jezika pri ugotavljanju, kakšno je dejansko
               socialno stanje v slovenskem prostoru in kakšna je stopnja revščine. Vlada in
               koalicija se zadovolji z minimalnimi spremembami nekaterih zakonov, katerih
               pravzaprav je bolj blažev žegen kot pa dejanska korist in razbremenitev oziroma
               olajšanje socialno šibkim. Zanemari to, da pravzaprav, če primerjamo vseh 27 držav
               Evropske unije z našimi povprečnimi osebnimi dohodki, sodimo na dnu te lestvice
               prihodkov in pri tem povprečju, ki je na dnu, imamo še bolj izpostavljen socialni
               prag nekaterih naših zaposlenih oziroma še bolj nezaposlenih. In zaradi tega smo s
               tem amandmajem hoteli doseči, da se tega zavemo vsi, da se tega zaveda Vlada, da je
               zato potrebno ukrepanje in da zato ne moremo biti zadovoljni z ugotovitvijo, da je
               pravzaprav storila dovolj. Menimo, da je potrebno gledati naprej, ne pa ugotavljati,
               da je pač v enem mesecu bilo vse pospravljeno pod mizo in da ni nobene potrebe, da se
               s socialno situacijo v Sloveniji srečujemo. Zaradi tega apel za sprejem tega
               amandmaja.</p>
            </sp>
            <sp xml:id="SDZ4-Izredna-33-2008-02-14.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Navzočih je 59 poslank in poslancev,
               za je glasovalo 24, proti 35.</p>
               <p><stage>(Za je glasovalo 24.)</stage> <stage>(Proti 35.)</stage></p>
               <p>Ugotavljam, da amandma ni bil sprejet.</p>
               <p>S tem smo končali z razpravo in odločanjem o amandmajih.</p>
               <p>Prehajamo na odločanje o predlogih sklepov v celoti. Glasujemo. Navzočih je 60
               poslank in poslancev, za jih je glasovalo 35, proti 14.</p>
               <p><stage>(Za je glasovalo 35.)</stage> <stage>(Proti 14.)</stage></p>
               <p>Ugotavljam, da so sklepi v celoti sprejeti. S tem zaključujem to točko dnevnega reda
               in zaključujem 33. izredno sejo Državnega zbora Republike Slovenije. Lahko noč.</p>
               <stage>(Seja je bila končana 14. februarja 2008 ob 21.34.)</stage>
            </sp>
         </div>
      </body>
   </text>
</TEI>
