<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ4-Redna-35-2008-02-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|93AB25FFA5F67E2AC125741000303C74</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=93AB25FFA5F67E2AC125741000303C74</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-35-2008-02-06.DZ" n="35">
               <name>Redna</name>
               <date when="2008-02-06"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-35-2008-02-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 35. seje</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 9.01. </stage>


            <sp xml:id="SDZ4-Redna-35-2008-02-06.sp1">

               <speaker>PREDSEDNIK FRANCE CUKJATI:</speaker>

               <p>Spoštovaneposlanke,spoštovani poslanci! Nadaljujemo s 35. sejo Državnega zbora
                  Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: gospod
                  Franc <stage>(Feri)</stage> Horvat, gospod Ivan Jelen, mag. Anton Rop in mag. Franc
                  Žnidaršič.</p>
               <p>Prehajamo na <title>22. TOČKO DNEVNEGA REDA - OBRAVNAVA POROČILA O DELU KOMISIJE
                     ZA PREPREČEVANJE KORUPCIJE V LETU 2006.</title> Poročilo je v obravnavo
                  Državnemu zboru predložila Komisija za preprečevanje korupcije. Besedo dajem
                  predsedniku komisije gospodu Dragu Kosu za dopolnilno obrazložitev poročila.
                  Prosim.</p>
            </sp>
            <sp xml:id="SDZ4-Redna-35-2008-02-06.sp2">

               <speaker>DRAGO KOS:</speaker>

               <p>Hvala lepa, gospod predsednik. Spoštovane poslanke, spoštovani poslanci! Menim in
                  mojim sodelavkam in sodelavcem v komisiji je zelo žal, da šele danes po več kot
                  letu dni obravnavamo to poročilo o našem delu v letu 2006. Ne samo zaradi tega,
                  ker se nekateri statistični podatki o delu od takrat do danes zelo razlikujejo,
                  ampak tudi zaradi tega, če bi poročilo obravnavali vsaj takrat, ko sta ga
                  obravnavala Državni svet in Komisija Državnega zbora po zakonu o preprečevanju
                  korupcije, lahko bi bili sprejeti že nekateri ukrepi in kakšna pozitivna sprememba
                  na področju, o katerem se pogovarjam danes.</p>
               <p>Verjamem, da ste si sami prebrali poročilo, zato ga ne bom obnavljal, rad bi
                  izpostavil samo nekatere probleme, ki so bili aktualni takrat in so v določeni
                  meri aktualni še danes.</p>
               <p>Leta 2006 kar 227 občinskih svetnic in svetnikov ni poročilo o svojem
                  premoženjskem stanju. Danes jih je, recimo, takšnih samo še 73. Mi ocenjujemo, da
                  je v tem primeru šlo za njihovo zavestno odločitev pred koncem mandata, česar pa
                  komisija zaradi sprememb in zaradi zahtev Ustavnega sodišča Republike Slovenije ni
                  mogla ustrezno sankcionirati.</p>
               <p>Kot poseben problem se nam je izpostavila nezdružljivost funkcij županov in
                  direktorjev javnih zavodov, v večini primerov šol. Kar devet je bilo takšnih
                  primerov. Ugotovili smo, da koncept vnaprejšnjemu izogibanju konfliktov med
                  osebnimi interesi in javnimi interesi oseb z javnimi pooblastili na njihovem
                  delovnem mestu še ni koncept, ki bi bil zelo v veljavi v Republiki Sloveniji.</p>
               <p>Leta 2006 se poročanje institucij o darilih, ki so jih sprejeli njihovi
                  funkcionarji, tudi še ni najbolj prijelo. Takrat jih je bilo kar 106 takšnih, ki
                  niso poročali o prejetih darilih, danes oziroma v letu 2007 smo uspeli prepričati
                  vse institucije, da so to storile.</p>
               <p>Državni zbor prejšnjega sklica je sprejel Resolucijo o preprečevanju korupcije v
                  Republiki Sloveniji kot nacionalno protikorupcijsko strategijo in bi naj služila
                  vnaprejšnjemu odpravljanju pogojev in okoliščin, ki pogojujejo nastanek in razvoj
                  korupcije, vendar moramo ugotoviti, da se s to resolucijo načrtno, vendar samo v
                  okviru svojih skromnih finančnih in kadrovskih zmožnosti, ta trenutek ukvarja samo
                  Komisija za preprečevanje korupcije. Raziskave javnega mnenja so nam pokazale, da
                  je treba skrbeti, predvsem zaradi vedno večjega vpliva patronaže in nepotizma na
                  delovanje slovenskih podjetij, tudi tistih velikih. V lokalnih okoljih komisija
                  beleži veliko število tudi zelo inovativnih kršitev osnovnih pravnih in etičnih
                  načel. Na državnem nivoju je teh kršitev manj, so pa dosti bolj nevarne in
                  povzročajo dosti večjo škodo.</p>
               <p>Komisija ocenjuje, da je ozko grlo na področju zatiranja korupcije v Sloveniji še
                  vedno naša policija. Ljudje se vedno bolj bojijo prijavljati korupcijo in podobna
                  dejanja, pri čemer je predvsem na lokalni ravni zaznati dosti več nenačelnega
                  molka o v okolju sicer znanih kršitvah. Kodeksi ravnanja, ki se popularno
                  imenujejo etični kodeksi, še vedno niso dovolj priznani kot resno vodilo za
                  ravnanje oseb, na katere se nanašajo. Večina jih sploh ne pozna. Najbolj od vsega
                  bode v oči zastarelost in neuporabnost kodeksa ravnanja javnih uslužbencev,
                  predvsem zaradi tega, ker se nanaša na zelo veliko število zaposlenih v javnem
                  sektorju.</p>
               <p>O enem najpomembnejših področij za preprečevanje korupcije v državi, to je o
                  področju financiranja političnih strank in volilnih kampanj, v državi skorajda ni
                  resnih razpravo. Sloga političnih strank na tem področju je skorajda popolna.</p>
               <p>Na mednarodnem področju je komisija še naprej žela uspehe in priznanja, predvsem
                  pa aktivno sodelovala z mednarodnimi institucijami, ki spremljajo in ocenjujejo
                  stanje v državi na področju preprečevanja in zatiranja korupcije. Pri tem se v
                  posebnem pomenu kaže sodelovanje komisije z OECD, predvsem v luči vstopanja
                  Slovenije v to organizacijo.</p>
               <p>Na domačem prizorišču je bila komisija prisiljena spremljati načrtno rušenje vseh
                  resnih protikorupcijskih aktivnosti in, kar še bolj žalosti, tudi aktivno
                  vzpostavljanje pogojev za razmah prave sistemske korupcije, čemur se je Sloveniji
                  na svoji dosedanji poti uspelo izogniti. Kljub vsem opozorilom Slovenija še vedno
                  ni pristopila h konvenciji Združenih narodov proti korupciji in res upam, da se bo
                  to zgodilo danes.</p>
               <p>In za zaključek. Če se bodo nadaljevale nekatere politične in korupcijske prakse,
                  če bo vrednost pravne norme v državi še naprej padala, če celoten sistem
                  družbenega nadzora kršilcem pravnih in etičnih norm ne predstavlja absolutno
                  nobene grožnje in če bodo državni organi in organi lokalnih .../Opozorilni znak za
                  konec razprave./... skupnosti zanemarjali načrtno delo na področju svoje etike, se
                  komisija boji, da se bomo kmalu znašli v razmerah, iz kakršnih so se že uspele
                  rešiti nam sosednje države. Mislim pa predvsem Hrvaško in Italijo. Hvala lepa.</p>
            </sp>
            <sp xml:id="SDZ4-Redna-35-2008-02-06.sp3">

               <speaker>PREDSEDNIK FRANCE CUKJATI:</speaker>

               <p>Hvala gospodu Kosu, predsedniku komisije.</p>
               <p>Poročilo je obravnavala tudi Komisija po zakonu o preprečevanju korupcije kot
                  matično delovno telo. Besedo dajem predsednici gospe Barbari Žgajner Tavš za
                  predstavitev poročila komisije. Prosim.</p>
            </sp>
            <sp xml:id="SDZ4-Redna-35-2008-02-06.sp4">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dobro jutro spoštovane kolegice in kolegi, gospod predsednik
                  Komisije za preprečevanje korupcije in tudi Vladni predstavnik.</p>
               <p>Komisija po zakonu o preprečevanju korupcije je na 14. seji, dne 9.06. in
                  18.10.2007 kot matično delovno telo obravnavala poročilo o delu Komisije za
                  preprečevanje korupcije v letu 2006, ki ga je na podlagi 13. člena Zakona o
                  preprečevanju korupcije predložila v obravnavo Komisija za preprečevanje
                  korupcije.</p>
               <p>Komisija po zakonu o preprečevanju korupcije je obravnaval poročilo v skladu s 6.
                  členom poslovnika državnozborske komisije na zaprti seji. Po zaključku razprave je
                  Komisija po zakonu o preprečevanju korupcije odločala o naslednjem sklepu:
                  "Komisija Državnega zbora Republike Slovenije po zakonu o preprečevanju korupcije
                  predlaga na podlagi četrtega odstavka 41. člena Poslovnika Državnega zbora
                  Republike Slovenije, da Državni zbor na eni od naslednji sej obravnava Poročilo o
                  delu Komisije za preprečevanje korupcije v letu 2006."</p>
               <p>Ta sklep je komisija tudi soglasno sprejela. Člani so nato za potrebe plenarnega
                  zasedanje prešli na pripravo predlogov sklepov, ki naj jih Državni zbor sprejme po
                  končani razpravi. Člani komisije so obravnavali tudi osnutek predlogov sklepov z
                  dne 2.7.2007, ki jih je pripravila služba komisije, ter amandmaje treh članov
                  komisije: gospoda Dimitrija Kovačiča, Mira Petka in Draga Korena k tem predlogom
                  sklepov z dne 6.7.2007.</p>
               <p>Prav tako so obravnavali amandmaje poslanske skupine, takrat še nepovezanih
                  poslancev, sedaj Poslanske skupine Zares, ki jih je komisija prejela 6.7.2007. V
                  skladu z drugim odstavkom 10. člena Poslovnika Komisije po zakonu o preprečevanju
                  korupcije je bila odločitev sprejeta, če je dobila podporo večine glasov vseh
                  članov, to je najmanj štirih članov komisije. Zaradi sestave komisije ob
                  glasovanju je bilo razmerje sil takšno, da so podporo dobili samo štirje sklepi,
                  ki so predloženi tudi v gradivu za obravnavo današnje točke.</p>
               <p>Komisija po zakonu o preprečevanju korupcije tako predlaga Državnemu zboru, da po
                  končani razpravi o Poročilu o delu Komisije za preprečevanje korupcije v letu 2006
                  obravnava in sprejme naslednje predloge sklepov:</p>
               <p>"Državni zbor Republike Slovenije se je seznanil s Poročilom o delu Komisije za
                  preprečevanje korupcije v letu 2006. Državni zbor Republike Slovenije predlaga
                  Vladi Republike Slovenije, da čim prej predloži Državnemu zboru Republike
                  Slovenije v obravnavo in sprejem Predlog zakona o ratifikaciji konvencije
                  organizacije Združenih narodov proti korupciji.</p>
               <p>Državni zbor Republike Slovenije poziva pristojne državne organe, da namenijo
                  posebno skrb preprečevanju, odkrivanju in pregonu pojavov korupcije v Republiki
                  Slovenije."</p>
               <p>Ter četrti sklep: "Državni zbor Republike Slovenije poziva vse državne organe in
                  organe lokalnih skupnosti, da vložijo več truda v ozaveščanje ljudi, da sta
                  korupcija in njeno preprečevanje v prvi vrsti stvar posameznika in njegove
                  odločitve."</p>
            </sp>
            <sp xml:id="SDZ4-Redna-35-2008-02-06.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Davorin Terčon bo
                  predstavil stališče Poslanske skupine Zares. Prosim.</p>
            </sp>
            <sp xml:id="SDZ4-Redna-35-2008-02-06.sp6">

               <speaker>DAVORIN TERČON:</speaker>

               <p>Spoštovani gospod predsednik, kolegice in kolegi, predstavniki Vlade, lepo
                  pozdravljeni. Pred današnjo sejo v Državnem zboru, na kateri bomo poslanci
                  obravnavali poročilo o delu protikorupcijske komisije, smo pregledali, kaj je
                  koalicija naredila v boju proti korupciji. Obljubljala je precej. V Poslanski
                  skupini Zares ugotavljamo, da preprečevanje korupcije ni prioriteta aktualne
                  oblasti. Ko so stranke SDS, NiS, SLS in DeSUS po volitvah v letu 2004 podpisale
                  koalicijsko pogodbo, so si za enega glavnih ciljev postavile boj proti korupciji.
                  V koalicijski pogodbi so se med drugim zavezali, da bodo za pomembnejše politične
                  projekte, med katerimi so navedle tudi boj proti korupciji, delovale stalne
                  koordinacijske skupine ministrov. Posebno pozornost pa bo koalicija, tako piše v
                  pogodbi, pri razpolaganju s proračunskimi sredstvi posvetila normativni
                  opredelitvi odgovornosti oseb, pooblaščenih za zakonito in gospodarno izvajanje
                  javnih naročil, ter sankcioniranju kršitev pravil javnega naročanja, da bi
                  preprečili in odpravili korupcijo v državni upravi in celotnem javnem
                  sektorju.</p>
               <p>Na korupcijo ni pozabil tudi nekdanji šef vladnega strateškega sveta, gospod
                  Marjan Senjur. Korupcija na splošno in korupcija v povezavi s tujimi naložbami
                  sodi med naloge vladnega strateškega sveta. Da preprečevanje korupcije ni
                  prioriteta aktualne oblasti, ocenjujemo na podlagi ravnanj posameznih državnih
                  organov, ki tako na načelni kot na izvedbeni ravni ustvarjajo razmere, ki ne v
                  zadostni meri preprečujejo koruptivna dejanja.</p>
               <p>Še posebej bi radi opozorili na razkorak med deklarativnimi izjavami predstavnikov
                  izvršilne oblasti o boju proti korupciji in njihovimi konkretnimi ravnanji, kar
                  negativno voliva na vedenje posameznih državnih in organov lokalnih skupnosti pri
                  preprečevanju korupcije. Tudi ukinjanje komisije za preprečevanje korupcije in
                  onemogočanje njenega dela je občutno poslabšalo boj zoper korupcijo. Sicer pa je
                  opaziti največje poslabšanje razmer na področju javnih naročil, sledijo pa ji
                  patronaža, klientelizem, nepotizem, nasprotje interesov.</p>
               <p>Glede na to, da je sedanja koalicija prišla na oblast s parolami o korupciji in
                  klientelizmu, jo njeno izmikanje urejanju tega področja v skladi s sodobnimi
                  mednarodnimi standardi postavlja v nenavadno luč.</p>
               <p>Da je korupcije več, je glede na nekatere javnomnenjske raziskave tudi
                  prevladujoče javno mnenje. Ali se je torej korupcija zmanjšala ali povečala? Sami
                  menimo, da se je povečala. Ustvarjenih je namreč več sistemskih pogojev za to, da
                  se korupcija lahko širi. V primerjavi s prejšnjimi leti pa se je izboljšalo
                  predvsem to, da se ljudje očitno ne bojijo več prijavljati sumov korupcije. Lani
                  je komisija imela kar 595 prijav, prej, od naše ustanovitve leta 2004, pa skupaj
                  588. V dveh letih in treh mesecih so torej dobili manj prijav kot lani.</p>
               <p>Poleg tega se soočamo s posebnim poročilom ustreznega delovnega telesa OECD, ki z
                  zaskrbljenostjo ugotavlja, da Slovenija na področju boja proti korupciji nazaduje.
                  Stopnja zavesti o problematiki pa je nizka. OECD pa je bila zaskrbljena tudi
                  zaradi napovedane ukinitve protikorupcijske komisije.</p>
               <p>Kaj je bilo torej narejenega? Od odmevnejših primerov pravzaprav, čemu drugemu kot
                  odstopom, nismo bili priča. Pa še v teh primerih ne gre nujno za korupcijo. Ampak
                  spomnimo se, šentviški predor, Klinični center, sporne delitve javnih sredstev,
                  domnevna nabava zdravilca in zapestnih ur, kupljenih iz fonda Sove. Ampak naša
                  kritika ni naslovljena na same kriminaliste, temveč predvsem na pristojne na
                  Policiji in Ministrstvu za notranje zadeve, saj je več kot očitno, da je
                  kriminalistov, ki se ukvarjajo s korupcijo, premalo. Še pred kratkim so bili
                  izpostavljeni nenehnim reorganizacijam, in to predvsem v specializiranih enotah za
                  boj proti korupciji. Njihovo delo je podcenjeno, izgubili so tudi precej ključnih
                  ljudi.</p>
               <p>Naj opozorimo tudi na vladna neutemeljena prizadevanja za ukinitev
                  protikorupcijske komisije. Po predlogu najnovejšega zakona, Zakon o omejitvah in
                  prepovedi za nosilce javnih funkcij, komisijo je namreč Vlada poskušala ukiniti
                  preko Jelinčičevaga zakona in pred kratkim tudi preko Zakona o ratifikaciji
                  konvencije OZN proti korupciji, je predvideno delovanje komisije do 1. januarja
                  2009. Komisija za preprečevanje korupcije je bila ustanovljena z Zakonom o
                  preprečevanju korupcije, ki ga je decembra leta 2003 sprejel Državni zbor
                  Republike Slovenije. S svojim delom je komisija, ki je bila sicer imenovana
                  19.4.2004, eden član je bil imenovan naknadno, in sicer 22.7.2004, pričela 1.
                  oktobra 2004. Komisija je pričela z delom šele, ko je bil sprejet poslovnik o
                  njenem delu, pred tem pa je naloge s področja preprečevanja korupcije izvajal Urad
                  Vlade Republike Slovenije za preprečevanje korupcije.</p>
               <p>Glede na to, da je mandat predsednika, namestnika predsednika in članov komisije 6
                  let, brez možnosti ponovnega imenovanja, bi morala komisija svoj mandat končati
                  leta 2010. Za skrajšanje mandata komisije Vlada ni navedla nobenih razumnih in
                  utemeljenih razlogov, razen dejstva, da nam je že vseskozi znano, da želi čim prej
                  ukiniti zanjo motečo komisijo, predvsem pa njenega predsednika.</p>
               <p>Ob skrajševanju mandata komisije pa je še bolj jasno, da sta bila racionalnost in
                  varčnost, ki jo je Vlada navajala kot razlog za že zdaj več let trajajoče
                  ukinjanje Komisije za preprečevanje korupcije, zgolj prazna izgovora, ki sta sedaj
                  dobila potrditev tudi z nameravanim trošenjem proračunskih sredstev za nove
                  proračunske uporabnike. Najnovejši vladni Zakon o omejitvah in prepovedih za
                  nosilce javnih funkcij namreč predvideva, da bo nadzor nad nezdružljivostjo
                  funkcij prevzelo več sto organov, 210 občinskih, sodni, državnotožilski svet,
                  Državni zbor, Računsko sodišče in še nekateri.</p>
               <p>Zato v Poslanski skupini Zares ocenjujemo, da predlog sklepov Komisije Vlade
                  Republike Slovenije na poslabšanje razmer v boju zoper korupcijo ne opozarja v
                  zadovoljivi meri in predlagamo, da se sklepi dopolnijo. Hvala.</p>
            </sp>
            <sp xml:id="SDZ4-Redna-35-2008-02-06.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
                  stranke upokojencev. Prosim.</p>
            </sp>
            <sp xml:id="SDZ4-Redna-35-2008-02-06.sp8">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem. Poročilo, ki smo ga imeli
                  priložnost pregledati, ocenjuje Poslanska skupina DeSUS kot korektno pripravljeno,
                  kot strukturno ustrezno, dokaj celostno, opremljeno tudi s potrebnimi podatki,
                  tako da se da ustvariti podoba o stanju in o trendih na tem področju.</p>
               <p>Opazno je, da ima protikorupcijska komisija relativno dobro samopodobo in da na
                  noben način ne pristaja na očitek, da je to zgolj brezzoba institucija. Mi sami
                  tudi ocenjujemo tako, zato kot veste, nismo nikoli pristali na to, da bi se
                  ukinjala ali da bi se zmanjšala njena vloga ali samostojnost in jo bomo v tem
                  podpirali tudi v bodoče. Ali so nekatere ugodne posledice, o katerih je govora v
                  tem poročilu, zvezane neposredno z delom komisije ali ne, to je seveda stvar
                  razmisleka, vendar opazno je, da se vsaj nekateri negativni trendi na tem področju
                  ustavljajo. Opazno je, da se nekako izboljšuje splošna protikorupcijska kultura,
                  kar je morebiti celo najpomembnejše od vsega. Da k temu nekaj prispeva tudi
                  komisija, ki ima tudi relativno dober ugled v javnosti, najbrž ni mogoče zanikati.
                  Tudi nekateri drugi podatki govore o tem, da ni več izmikanja funkcionarjev na
                  državni ravni v zvezi s poročanjem o njihovem premoženju, da je tega vse manj tudi
                  na lokalni ravni, da je tega vse manj tudi med tistimi, ki so neprofesionalni
                  funkcionarji, da se povečuje interes in intenzivnost priprav, načrtov integritete
                  in še nekaj podobnih dejstev priča o tem, da pač najbrž ne moremo pristati na
                  sicer tudi v poročilu predstavljeno oceno, da je pa stanje kljub temu skrajno
                  zaskrbljujoče. Takšni oceni bi najbrž težko kar pritegnili. Je pa najbrž
                  zaskrbljujoče na posameznih področjih, ki so posebej tudi izpostavljena.</p>
               <p>Mi smo pristaši tega, da se nekateri sklepi, ki so bili sprejeti na drugi
                  protikorupcijski komisiji - recimo temu tako, odvisni državnozborski
                  protikorupcijski komisiji - podprejo. Ne vidimo pravzaprav prav nobenih razlogov
                  za to, da bi se na primer prvi amandma, prvi, drugi in tretji zavrnili. Kajti, so
                  po naši sodbi tisto benigni in če jih ne bi napisala, če jih ne bi predlagala
                  opozicija, bi jih pravzaprav morali mi. Govorijo samo o tem, kako bi bilo treba
                  okrepiti dodatno delo na tem področju in kako bi bilo potrebno tudi materialno in
                  finančno podpreti. Tisto, za kar je jasno, da koalicija ne bo podprla, je morebiti
                  samo predlog zadnjega sklepa, ki implicitno govori o tem, da je drža koalicije in
                  Vlade drža hipokrizije; da torej eno govori in drugo počenja. Za ostale predloge
                  sklepov pa v Poslanski skupini DeSUS nimamo kakšnih posebnih pomislekov, ko se
                  sprašujemo, ali jih je vredno podpreti ali ne.</p>
               <p>Mi se strinjamo tudi z nekaterimi ocenami, ki jih je komisija navedla, za katere
                  meni, da onemogočajo ali otežujejo njeno delo. Zagotovo je to pritisk, stalni
                  pritisk v zvezi z ukinjanjem neodvisne institucije, pri čemer mi tega ne
                  povezujemo z imenom in z vodenjem. Nam gre za institucijo, ki naj bo neodvisna, in
                  pri tem gre najbrž tudi za to, da se finančno in kadrovsko postavljajo prepreke
                  pred komisijo in da vsega dela, ki si ga zastavi, s svojim programom zato tudi ne
                  more uresničiti.</p>
               <p>Da bi bilo delo te komisije čim boljše, bomo mi podprli predlog poročila. Podprli
                  bomo pa tudi vsaj večino od dodatnih predlaganih sklepov oziroma amandmajev, ki
                  jih bomo dobili oziroma smo jih dobili na mizo s strani Poslanske skupine
                  Zares.</p>
            </sp>
            <sp xml:id="SDZ4-Redna-35-2008-02-06.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
                  nacionalne stranke. Prosim.</p>
            </sp>
            <sp xml:id="SDZ4-Redna-35-2008-02-06.sp10">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani prisotni. Splošno znano dejstvo v
                  Sloveniji je, če želimo nekaj prikriti, da je potrebno ustanoviti komisijo. In to
                  kar drži. Kar smo danes slišali, je žalostno dejstvo in še bolj žalostno dejstvo
                  je, če predsednik komisije ugotavlja, da je ozko grlo za preprečevanje korupcije
                  ravno policija. Ravno policija bi morala biti tisti organpregona, ki bi vršila v
                  bistvu to državno dolžnost. In vendar tu ugotavljamo tudi iz lastnih izkušenj, da
                  temu ni tako. Seveda jaz moram nasprotovati kolegu Terčonu, ko pravi da smo v
                  Slovenski nacionalni stranki preko tega zakona, ki smo ga dali, hoteli ustreči
                  Vladi in po Vladnem diktatu nekje ukiniti Kosovo komisije. To preprosto ni res. Mi
                  smo dali jasen apel, da komisija, taka kot je, brez kakršnihkoli pooblastil - brez
                  veze, da jo sploh država plačuje. To je bil apel, to je bil namen. Takrat smo tudi
                  povedali vrsto primerov. Sam sem imel predstavitve, da v bistvu tudi sam gospod
                  Kos ne more večno voditi boj za plače in dejansko večno voditi boj za
                  zagotavljanje administrativno-tehničnih pogojev za svoje delavce in pa se boriti
                  za tisti, ne vem, vsakodnevni obstoj. Komisija, če bi država resno mislila, bi
                  morala imeti polna pooblastila, morala bi biti v bistvu neka desna roka tudi
                  organu javnega pregona in morala bi biti povezana tudi s sodstvom. Tiste primere,
                  ki bi komisija določila kot prioritetne, bi sodstvo moralo obravnavati zaradi tako
                  imenovane preprečitve oziroma preprečitve ponovitve kaznivih dejanj. Tega nimamo v
                  Sloveniji. Čeprav pa naš predsednik ugotavlja, čigave so ladje, ki so privezane,
                  govorim za predsednika Vlade, kako je denar prišel v Slovenijo in tako naprej in
                  tako naprej.</p>
               <p>Poglejte moj primer. Največje oškodovanje državnega premoženja na Primorskem.
                  Največje oškodovanje državnega premoženja na Primorskem - prodaja Splošne plovbe.
                  Kosova komisija - oprostite, ker tako naslavljam to komisijo, lažje bo za
                  razumevanje - je pritrdilno odgovorila na naše trditve. Obstaja sum kaznivega
                  dejanja, so zapisali. In so to podali policiji. Policija, ki bi morala vršiti
                  pregon, sodstvo, Računsko sodišče, ki bi moralo vršiti revizijo, do danes ni
                  naredilo nič. Pogodba se je podpisovala v pisarni gospoda dr. Bajuka za tesno
                  zaprtimi vrati in Bajuk mi odgovarja, da v kolikor razpolagam s podatki - teh
                  podatkov je za pol metra, da naj obvestim organe javnega pregona, za katere pa
                  gospod Kos ugotavlja, da so ozko grlo za preprečevanje korupcije! Kdo komu sedaj
                  tu v Sloveniji v bistvu laže? Jaz ne vem, če je še kaj načelnosti. Po mojem je ni.
                  To, da je vse skupaj "blef", oprostite, kažejo tudi sprejeti sklepi. Vsi sklepi,
                  ki so bili dani v razpravo komisiji in so bili dobronamerni, so zavrnjeni. Na
                  primer "Državni zbor Republike Slovenije poziva Vlado Republike Slovenije, da mu v
                  najkrajšem možnem času posreduje podatke o pojavih korupcije." Pa saj vendar
                  predsednik Vlade je rekel, da ve za koruptivna dejanja. Zakaj pa nič ne storimo
                  potem na tem? Zakaj to ni vendar to nek normalen sklep, ki bi ga lahko komisija
                  sprejela in dala možnost gospodu Kosu da dela. Ne. Mi imamo komisijo zato, da jo
                  imamo, zato da govorimo, da se borimo proti korupciji. Korupcija je in tisti, ki
                  so se obogateli in omastili svoje bančne račune, so danes na vplivnih položajih!
                  Na vplivnih položajih. In bojim se, če bi ta komisija res delala, da potem ne bi
                  imeli Vlade, pa kakšnega ministra pa mogoče polovico uspešnih direktorjev tako
                  imenovanih uspešnih direktorjev. Ker veste, kupiti podjetje tako, da zastaviš
                  nekupljene delnice, to znamo vsi.</p>
               <p>Še enkrat poudarjam. Ta komisija s temi pooblastili, ki jih ima danes, je
                  brezpredmetna. Če se gremo resnično preprečevanje in boj proti korupciji, potem
                  ustanovimo komisijo, ki bo imela polne pristojnosti za boj proti korupciji. Hvala
                  lepa. Seveda tega poročila, ker je načelno, ga bomo podprli.</p>
            </sp>
            <sp xml:id="SDZ4-Redna-35-2008-02-06.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče Poslanske skupine
                  nepovezanih poslancev. Prosim.</p>
            </sp>
            <sp xml:id="SDZ4-Redna-35-2008-02-06.sp12">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Ko je kolega pred menoj govoril o načelnosti. Iz
                  poročila zelo jasno izhaja, da je v našem sistemu boja zoper korupcijo nekaj hudo
                  narobe. Nekaj hudo narobe ne na sistemu preventive oziroma preprečevanja
                  korupcije, ampak na sistemu boja zoper korupcijo, ko pride do suma korupcije.
                  Številke, ki so dovolj nazorno zapisane v samem poročilu za leto 2006, govorijo o
                  tem, da je zelo veliko razhajanje med tem, do česar je prišla komisija za
                  preprečevanje korupcije, in med tistimi številkami, ki govorijo o prijavah s
                  strani policije. Zakaj? Morda zato ker se ljudje bojijo uradno prijavljati
                  korupcijo v naši državi. Ker se bojijo sankcij, kajti do njih v našem sistemu,
                  spolitiziranemu sistemu, prihaja. Ampak včeraj smo imeli ministra za notranje
                  zadeve. Zoper njega smo odločali o interpelaciji. Več kot 12 ur je potekala
                  razprava v tem parlamentu. Pa so nekateri na ves glas govorili, kako dober je
                  minister, kako si ga želimo še v prihodnjem mandatu, da minister in policija
                  pravzaprav nista kriva za korupcijo v naši državi. Tudi s strani ministra nismo
                  dobili niti enega odgovora na vprašanja, zakaj policija ni odreagirala, ko je
                  prišlo do zelo jasnih opozoril suma korupcije, načelnih mnenj s strani Komisije za
                  preprečevanje korupcije. Policija ni odreagirala, niti v tistem zloglasnem primeru
                  davčnega svetovanja v okviru Pediatrične klinike, spoštovane kolegice in kolegi!
                  To je realnost, ki je zaskrbljujoča. To je realnost, ki govori o tem, da ne gre
                  ukiniti komisije, ki dela na preprečevanju, preventivi. Ampak govori o tem, da je
                  potrebno tej komisiji dati, če hočete, zobe ali več pristojnosti.</p>
               <p>Poročilo, ki je danes pred nami - ja, smiselno bi ga bilo obravnavati prej. Ampak,
                  ker je bila tudi praksa Državnega zbora takšna, je poročilo šele danes, več kot
                  leto dni po stanju, ki je zajeto v poročilu, pred nami. Je pa korektno. Korektno
                  povzema poročilo oziroma delo Komisije za preprečevanje korupcije v letu 2006.</p>
               <p>Dotaknila se bom zgolj določenih poudarkov. Poročilo je obsežno, časa žal ni
                  dovolj. Ker se protikorupcijska kultura državljank in državljanov Slovenije na
                  splošno krepi, prihaja do naraščanja števila odkritih primerov. Drugi podatki,
                  zlasti ugotovitve Komisije za preprečevanje korupcije, pa kažejo, da se stanje na
                  področju korupcije v državi tudi objektivno slabša. To je tisto, kar je
                  zaskrbljujoče. Eden od glavnih razlogov za ta negativni trend je po oceni slaba
                  učinkovitost inštitucij družbenega nadzora, zlasti organov odkrivanja in pregona.
                  O tem sem govorila na začetku.</p>
               <p>Povedala sem, da je bila včeraj večurna razprava tudi o vprašanju, zakaj organi
                  odkrivanja in pregona niso učinkoviti. Pravzaprav še nismo slišali odgovora. Ampak
                  je minister dober. Ta sistem je očitno dober. Poročilo kritično opozarja, da je
                  bilo v letu 2006 v Republiki Sloveniji kar nekaj aktivnosti Vlade, ki direktno
                  nasprotujejo protikorupcijskim ciljem Resolucije o preprečevanju korupcije v
                  Republiki Sloveniji. S tem dejansko ustvarjajo okolje, ki namesto preprečevanja
                  spodbuja in omogoča razraščanje korupcije. Niti ne vem, če je smiselno še enkrat
                  vedno znova omenjati zakonov in vseh postopkov, ki so dejansko težili k temu, da
                  bi se Komisija za preprečevanje korupcije ukinila.</p>
               <p>Veste, da je želja Vlada, to je tista vlada, ki je gradila volilno kampanjo na
                  treh K-jih - korupcija, klientalizem, gospodarski kriminal, da je želja te Vlade
                  pomesti pod preprogo to področje - korupcijo, klientalizem in gospodarski
                  kriminal. Zelo jasno nakazuje tudi prevod dokumentov, o katerih bomo danes ob
                  koncu seje odločali. To je konvencija OZN o preprečevanju korupcije. Celo pri
                  prevodu iz angleškega teksta v slovenščino je ta Vlada dodala svojo politično noto
                  ali pa težnjo, ki govori o tem, da je potrebno v naši državi ukiniti neodvisni
                  organ, ki skrbi za preprečevanje korupcije. Ob tem se upravičeno sprašujem, kaj
                  vse se pod pretvezo zgolj prevodov deklaracij in resolucij implimentira v naš
                  pravni red. Ampak več o tem ob tej točki.</p>
               <p>Kljub večletni zmedi, nejasnostim, ali bo komisija ukinjena, kdo bo pristojen in
                  na kak način bo preganjal korupcijo, ima komisija dobre rezultate v smislu
                  preventive. Ljudje ji zaupajo, kar je razvidno tudi iz priloženega poročila.
                  Število ugotovljenih zadev, kjer je komisija na podlagi prijav zaznala resnično
                  možnost korupcije, presega številke, ki jih beleži policija ali tožilstvo. Zakaj?
                  Očitno tudi zato, ker se ljudje preprosto bojijo prijavljati sume korupcije zaradi
                  maščevanja. Znani so primeri. Eklatanten primer maščevanja je včeraj omenil tudi
                  moj kolega Boštjan Zagorac. V okviru policije, kjer ljudje po domače rečeno
                  "letijo", če opozarjajo na kršitve zakonodaje ali nečedne posle, ki se dogajajo.
                  No, tu lahko omenim tudi večmesečno kalvarijo okrog Davčne uprave Republike
                  Slovenije. Pred dnevi sem bila obveščena, tudi kot predsednica državnozborske
                  komisije za preprečevanje korupcije, pa tudi kot poslanka Državnega zbora - celo
                  tajni dokumenti so se pošiljali v javnost, kaj vse naj bi se dogajalo, ampak za to
                  so drugi organi v naši državi, verjamem, ki pa so še vedno, pravim, neučinkoviti,
                  nezainteresirani.</p>
               <p>Iz prijav, ki jih sprejema komisija, v letu 2006 je bilo 263 prijav, je mogoče v
                  nekaterih primerih zaključiti, da pri pripravi in izvajanju posameznih
                  nezakonitosti vedno pogosteje prihaja tudi do načrtnega povezovanja različnih
                  delov javnega in zasebnega sektorja ter posameznikov, kar ustvarja pogoje za pravo
                  sistemsko korupcijo v naši državi. In seveda tudi maksimalno otežuje delo organov
                  za preprečevanje, odkrivanje, pregon korupcije. Še ena zadeva, ki je posebno
                  zaskrbljujoča, je, da se kaže drastično poslabšanje stanja na področju nepotizma
                  na področju gospodarstva.</p>
               <p>Še ena zadeva, ki je ne gre kar tako, z levo roko spregledati: da je bilo
                  sodelovanje komisije za preprečevanje korupcije - torej neodvisnega organa v naši
                  državi, ki bi moral imeti osrednjo vlogo, če si želi naša država resnično graditi
                  na boju zoper korupcijo - da je bilo to sodelovanje z vladnimi organi, posameznimi
                  ministrstvi v letu 2006 slabše kot v letu 2005, ker preprosto omenjeni, vladni
                  organi niso bili zainteresirani za aktivno sodelovanje na področju boja zoper
                  korupcijo.</p>
               <p>Glede na to, da me čas preganja, dovolite, da samo strnem še. V Poslanski skupini
                  nepovezanih poslancev, imenovani Lipa, bomo podprli poročilo, ker ocenjujemo, da
                  je korektno. Prav tako bomo podprli predlagane sklepe, vključno z amandmaji. V tem
                  kontekstu me tudi žalosti, da člani komisije, vsi skupaj, nismo zmogli toliko
                  odgovornosti do skupnega cilja zmanjšanja korupcije v naši državi, da bi že na
                  matičnem delovnem telesu podprli vsebinske sklepe in amandmaje, ki so bili
                  predlagani.</p>
            </sp>
            <sp xml:id="SDZ4-Redna-35-2008-02-06.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Dimitrij Kovačič bo predstavil stališče Poslanske skupine Slovenske
                  demokratske stranke. Prosim.</p>
            </sp>
            <sp xml:id="SDZ4-Redna-35-2008-02-06.sp14">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Kolegice, kolegi, predsednik komisije.
                  Mene najprej veseli, da so člani komisije državnega zbora na podlagi zakona o
                  preprečevanju korupcije zmogli toliko sposobnosti, da so zavrnili tiste predlagane
                  sklepe, ki so bili dejansko slabi, slabo pripravljeni in neustrezni. Kar se pa
                  tiče poročila samega, v Poslanski skupini Slovenske demokratske stranke
                  ugotavljamo, da je Komisija za preprečevanje korupcije v skladu s 13. členom
                  Zakona o preprečevanju korupcije dolžna poročati Državnemu zboru o svojemu delu. V
                  skladu s svojimi pristojnostmi je komisija pripravila svoje poročilo za leto 2006,
                  zato samemu poročilu, ki odraža to, kar je komisija dejansko v tem obdobju delala,
                  poslanci Slovenske demokratske stranke ne nasprotujemo in ga kot takega sprejemamo
                  v informacijo, čeprav hkrati ugotavljamo, da je veljava zakonodaja na tem področju
                  pomanjkljiva in ne daje dovolj jasnih pravnih podlag za vse aktivnosti, ki jih je
                  komisija opravljala in zapisala v svojem poročilu za leto 2006.</p>
               <p>Državni zbor je že v prvi polovici sedanjega mandata sprejel nov zakon o
                  nezdružljivosti funkcij, ki je nadomestil sedanji zakon o preprečevanju korupcije,
                  vendar je Ustavno sodišče ugotovilo, da je nekaj določil tega zakona v nasprotju z
                  ustavo, zato je Državnemu zboru naložilo, da ta neustrezna določila spremeni.
                  Vlada je zato pripravila nov zakon o omejitvah in prepovedi za nosilce javnih
                  funkcij, ki bolj jasno predpisuje omejitve funkcionarjem pri njihovem delu ter
                  nezdružljivost opravljanja njihove funkcije s pridobitno dejavnostjo. Prav tako so
                  bolj natančno določene obveznosti funkcionarjev do sporočanja podatkov o njihovem
                  premoženjskem stanju in sankcije v primerih nespoštovanja njihovih obveznosti iz
                  tega zakona. Funkcijo dosedanje komisije za preprečevanje korupcije pa predvidoma
                  bo po novem zakonu v največji meri prevzelo Računsko sodišče kot prav gotovo
                  neodvisni organ, v manjši meri pa tudi državna, pokrajinske in občinske volilne
                  komisije, Sodni svet, državno tožilski svet oziroma organ, pristojen za imenovanja
                  funkcionarja.</p>
               <p>S temi spremembami v Poslanski skupini Slovenske demokratske stranke pričakujemo,
                  da bo manj dvomov in različnih razlag zakonskih določil kot doslej in bo vsak
                  organ opravljal le tisto delo, za katero je pristojen na podlagi nedvoumnih
                  zakonskih določil. S tem tudi pričakujemo povečanje strokovnosti in tudi povečanje
                  avtonomnosti glede na to, da je sedanja komisija bila precej nagnjena k
                  politiziranju, kar inštitucija s tovrstnimi pristojnostmi ne bi smela biti. In
                  torej Računsko sodišče je vsekakor večji garant za takšno neodvisno držoin za
                  takšno avtonomnost, kot je bila sedanja komisija in kot je še vedno sedanja
                  komisija.</p>
               <p>Komisija za preprečevanje korupcije na podlagi Zakona o preprečevanju korupcije
                  namreč kljub svojemu imenu v sedaj veljavnem zakonu dejansko nima pravne podlage
                  za boj zoper korupcijo oziroma za neposredno preprečevanje le-te. Zakon ji daje
                  pristojnosti za ugotavljanje nezdružljivosti funkcij, za zbiranje premoženjskega
                  stanja in tudi nekaterih drugih podatkov o funkcionarjih, o njihovih darilih in
                  podobno, nekih izvršilnih funkcij, ki bi merile na učinkovit boj ali na
                  preprečevanje korupcije, pa v sedaj veljavni zakonodaji ni. Zato res marsikdaj
                  govorimo o komisiji kot o brezzobi instituciji.</p>
               <p>Iz poročila o delu Komisije za preprečevanje korupcije izhaja, da je bil v celoti
                  izvršen nadzor nad premoženjskim stanjem funkcionarjev za leto 2006, in sicer iz
                  podatkov, ki so jih funkcionarji posredovali komisiji na podlagi posebnih
                  obrazcev. Komisija je obravnavala tudi nekatera vprašanja, povezana z
                  nezdružljivostjo funkcij, z omejitvami pri poslovanju, evidentirala je prejeta
                  darila funkcionarjev in na podlagi tako zbranih podatkov sprejela tudi določene
                  ukrepe v skladu s svojimi pristojnostmi.</p>
               <p>Poleg tega dela, zapisanega v poročilu, ki izhaja iz zakonskih pristojnosti, pa se
                  je komisija ukvarjala tudi s pregledom stanja na področju uresničevanja Resolucije
                  o preprečevanju korupcije v Republiki Sloveniji in z ugotavljanjem javnega mnenja
                  o stanju korupcije v naši državi. Tovrstne analize so vsekakor zanimive in
                  pokažejo določeno sliko stanja in pojavov na področju korupcije. So pa po mnenju
                  Poslanske skupine Slovenske demokratske stranke nezadostne, da bi zajele in
                  verodostojno prikazale vse razsežnosti korupcijskih pojavov, njihove vzroke ter
                  ponudile prave poti za učinkovit boj zoper korupcijske pojave in njihovo
                  prepričevanje.</p>
               <p>Največja slabost dela komisije v tem obdobju, ki je zajeto v poročilu, po našem
                  mnenju predstavljajo načelna mnenja. Tukaj se je po našem mnenju komisija spustila
                  na precej spolzek led, kajti med svetovalno-izobraževalnimi nalogami komisije je
                  med drugim določeno dejansko tudi dajanje načelnih mnenj in pojasnil o
                  nezdružljivostih, darilih in drugih vprašanjih, povezanih z vsebino Zakona o
                  prepričevanju korupcije. Po mnenju Inštituta za javno upravo je to delovanje
                  oziroma takšen način dela precej sporen, kajti celo, če razumemo to nalogo - torej
                  dajanje načelnih mnenj oziroma da komisija lahko daje načelna mnenja zunaj
                  svetovanja in izobraževanja, torej ne da bi bila vprašana za načelno mnenje - mora
                  po mnenju Inštituta za javno upravo biti tako mnenje res načelno. To zlasti
                  pomeni, da se ne sme nanašati na konkreten primer, in pomeni analizo in preiskavo
                  konkretnega primera in še posebej, da iz načelnega mnenja ni moč sklepati, koga je
                  komisija načelnim mnenjem obravnavala. V teh načelnih mnenjih pa gre dejansko za
                  obravnavo konkretnih dogodkov, konkretnih ljudi in za obračunavanje, bom kar
                  rekel, politično obračunavanja s konkretnimi ljudmi. In zanimivo je tudi to, da na
                  primer načelna mnenja, ali pa v nekaterih primerih, ko gre na primer za številne
                  donacije, ki so bile v neki občini na veliko sprejemane, in na tej podlagi so
                  donatorji prejemali določene posle, so bili zbrani za izvajanje določenih poslov.
                  Tukaj gre za nesporno dejavnost, ker gre za tiste, ki so na "politično pravi
                  strani", medtem ko v drugih primerih gre pa za politično obračunavanje z ljudmi,
                  ki pač niso "na pravi strani". In seveda tovrstno politiziranje ni na mestu za
                  takšno inštitucijo.</p>
               <p>Poslanci Slovenske demokratske stranke menimo, da kljub določenim pomanjkljivostim
                  Poročila o delu Komisije za preprečevanje korupcije, ki sem jih tudi omenil,
                  pomeni poročilo določeno podlago za nadaljnje delo komisije in tudi drugih
                  organov, ki bodo v prihodnje prevzeli obstoječe pristojnosti. Prav tako pa bodo v
                  določeni meri uporabni tudi izsledki, ki jih je komisija ugotovila na področju
                  ugotavljanja korupcije, in bo to napotek protikorupcijske dejavnosti države in
                  njenih pristojnih organov. Zato podpiramo sprejem posebnega apela pristojnim
                  državnim organom, da namenijo posebno skrb za preprečevanje, odkrivanje in pregon
                  pojavov korupcije v Republiki Sloveniji. Hkrati pa želimo tudi, da Državni zbor
                  pozove vse državne organe in organe lokalnih skupnosti, da vložijo več truda v
                  samo ozaveščanje ljudi o korupciji in njenem preprečevanju. Hvala lepa.</p>
            </sp>
            <sp xml:id="SDZ4-Redna-35-2008-02-06.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Dušan Kumer bo predstavil stališče Poslanske skupine Socialnih
                  demokratov.</p>
            </sp>
            <sp xml:id="SDZ4-Redna-35-2008-02-06.sp16">

               <speaker>DUŠAN KUMER:</speaker>

               <p>Hvala lepa, gospod predsednik. Spoštovane kolegice in kolegi, spoštovani
                  predsednik komisije! Korupcije je ali pa je ni, vmesne variante nikakor ne more
                  biti. In vsi se danes strinjamo, tudi tisti, ki ste v zadnjih treh letih veliko
                  imeli povedati v zvezi z delom in pristojnostmi komisije, da korupcija v Sloveniji
                  je, da obstaja. Le učinki preprečevanja, in to kaže tudi to poročilo, so slabi. In
                  včeraj smo videli, ko smo razpravljali o interpelaciji notranjega ministra, da
                  tudi na področju tega represivnega organa nekih velikih učinkov boja proti
                  korupciji ni. Zato v Poslanski skupini Socialnih demokratov podpiramo ugotovitve
                  in ocene, ki so zapisane v korektnem poročilu komisije za leto 2006. In te, kot
                  lahko sami vidite, niso najbolj ugodne in optimistične, predvsem kar se tiče
                  delovanja tistih organov v državi, ki so odgovorni za ne najboljšo sliko
                  preprečevanja in odpravljanja tega zla, to je korupcije in klientelizma.</p>
               <p>Sicer pa je odnos do komisije za preprečevanje korupcije mogoče razbrati tudi iz
                  tega, da februarja leta 2008 obravnavamo poročilo za leto 2006. Po mojem mnenju ta
                  odnos kaže, da bi lahko to isto poročilo obravnavali tudi leta 2010. In ne samo
                  to, ta odnos kaže tudi nivo pripravljenosti, da bi se spopadli s to družbeno
                  nečednostjo. In to začuda kljub temu da so tisti, ki ste pred tremi, štirimi leti
                  velik del svoje retorike in politične energije uporabili za vsakodnevno
                  ponavljanje vrednostnih sodb v stilu, "vsi so umazani, koruptivni, vsi so
                  pokvarjeni, le mi nismo takšni," danes molčite oziroma molčijo tisti, ki jih ni
                  tukaj v dvorani. Sedaj, ko sedite, sedijo v oblastnih fotelih, to za njih ni več
                  top tema; tema, od katere je marsikaj odvisno v tej državi, tako ste namreč
                  govorili pred tremi, štirimi leti. Kdor pa danes opozarja na molčečnost ali beli
                  štrajk poklicanih organov v državi, ki bi se s tem morali ukvarjati, je takoj na
                  listi tistih, ki blatijo ali ministra, ali predsednika Vlade, ali Vlado ali celo
                  državo v tujini. Današnji predsednik Vlade je skupaj z vami, ki sedite v vladnih
                  poslanskih klopeh, leta 2004 na treh izrednih sejah kritiziral tedanjo oblast, da
                  je dopustila razraščanje korupcije skozi različne netransparentne posle. In takrat
                  se niste predstavljali le kot borci proti korupciji in klietnelizmu, temveč ste
                  takrat največjo stranko povezali kar z vsemi škandali in vsemi aferami, ki so se
                  zgodile v tistem obdobju, od SIB banke, Oriona, Zbiljskega gaja do Pediatrične
                  klinike in tako dalje. In ta energičen verbalni boj proti korupcijskim
                  nepridipravom se je obrestoval na volitvah. Ljudje so vam verjeli, da boste stvari
                  spremenili, da bodo stvari drugačne.</p>
               <p>Sam ugotavljam, in tudi v Poslanski skupini Socialnih demokratov, da stanje ni
                  drugačno, ni boljše, je še mnogo slabše, kot je bilo pred tremi, štirimi leti.
                  Takoj, ko ste sedli v vladno palačo, je ta energija in zagnanost povsem splahnela.
                  Preprosto zato, ker ste se takoj po prihodu na oblast lotili vzpostavljanja lastne
                  kadrovske klientelistične mreže na vseh nivojih in na vseh področjih - ne samo v
                  gospodarstvu, kot se največkrat poudarja. Spomnimo se le na politično
                  kompatibilnost pri uslužbencih v javni in državni upravi, pa na pravi kadrovski
                  cunami v nadzornih svetih in upravah podjetij in gospodarskih družb, kjer
                  stegujeta svoje lovke Kad in Sod, provladna sklada, pa v javnih zavodih in še in
                  še. V lanskem letu je prišla kot zadnja na vrsto tudi Slovenska
                  obveščevalno-varnostna agencija. Vmes med tem procesom pa se je skušala na hitro
                  rešiti edinega motečega organa v boju proti korupciji, to je komisije, tako
                  imenovane - kot je danes že bilo rečeno, zaradi lažjega razumevanja - Kosove
                  komisije. In tako kot je zapisano v poročilu za leto 2006, so pritiski po
                  ukinjanju komisije pustili posledice na ravnanju državnih organov in organov
                  lokalne skupnosti ter funkcionarjev do komisije, njenih pooblastil in njenega
                  samega dela.</p>
               <p>Toda kljub tem težavam je bila in je še komisija edini organ, ki poskuša načrtno
                  preprečevati in omejevati korupcijo. Pa bi govorili tako ali drugače, da se s tem
                  ukvarjajo vsi drugi organi v tej državi. Očitno pa so problematični pojavi in
                  ravnanja nekaterih državnih organov, ki na povsem konkretnih nivojih izpostavljajo
                  naravnost idealne razmere za korupcijo, zato bi nas predvsem morala skrbeti
                  zapisana ocena v poročilu, citiram: "Stanje je skrajno zaskrbljujoče, ne samo da
                  se ne izboljšuje, opaziti je mogoče načrtno rušenje vseh protikorupcijskih
                  aktivnosti in aktivno izpostavljanje pogojev za razvoj in razmah prave sistemske
                  korupcije." Ponavljam, sistemske korupcije, konec citata. Gre za oceno, če drži in
                  tudi če deloma drži, da se nam ne obeta nič dobrega. In če človek pomisli, kakšne
                  posledice lahko ima na začetku te moje razprave triletno izpostavljanje
                  klientelistične mreže na vseh nivojih potem je jasno, da ta ocena ni povsem iz
                  trte zvita, kajti takšna mreža je kot ožilje, v katerem mora vedno biti zadostna
                  količina krvi. In v tej mreži je tega dovolj, saj se ta mreža danes uporablja pri
                  iskanju zaposlitve, pri poslovanju, pri pridobivanju poslov na javnih naročilih,
                  pri dostopu do insajderskih informacij, ki vodijo do čim večjega zaslužka in tako
                  dalje in podobno in podobno.</p>
               <p>Seveda se samo po sebi zastavlja vprašanje, zakaj nekdanji glasni govorniki boja
                  proti klientelizmu danes ukinjajo, demontirajo že izpostavljene institucije, ki bi
                  bile lahko uspešne pri tem tudi zato, ker sta nepotizem in klientelizem kot
                  sredstvo koncentracije politične in oblastne moči najučinkovitejše sredstvo za
                  ohranitev tudi te oblasti, ki jo imate danes v rokah. In v pregledu za današnjo
                  sejo lahko tudi sami vidite, zakaj so bili na komisiji zavrnjeni številni
                  amandmaji, ki bi naložili nekaterim državni organom, da se s to problematiko bolj
                  resno ukvarjajo. Sprejeti so namreč bili le štirje, in to splošni sklepi, ki lahko
                  pridejo prav tudi za primer poročanja o sajenju trave ali boju proti koloradskemu
                  hrošču.</p>
               <p>V Poslanski skupini Socialnih demokratov bomo poročilo, skupaj s sklepi in
                  predlaganimi amandmaji Poslanske skupine Zares, podprli.</p>
            </sp>
            <sp xml:id="SDZ4-Redna-35-2008-02-06.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Aleš Gulič bo predstavil stališče Poslanske skupine Liberalne
                  demokracije Slovenije, prosim.</p>
            </sp>
            <sp xml:id="SDZ4-Redna-35-2008-02-06.sp18">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, predsednik komisije.</p>
               <p>V Liberalni demokraciji Slovenije smo pregledali poročilo Komisije za
                  preprečevanje korupcije za leto 2006 in ga ocenjujemo kot dobro, kot vzorno, kot
                  strukturalno dobro postavljeno, seveda pa bi ob tem trenutku lahko povedali še kaj
                  več. Jaz priporočam seveda predvsem, da si kolegice in kolegi ogledate šesto in
                  sedmo poglavje: eno govori o stanju na področju preprečevanja korupcije v
                  Republiki Sloveniji in sedmo, ki govori o sodelovanju Komisije za preprečevanje
                  korupcije z drugimi državnimi organi in organi lokalnih skupnosti. Ti dve poglavji
                  namreč govorita seveda še o tistem, o čemer se pravzaprav tukaj pogovarjamo že ves
                  mandat.</p>
               <p>Ta komisija je seveda na nek način nesrečna, namreč, od prvega trenutka se je
                  obstoječa koalicija odločila, da bo "boj proti K-a", spremenila v "boj proti
                  Kosovu", ne proti korupciji, ne proti klientelizmu, ne proti kriminalu, ampak
                  proti Dragu Kosu. Jaz mislim, da je lahko na to na nek način ponosen, da je tako
                  imeniten v njihovih očeh. Ampak kljub temu je seveda v tem času potem v vseh teh
                  treh letih komisija doživljala sama polena pod noge, kar naprej. Cela skladovnica
                  polen se je zvalila, zato da bi dokazali kako ne dela tistega, kar se jim zdi, da
                  bi lahko delala, če bi ji dovolili,da dela. Zapletena zadeva. In kar naprej se ji
                  seveda podtika to, da je to brezzobi tiger. Seveda je in tudi njen namen je
                  takšen.</p>
               <p>Komisija za preprečevanje korupcije je tako kot ključavnica na vratih: ne dopušča,
                  da bi kdo prišel v koruptivni prostor. Če pa kdo pride, so pa za to drugi organi,
                  tožilstva in pa policija. In včeraj bi se, na pusta bi se morali spraševati, ne pa
                  danes na pepelnico, to je drug praznik. In zato, seveda tudi v skladu s tem
                  praznikom, pepeljenje vendar ni spominjanje drugih, da so minljivi ampak predvsem
                  opominjanje sebe, da si minljiv - je tako gospod predsednik?</p>
               <p>Če pogledamo poročilo, potem vidimo, da so stvari, ki so pravzaprav, ki so res
                  zaskrbljujoče, ampak so pa tudi takšne, ki so razveseljujoče. Očitno je, da se
                  ljudje veliko bolje zavedajo, državljani, državljanke, pa tudi poslovni subjekti,
                  kakšna je funkcija protikorupcijske komisije. Da pa se vsaj en del parlamenta in
                  pa en del Vlade tega ne zaveda.</p>
               <p>Tukaj smo malo prej poslušali kolega preroka, ki je že napovedoval, kaj vse se bo
                  zgodilo s to komisijo, ki jo vodi gospod Drago Kos, kako je zanič, kako se bo vse
                  njeno delo razpršilo, dodelilo različnim drugim organom in predvsem zameglilo. To
                  je očitno končni načrt. Jaz upam, da se bo zgodilo vse kaj prej, preden se bo ta
                  načrt začel uresničevati. Odnos do dela komisije se kaže tudi v tem, kar se je
                  dogajalo na parlamentarni komisiji za nadzor komisije o preprečevanju korupcije,
                  ko niso bili sprejeti amandmaji oziroma dopolnila sklepov.</p>
               <p>V Liberalni demokraciji bomo sprejeli poročilo, ki ga je pripravil vzgledno,
                  vzorno, celo jezikovno korektno, kar je redko. Ta komisija in pa tudi vse sklepe
                  in pa dopolnila, ki so zaenkrat predlagana. Hvala lepa.</p>
            </sp>
            <sp xml:id="SDZ4-Redna-35-2008-02-06.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren bo predstavil stališče poslanske skupine Nove Slovenije.
                  Prosim.</p>
            </sp>
            <sp xml:id="SDZ4-Redna-35-2008-02-06.sp20">

               <speaker>DRAGO KOREN:</speaker>

               <p>Hvala za besedo, gospod predsednik. Lep dober dan poslankam, poslancem in
                  predsedniku komisije, gospodu Kosu, pa tudi vidim, naši mladini na balkonu!</p>
               <p>Ko razpravljamo o poročilu o delu Komisije za preprečevanje korupcije, se moramo
                  zavedati, da gre za razpravo o delu državnega organa, ustanovljenega z Zakonom o
                  preprečevanju korupcije. Od leta 2004 imamo v Sloveniji organ, katerega naloge so
                  definirane v 16., 17. in 18. členu omenjenega zakona. Ti členi govorijo o
                  sistemsko analitičnih nalogah, koordinativnih nalogah, posvetovalnih,
                  izobraževalnih nalogah komisije, ki naj bi pripomogle k preprečevanju
                  korupcije.</p>
               <p>Po zakonu je korupcija vsaka kršitev dolžnega ravnanja uradnih oziroma odgovornih
                  oseb v javnem ali zasebnem sektorju kot tudi ravnanje oseb, ki so pobudniki
                  kršitev ali oseb, ki se s kršitvijo lahko okoristijo zaradi neposredno ali
                  posredno obljubljene, ponujene ali dane oziroma zahtevane sprejete ali pričakovane
                  koristi zase ali za drugega. Korupcija je pojav, ki škoduje tako državljanom kot
                  državi. Je pojav, ki lahko uniči zaupanje ljudi v državne inštitucije. Zmanjša
                  lahko politično stabilnost in socialni ter zavira ekonomski razvoj.</p>
               <p>Delo komisije mora slediti smernicam zapisanim v Resoluciji o preprečevanju
                  korupcije v Republiki Sloveniji. Smernice zapisane v tej resoluciji težijo k
                  primernejšim ukrepom za odpravo korupcije. Slonijo na osnovnih ciljih, ki so
                  usmerjeni v preventivo. Resolucija celo predvidi ukrepe, ki težijo k dolgoročni,
                  trajni odpravi pogojev za nastanek in razvoj korupcije same. Vse to so definicije
                  in načela, katerim naj bi komisija s svojim delom sledila. In o svojem delu mora
                  komisija vsako leto poročati Državnemu zboru. Toda, ko beremo Poročilo o delu
                  komisije, si je potrebno priznati, da je iz njega le težko razbrati, katere
                  zakonske določbe, naloge je komisija v letu 2006 uresničila ali katerim smernicam
                  oziroma načelom resolucije je pri svojem delu sledila.</p>
               <p>Seznanimo se lahko s tem, koliko funkcionarjev je poročalo o svojem premoženjskem
                  stanju ter koliko jih te dolžnosti ni izpolnilo. Beremo lahko o tem, kako je
                  komisija svetovala in uradno odgovarjala na vprašanja o nezdružljivosti funkcij.
                  Izvemo o tem, da je komisija pripravila seznam daril, ki so jih prejemali
                  funkcionarji. Predvsem pa lahko beremo o tem, kako naj bi bila komisija edini
                  organ v Sloveniji, ki svojo funkcijo pri preprečevanju korupcije jemlje resno in
                  se načrtovano ter prioritetno loteva reševanja pojava korupcije. V poročilu je
                  mogoče celo zaslediti očitke drugim pristojnim državnim organom, kot so policija
                  in pristojna ministrstva, da je njihova vloga pri procesu preprečevanja korupcije
                  pasivna in neresna.</p>
               <p>Po poročilu sodeč je država zatajila in dopušča pojav in razvoj korupcije.
                  Komisija pa je tista, ki zavzeto bdi nad zadevami in pridno opozarja, kdaj, kje in
                  kako ljudje v Sloveniji koruptivno delujejo. Žal pa se v Novi Sloveniji s takšnimi
                  očitki ne moremo strinjati. Niti jih ne moremo sprejeti. Kajti menimo, da
                  pristojni državni organi ministrstva in ne nazadnje Vlada Republike Slovenije
                  svoje delo usmerjeno v omejevanje in preprečevanje korupcije opravlja zgledno.</p>
               <p>Jasno je, da je korupcija eden največjih problemov sodobne družbe. Korupcija je
                  pojav, ki ima izrazito destruktivne posledice. In s problemom se je treba spopasti
                  in vse moči usmeriti v to, da se ga odpravi. Če komisija deluje in kot pravi sama
                  zase, deluje učinkovito, bi pričakovali primernejša poročila, obširnejše analize
                  in raziskave o pojavih korupcije. Tako pa se zdi, da je večji del komisije povezan
                  zgolj s sprejemanjem in analizo poročil o premoženjskem stanju funkcionarjev ter
                  pripravi seznama daril. Menimo, da je to lahko zgolj osnova, na podlagi katere se
                  lahko proces preprečevanja korupcije šele začne.</p>
               <p>V Novi Sloveniji se nam zdi nesprejemljivo, da si komisija jemlje pravico, da v
                  poročilu o svojem delu očita ostalim organom, kako ne sodelujejo v boju proti
                  korupciji, kako očita Vladi in ministrstvom, da ne opravljajo svojih nalog in kako
                  nočejo sodelovati s komisijo. Zlasti pa ne razumemo, kako lahko v poročilu
                  komisije, komisija sama sebe označi kot edini organ, ki učinkovito in prioritetno
                  dela v smeri preprečevanja korupcije.</p>
               <p>Tovrstne trditve so po mnenju Nove Slovenije neresnične in neutemeljene. Ne moremo
                  pa se izogniti niti temi v poročilu, ki govori o tem, kako zaradi ukinjanja
                  komisije zaposleni v njej niso mogli delovati 100% in maksimalno učinkovito, ker
                  jih je skrbelo za njihov obstoj.</p>
               <p>Pri tem se vprašam: Kakšne posledice bi imelo takšno stanje na Onkološkem
                  inštitutu? Kaj bi se zgodilo, če bi zdravniki na tem inštitutu delali manj zavzeto
                  in se ne bi posvečali svojim vsebinskim nalogam, ker je pač stanje inštituta
                  ogroženo? Bi mar zato pomagali pri zdravljenju samo nekaterim pacientom, ker bi
                  jih preveč skrbelo to, kako bo inštitut deloval?</p>
               <p>Po našem mnenju morajo vsi strokovnjaki, tudi tisti zaposleni v komisiji, delati s
                  polno paro in maksimalno učinkovito. To pomeni, da morajo delovati profesionalno.
                  In zunanji dejavniki ne smejo imeti tako velikega vpliva na njihovo učinkovito
                  delovanje. V Novi Sloveniji bomo predlagane sklepe podprli.</p>
               <p>Zlasti pomemben se nam zdi tisti, ki govori o tem, da se v Državnem zboru čim prej
                  sprejme predlog Zakona o ratifikaciji Konvencije Organizacije združenih narodov
                  proti korupciji. Prepričani smo, da bo sprejem in potrditev te konvencije pomenil
                  korak naprej in da bomo lahko v Sloveniji na njenih temeljih natančneje uredili
                  zakonodajo dotičnega področja ter strokovno uredili potrebno inštitucijo, ki bo
                  učinkoviteje pripomogla k preprečevanju korupcije. Za to sta pomembna tudi poziva
                  vsem pristojnim organom, da korupciji namenijo posebno skrb pri preprečevanju,
                  odkrivanju in pregonu pojava korupcije v Republiki Sloveniji. Z ozaveščanjem
                  ljudi, obveščanjem ljudi o korupciji, o njenih nevarnostih in posledicah pa bo
                  narejen največji korak k omejevanju ter preprečevanju korupcije. Kot sem rekel, v
                  poslanski skupini Nove Slovenije bomo predlagane sklepe podprli.</p>
            </sp>
            <sp xml:id="SDZ4-Redna-35-2008-02-06.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drofenik bo predstavil stališče poslanske skupine Slovenske ljudske
                  stranke. Prosim.</p>
            </sp>
            <sp xml:id="SDZ4-Redna-35-2008-02-06.sp22">

               <speaker>MARJAN DROFENIK:</speaker>

               <p>Spoštovani predsednik, spoštovani gospod Kos, državni sekretar, Ministrstvo za
                  notranje zadeve, poslanke, poslanci. Pozdravljeni mladi obiskovalci na galeriji.
                  Poročilo o delu Komisije za preprečevanje korupcije v letu 2006 kaže na to, da že
                  nadzor nad premoženjskim stanjem funkcionarjev prinaša nemalo dela. Analiziranje
                  in obdelava vseh podatkov, ki so jih funkcionarji dolžni izkazovati po prvem
                  odstavku 37. člena Zakona o preprečevanju korupcije je pravzaprav veliko delo.</p>
               <p>Vprašanje pa je, koliko to zares učinkuje na samem področju preprečevanja
                  korupcije. Iz poročila je predvsem razvidno, da so vsi funkcionarji na državnem
                  nivoju poročali o premoženjskem stanju. Prav tako so o premoženjskem stanju
                  poročali vsi sodniki, tožilci in pravobranilci. Po drugi strani pa obrazcev ni
                  oddalo določeno število lokalnih funkcionarjev. Kar morda kaže na potrebo po
                  razmisleku, ali je treba nadzor premoženja funkcionarjev res izvajati tako široko.
                  Namreč, preverjanje premoženjskega stanja vsakega občinskega svetnika je milo
                  rečeno neefektivno.</p>
               <p>Komisija se ukvarja tudi z vprašanji glede z zakonom predpisane nezdružljivosti
                  funkcij. Najbolj nejasna je torej nezdružljivost v smislu 21. člena Zakona o
                  preprečevanju korupcije, ki določa, da nepoklicni funkcionarji ne smejo opravljati
                  dejavnosti upravljanja ali zastopanja v javnem podjetju, javnem zavodu ali javni
                  agenciji, če po svoji funkciji opravljajo nadzor nad njihovim delom.</p>
               <p>Komisija je podala mnenje, da funkcija nepoklicnega župana ni združljiva s
                  funkcijo ravnatelja osnovne šole. S takšnim mnenjem pa se ni strinjala Služba
                  Vlade Republike Slovenije za lokalno samoupravo in regionalno politiko. Morda bi s
                  strani Državnega zbora res bilo najbolje sprejeti avtentično razlago tega
                  določila.</p>
               <p>Zakon o preprečevanju korupcije pooblašča komisijo tudi za izdajo dovoljenj
                  pravnim subjektom za poslovanje z naročniki, ki poslujejo po predpisih o javnih
                  naročilih. Razvidno je, da je komisija v letu 2006 izdala štiri takšna dovoljenja.
                  Na podlagi seznama daril, ki so jih dolžni voditi organi, v katerih funkcionarji
                  opravljajo funkcijo, je komisija izdelala tudi katalog daril in ga objavila na
                  svoji spletni strani. Vemo namreč, da funkcionar ne sme prejemati daril v zvezi z
                  opravljanjem funkcije razen protokolarnih daril in priložnostnih daril manjše
                  vrednosti.</p>
               <p>V poslanski skupini Slovenske ljudske stranke pa se nam zdijo najbolj zanimivi
                  rezultati javnomnenjske raziskave o stanju na področju korupcije v Sloveniji.
                  Korupcija je. To vemo vsi. Pa vendar se vsesplošno prepričanje o korupciji in
                  podkupovanju v javnem sektorju nekoliko sicer umirja. Prav je, da se vzpostavlja
                  takšna družbena klima, ki kaže na občutljivost ljudi in na sam pojav korupcije.
                  Korupcija ni samoumevna in ni nekaj, s čemer bi se morali kar sprijazniti.
                  Žalostno je dejstvo, da se je največ ljudi dejansko srečalo s korupcijo v
                  zdravstvu, pri delu policistov, pri delu zaposlenih na pokojninskem področju, v
                  izobraževalnem sektorju, pri delu odvetnikov in zaposlenih na občinskih upravah.
                  Kaj naj rečemo? To so področja, na katerih so ljudje še sami po sebi najbolj
                  občutljivi, ranljivi. Ali področja zdravstva, policije, izobraževanja, res tako
                  slabo delujejo? Ali pa je dejansko treba zaostriti sam pregon korupcije, dvigniti
                  kazni in seveda izboljšati zakonodajo? Nekaj je zagotovo treba storiti. Ne samo
                  popisati koruptivnosti nekega področja, temveč v prvi vrsti preprečevati takšno
                  stanje oziroma preganjati pojave korupcije v Republiki Sloveniji. Pa da ne bo
                  pomote, nihče ne krivi ljudi, čeprav ni to mogoče čisto v redu, ki so v svojih
                  stiskah pripravljeni marsikaj narediti samo, da se jim na nekem področju nekaj
                  ugodi. To ni prav. Pa vendar funkcionarji so tisti, ki nikakor ne smejo biti
                  dojemljivi za takšne ali drugačne koruptivne ponudbe.</p>
               <p>Na koncu naj omenim le še to, da v Poslanski skupini Slovenske ljudske stranke
                  menimo, da mora biti organ ali organi, ki delujejo na področju preprečevanja
                  korupcije, samostojni in neodvisni. Se pa veselimo, da je na dnevnem redu te seje
                  tudi predlog Zakona o ratifikaciji konvencije Združenih narodov proti korupciji.
                  Upamo oziroma smo prepričani, da bo danes tudi sprejet. Hvala lepa.</p>
            </sp>
            <sp xml:id="SDZ4-Redna-35-2008-02-06.sp23">

               <speaker>PREDSEDNIK FRANCE CUKJATI:</speaker>

               <p>Hvala. S tem smo končali s predstavitvijo stališč poslanskih skupin. Sledi splošna
                  razprava poslank in poslancev o poročilu. Najprej ima besedo gospod Potrč.</p>
            </sp>
            <sp xml:id="SDZ4-Redna-35-2008-02-06.sp24">

               <speaker>MIRAN POTRČ:</speaker>

               <p>Hvala lepa, gospod predsednik. Gospod Kos, kolegice in kolegi! Po moji oceni in
                  mojem poznavanju problematike boja proti korupciji smo v Državnem zboru in v
                  javnosti ob razpravi o poročilu Komisije za boj proti korupciji v čudnih razmerah.
                  Razpravljamo o poročilu, ki je sedem, osem mesecev staro. Vidimo, da je delo v
                  parlamentu protikorupcijske komisije obravnavala samo komisija, ki jo ima Državni
                  zbor, hkrati pa ugotavljamo, da smo za čas, za katerega obravnavamo poročilo,
                  namesto, da bi ta Državni zbor pomagal ustvarjanju splošnega vzdušja za boj proti
                  korupciji, delovali tako, da bi boja proti korupciji bilo čim manj. In danes so,
                  drage kolegice in kolegi, izjave koalicijskih poslancev o tem, kako želijo
                  neodvisno komisijo, o tem, kako podpirajo boj proti korupciji, dvolične. Dvolične
                  so zato, ker je vaše konkretno ravnanje v zadnjih dveh letih bilo drugačno. Bili
                  ste za to, da se ustanovljena komisija ukine. Ves čas ste kritizirali njeno delo.
                  Mnogokrat, razen do zadnjih par mesecev vse povezovali s predsednikom te komisije.
                  Govorili o tem, da je treba okrepiti policijo in tožilstva in pravosodje. In
                  pričakovali in trdili, da to ne more ali da ne sme ali pa da mora. Zelo dvolično
                  tudi to delati Komisija za preprečevanje korupcije.</p>
               <p>Danes pa ugotavljamo, da je največ zaupanja v javnosti še vedno v Komisijo za
                  preprečevanje korupcije in skoraj najmanj v Vlado, da bi na tem področju delovala.
                  Danes ugotavljamo, da problem korupcije v Sloveniji ni nič manjši. Ne bom rekel,
                  da je večji. Ampak da obstoja in da bi rabili organizirano aktivnost za
                  preprečevanje, hkrati pa bomo, upam danes sprejeli Konvencijo proti korupciji
                  Združenih narodov, kar je, recimo, pomemben korak naprej. Ampak, spomnite se, da
                  smo tudi o tem govorili nekaj mesecev. Spomnite se, kakšen predlog s strani Vlade
                  je prišel in da je zadnji moment spoznala Vlada, da pravzaprav ne more vgrajevati
                  v zakon o ratifikaciji te konvencije rešitve, ki bodo morda po njeni želji
                  uveljavljene 1. januarja 2009. To, kar je zdaj njen predlog. Skratka, mislim, da
                  je treba vse te okoliščine upoštevati, ko o poročilu komisije govorimo.</p>
               <p>Ko se govori o vlogi institucij v prizadevanjih za boj proti korupciji, imamo
                  pregled, ki ga je pripravila komisija, kako so naštete korupcije pripomogle k boju
                  proti korupciji v Sloveniji.</p>
               <p>Jaz ne rečem, da je to edina objektivna slika. Je pa narejena na podlagi vzorca
                  907-ih anketirancev in daje na najvišje mesto medije, kmalu za tem pa Komisijo za
                  preprečevanje korupcije. In na najnižje mesto odvetniške pisarne in kmalu za tem
                  Vlado. Zato govoriti o tem s strani posameznih kolegov, da so ocene Komisije za
                  boj proti korupciji, da je bilo premalo sodelovanja v boju proti korupciji z
                  njimi, neobjektivne, spet dvolično. Seveda ni bilo sodelovanja.</p>
               <p>Govoriti o tem, da je neobjektivna ocena, da so bili ljudje v komisiji
                  nemotivirani za delo, če se je govorilo samo o tem, kdaj bo komisija kot
                  samostojni in neodvisni organ ukinjena, je smešno. Pa ne mi reči, da je tisti, ki
                  o njem govoriš, da ga boš čez tri mesece ali pa pol leta ukinil, motiviran posebej
                  za svoje delo. Kaj se je vse vsem dogajalo, pa vemo. Zakon sprejet, ustavni spor,
                  razglašen za neustavnega v določenih podlagah, novi predlogi in predlogi, takšni
                  kot danes so, s 1.1.2009 ukinjajo samostojno in neodvisno komisijo za boj proti
                  korupciji in ohranjajo vse, kar zadeva korupcijo vezano samo za funkcionarje,
                  prejemanje daril in njihove plače pa morda še nezmožnost opravljanja poklicnega
                  dela. Ampak to ni vsa aktivnost, ki bi bila organizirano potrebna. Mislim, da se
                  moramo o tem zamisliti in se organizirati za ustrezno delovanje. Ker jaz bom
                  omenil dve področji, ki sta tudi tukaj v poročilu omenjeni kot najbolj možni za
                  korupcijo. To je na eni strani delovanje državnih organov, uprava, predvsem pa
                  občine.</p>
               <p>Če to povežemo z oceno, ki jo imajo o svojem soočenju s korupcijo podjetniki,
                  potem bomo videli, da je res to, kar se sicer govori, da je za mnoga potem mala in
                  srednja podjetja zelo težko dobiti posel, ne da imajo dobre odnose s tistim, ki bo
                  posel dal. In zelo, zelo veliko posla se danes opravlja preko ali uprave in občin,
                  državne uprave in občin ali preko državnih podjetij, v katerih imajo država in
                  občine svoje lastniške deleže. In če je povsod tam potrebna neka povezava, da bi
                  posel dobil, potem je seveda Slovenija na nevarni točki glede ne samo korupcije,
                  ampak tudi glede svobodnega poslovanja podjetij.</p>
               <p>In drugo je problem zdravstva, ki ga imamo organiziranega tako, da mnogi še vedno
                  mislijo, da ne bodo mogli pravočasno do zdravstvenih uslug priti, če si ne bodo
                  pri tem pomagali. In za eno in drugo je potrebno preventivno delovanje in skupna
                  akcija. Zato se mi zdi, da bi morali o tem razmišljati in res zagotoviti, da bomo
                  pogoje za takšno preventivno delovanje zagotavljali. Naj se ta komisija imenuje
                  tako ali drugače, naj bo njen predsednik gospod Drago Kos ali kdorkoli drug, ampak
                  samostojen in neodvisen organ potrebujemo. Tega pa vlada in vladajoča koalicija
                  sesuva in onemogoča zadnjih nekaj let.</p>
               <p>Zato moram reči, da bom z veseljem podprl zadnji predlagani sklep, ki pa je tudi
                  dvoličen s strani koalicije. Državni zbor poziva vse državne organe in lokalne
                  skupnosti, da vložijo več truda v obveščanje ljudi, da sta korupcija in njeno
                  preprečevanje v prvi vrsti stvar posameznika in njegove odločitve. V prvem delu
                  poziv. Pozivamo k tistemu, kar smo do zdaj tri leta sesuvali. V drugem delu pa
                  gospe in gospodje ni stvar predvsem posameznika, ampak organiziranega delovanja
                  družbe, da posameznik ne bi prišel v položaj, ko bi ga zaradi eksistence ali pa
                  ustvarjanja njegovih interesov silili, da se mora takšnega koruptivnega ravnanja
                  posluževati. Hvala.</p>
            </sp>
            <sp xml:id="SDZ4-Redna-35-2008-02-06.sp25">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kokalj.</p>
            </sp>
            <sp xml:id="SDZ4-Redna-35-2008-02-06.sp26">

               <speaker>ANTON KOKALJ:</speaker>

               <p>Hvala lepa. Mislim, da današnja razprava, pravzaprav samo poročilo omogoča
                  današnji razpravi to, da se o korupciji več pravzaprav tudi javno pove. Vsi vemo,
                  da ta pojav obstaja. Poročilo tudi govori o nekaterih vidikih bolj poudarjeno.
                  Vendar menim, da pa je pogosto ta stvar zelo omejena na druge in da smo pri tem
                  precej pilatovski. Če gledam državni zbor kot zakonodajni organ, se je treba
                  zavedati, da imamo mi gotovo veliko možnosti, da bi ta pojav izkoreninili na tisti
                  način, ki pravzaprav legalizira največ škode, kjer je pravzaprav najtežje
                  dokazovati korupcijo.</p>
               <p>Zakonita korupcija ali legalna korupcija je po moji oceni največji problem v vseh
                  družbah. Ne samo v naši. Glede na to, kakšna je bila praksa že v bivši državi, v
                  kateri smo živeli, ko je bila zakonodaja napisana tako ohlapno, da se je tolmačila
                  tako ali drugače, moram ugotavljati, da se tudi sedaj ta praksa še ni povsem v
                  zadostni meri izboljšala. Vedno je največja škoda za državljanke in državljane
                  storjena takrat, ko pravzaprav korupcije ni možno dokazati, pa vsi vemo, da se
                  dogaja.</p>
               <p>V Sloveniji vemo, da je kar nekaj podjetij, o katerih seveda se spet javno ne more
                  govoriti oziroma jih je težko preganjati, ker so zadeve na nek način legalizirane.
                  Tako prisesanih na državni proračun, da jih enostavno brez kirurškega posega ni
                  mogoče od proračuna odtrgati. Ne bom navajal konkretnih projektov in konkretnih
                  področij. Zato bi sam razmišljal kot poslanec v to smer, da se je potrebno v
                  okviru Državnega zbora potruditi, da se prisluhne tistim pobudam poslancev ali
                  poslanskih skupin ne glede na to, s katere strani prihajajo, ki poskušajo narediti
                  to zakonodajo bolj transparentno in bolj izvedljivo. Sam bom navedel dva
                  primera.</p>
               <p>En primer je, ko smo poskušali vnesti v zakon o ustavnem sodišču možnost pritožbe
                  na Ustavno sodišče oziroma vložitev zahteve na Ustavno sodišče v zvezi z lokalnimi
                  akti, se pravi z akti, ki jih sprejemajo lokalne skupnosti s strani tretjine
                  svetnikov. Vemo, da je zakon v bistvu pritožbene možnosti pravzaprav poslabšal in
                  s tem na nek način povečuje možnost koruptivnega delovanja. Sam sem prepričan, da
                  se je koruptivno delovanje na lokalnem nivoju močno okrepilo v zadnjih mandatih, v
                  zadnjem mandatu in pol približno tudi po zaslugi delovanja nekaterih državnih
                  organov.</p>
               <p>Navedel bom primer zelo hitrega sprejema prostorskih aktov še v prejšnjem mandatu
                  prejšnje vlade, ko se je kar čez noč sprejelo čez 80 prostorskih aktov, pri čemer
                  se je vedelo, da mnogo teh ni spoštovalo postopka, ki ga narekuje zakon. Vendar si
                  to očitno vlada lahko privošči. Če ni tožnika, ni sodnika. Vemo pa, da je
                  prostorska problematika pravzaprav podlaga za veliko korupcije, ki se odvija v
                  Sloveniji, kolikor se odvija. In to me zelo moti, ker tam, kjer bi lahko
                  preprečevali, tu v Državnem zboru tega ne počnemo v zadostni meri.</p>
               <p>In drug primer, ki pa ne samo po mojem mnenju, ampak tudi po mnenju nekaterih
                  zunanjih inštitucij, konkretno Sveta Evrope, ki je pred leti delalo poročilo o
                  stanju lokalne in regionalne samouprave v Sloveniji, kjer je izpostavilo, da
                  združljivost funkcije župana in poslanca vnaša možnost koruptivnega delovanja. Če
                  že ne drugega, postavlja določene predstavnike lokalnih oblasti v neenakopraven
                  položaj. Mislim, da bi morali to odpraviti. To lahko naredimo samo v Državnem
                  zboru. Zato mislim, da preveliko besed o korupciji in o tem, kako se drugi s tem
                  ukvarjajo, sami pa ne naredimo tega, kar bi lahko, ni ravno najbolj na mestu.
                  Mislim, da se danes tudi mi lahko malo posujemo s pepelom, ko je že ravno
                  Pepelnica. Predvsem se mi zdi, da je treba sprejemati, kot sem že uvodoma rekel,
                  tako zakonodajo, ki bo onemogočala sistemsko korupcijo, o kateri tudi govori
                  poročilo, ki se seveda ni začela v tem mandatu. Mislim, da se je v tem mandatu kar
                  nekaj spremenilo na sistemski način.</p>
               <p>Prepričan sem pa tudi, da ni prava razprava, ali naj obstane taka ali drugačna
                  komisija. Nobena komisija sama po sebi korupcije ne more preprečiti. Predvsem je
                  pomembno to, da vsi subjekti od vlade, od sodne veje oblasti, do tožilstva, do
                  zakonodajne veje oblasti delamo na tem. Za zdrav razvoj družbe, kot sem tudi
                  začel, če ne bomo imeli transparentnih postopkov, potem se nam slabo piše. Za
                  primer bi dal skandinavske države. Vsi mislim, da se lahko strinjamo, da je v
                  skandinavskih državah vsaj statistično korupcije najmanj. To pa tudi zato, ker so
                  postopki izjemno transparentni. In s tem se pravzaprav gradi. Hkrati, ko se gradi
                  nekoruptivno vzdušje in nekoruptivno okolje, se s tem pravzaprav gradi višji
                  življenjski standard v celotni družbi.</p>
               <p>Jaz bi zaključil s tem, da se mi zdi res dobro, da tako poročilo omogoča razpravo
                  v Državnem zboru, kot zakonodajni veji oblasti. Pri čemer bi pa seveda pozval tudi
                  vse kolege in kolegice, da pri obravnavi zakonodaje, ki dajejo neko pomembno
                  vlogi, tudi upoštevanje nekih etičnih načel, nekih dimenzij človeka, ki človeku
                  pomagajo k nekoruptivnem delovanju, da podpirajo take predloge v tem parlamentu.
                  Kajti sam sem prepričan, da noben zakon ne more biti močnejši od zakona neke
                  moralne in etične drže posameznika. Hvala.</p>
            </sp>
            <sp xml:id="SDZ4-Redna-35-2008-02-06.sp27">

               <speaker>PREDSEDNIK FRANCE CUKJATI:</speaker>

               <p> Hvala. Besedo ima gospod Janc.</p>
            </sp>
            <sp xml:id="SDZ4-Redna-35-2008-02-06.sp28">

               <speaker>KRISTIJAN JANC:</speaker>

               <p>Hvala lepa, gospod predsednik, predsednik Kos, kolegice in kolegi. Korupcija je
                  bila, je in žal tudi v prihodnje bo. To mislim, da nisem nič novega povedal. To
                  zagotovo sedi. Mi pa si želimo, da bi bilo te korupcije v Sloveniji čim manj,
                  definitivno. Zato imamo tudi Komisijo za preprečevanje korupcije, ki naj bi počela
                  te stvari. Po prebranem poročilu, ki smo ga dobili za leto 2006, žal tudi po moji
                  oceni malce prepozno pa nikoli ni prepozno, je po moji oceni korektno, nazorno.
                  Dovolj jasno pove, kaj je komisija počela, na kaj opozarja. In tudi to poročilo je
                  opremljeno s številnimi podatki, ki je za nas poslance in za javnost in za to
                  današnjo razpravo, po moje več kot pozitivno, koristno in dobro. Pozivi s tega
                  mesta predsednika in seveda poročila so dobronamerni. Želimo si to pa to, pa to.
                  Vendar vsi pa vemo, da samo komisija tega problema, ki je, korupcije v Sloveniji,
                  sama zagotovo ne bo zmogla, če vse ostale institucije, ki so zato zadolžene, ne
                  bodo svojega poslanstva opravile. Policija, sodstvo, tožilstvo, in tako
                  naprej.</p>
               <p>Mislim, da je v tem času kar lahko zaznati, da je tudi premoženjsko stanje
                  funkcionarjev, tako lokalnih kot državnih, šlo korak naprej. Tudi ta odzivnost je
                  boljša, kot je bila. Torej so se tudi funkcionarji zavedali svojega dela, da
                  morajo ob letu obsorej podati svoje premoženjsko stanje in dati svoje izpolnjene
                  obrazce. To mislim, da je korak naprej. Čeravno slišimo, da so lokalni oblastniki
                  oziroma funkcionarji nekoliko manj odzivni. Slabše se odzivajo na te stvari kot
                  državni. Pa vendarle, tudi tukaj je stvar boljša.</p>
               <p>Nezdružljivost funkcije, o tem je bilo veliko povedanega, veliko napisanega,
                  veliko tudi različnih mnenj. Funkcionar, kot je župan ali pa ravnatelj šole in
                  tako naprej. Tu so bila tudi žal precej drugačna mnenja kot v sami državi. Na
                  koncu pa mislim, da tudi po mojih ocenah je bil plod temu, da je bila, mnogi
                  ravnatelji ali pa so se odrekli eni ali drugi funkciji in da ta zadeva vendarle
                  prišla na končno mesto, da ta stvar ni združljiva s funkcijo župana in ravnatelja.
                  To mislim, da se je tudi zgodilo, da so tudi odstopili kot ravnatelji, večina teh
                  županov.</p>
               <p>Kar se tiče prijave korupcije. Tudi to je vzpodbudno, da 50% že znanih
                  prijaviteljev in mislim, da je uspeh, da 50% tistih, ki to napiše, se podpiše z
                  imenom in priimkom. Verjetno bi bilo boljše, če bi bilo še več in upam, da bo tudi
                  v prihodnje še več takšnih, ki se bodo s priimkom in imenom podpisali pod takšno
                  ali drugačno prijavo na ta naslov.</p>
               <p>To so pozitivni koraki, ki jih moramo zaznati. Tudi okoli seznamov daril in tako
                  naprej. Tudi tukaj mislim, da so stvari na pravi poti. Dejstvo pa je, da taka
                  vlada, taka resna država se mora boriti proti korupciji. To je skrb vsake vlade,
                  vsake koalicije, vsake pravne države. To je definitivno in od tega ne smemo sploh
                  kakorkoli imamo različna mnenja, kako se je počelo v tem mandatu in prejšnjih
                  mandatih. Saj v bistvu bolj ali manj je zadeva podobna. Ni bistvenih razlik med
                  prej in zdaj. Vsi se na nek način načelno zavzemamo za to, podpiramo to, da se ta
                  zadeva preganja, da se preprečuje, da se zmanjšuje in tako naprej. In tudi ta
                  država in Državni zbor sta nekaj naredila.</p>
               <p>Veliko je bilo govora tudi o javnem naročanju. Od tu se prelivajo ogromna sredstva
                  javnih, javna sredstva tako ali drugače. Tudi popravili smo zakon o javnem
                  naročanju. V tem duhu, kako bi ga bolj natančno opredelili, kako bi dopuščali
                  manjše možnosti korupcije na področju javnega naročanja, tako na lokalni kot na
                  državni ravni, kot na zavodih, kjer se vrtijo velika sredstva.</p>
               <p>Nekaj je bilo tukaj narejeno v tem smislu, kako bi lahko to stvar izboljšali. In
                  tukaj mislim, da smo bili toliko odgovorni in smo ta zakon popravili. Upam, da se
                  izvaja v novejšem v skladu z novim zakonom stvari boljše, gre v pravo smer.
                  Strinjam se s tistimi, ki pravijo, da je premalo strokovnjakov na tem mestu.
                  Definitivno. Jaz mislim, da tu in na splošno v družbi je premalo teh
                  strokovnjakov, ki bi se lahko ukvarjali z odkrivanjem korupcije. To je po mojem
                  izjemno zahtevna tema. Zahteva izredno kompleksno znanje, da se lahko nekdo loti
                  takšnega ali drugačnega odkrivanja v današnjem času, ko so na drugi strani tudi
                  mojstri tega posla. Vsakršno razmišljanje o kakršnikoli ukinitvi, mislim, da tega
                  izraza nisem slišal, da bi morali to komisijo ukiniti. Če karkoli ne velja, potem
                  je treba urediti tako, da se popravijo stvari. In taka komisija bi bila ob
                  ukinitvi korak nazaj. Korak nazaj tudi proti tem, za kar se vlade, države
                  zavzemajo, pa naj bi se zavzemale za boj proti korupciji, preprečevanju in
                  zmanjševanju. In tukaj ko komu to ne paše, mislim, da je to zmotno in neprimerno
                  takšno dejanje.</p>
               <p>Mislim, da tudi javnost, ki v teh letih spremlja naše delo Komisije za
                  preprečevanje korupcije, ima neko pozitivno mnenje o tej stvari, da je pač to
                  potrebno, da to obstaja in da ta komisija mora biti strokovna, kvalitetna,
                  profesionalna, neodvisna, nesplotizirana. To si vsi želimo, vsi med nami, in da
                  temu sledijo za ene bolj, za druge nekoliko manj. Mislim, da obstoječi vzroki za
                  korupcijo so različni.</p>
               <p>Žal pa je prepočasni odziv. Do končnega cilja in do končnega uspeha je dolga pot.
                  Malo je bilo doseženih končnih ciljev, ko je oseba odgovarjala za svoja dejanja.
                  To je problem. Ta pot je predolga in prepočasna. Kazni so prenizke in večkrat
                  postopki zastarajo in se do končnega cilja do dotične osebe, ki je tako dejanje
                  storila. Žal, imamo izplen skromen, majhen. To je slabo in očitki verjetno
                  držijo.</p>
               <p>Dobro pa je, da imamo aktivne medije, ki veliko tega naredijo sami skozi svoje
                  poslanstvo in, bom rekel, so zelo učinkovit instrument, kako opozarjajo na take in
                  drugačne nepravilnosti in ob tem zdramijo tiste, ki so odgovorni za take stvari.
                  In mogoče potem celo hitreje pristopijo k svojemu delu, odkrivanju in
                  preprečevanju takšnih in drugačnih nečednih poslov, ki se dogajajo in jih
                  velikokrat mediji prvi odkrijejo v tem slovenskem prostoru. Zato gre tudi njim
                  zahvala. Ne samo državljanom, ki prijavljajo, ampak tudi medijem, ki imajo tukaj
                  pomembno poslanstvo v odkrivanju tega.</p>
               <p>Vsako takšno opozorilo državljanov na takšne in drugačne stvari, medijev in tudi
                  sama komisija, ki opravlja to delo, je to poročilo zgledno in dobro pripravljeno.
                  To je za vse tiste, ki pač morajo po svojih službenih obveznostih opravljati svoje
                  poslanstvo naprej. Policija in tožilstvo imata tukaj na tem mestu dela več kot
                  dovolj. Upam, da ga bosta tudi uspešno ali še bolj uspešno reševala v prihodnje.
                  Ne glede, katera oblast bo, katera vlada bo in koalicija.</p>
               <p>Na koncu o tej lokalni stvari. O tem smo že govorili v tem parlamentu. Dobro je,
                  da smo tudi ta popravek navedli funkcionarjem občinskega svetnika, ki je bil prej
                  enak in v enaki vrsti kot predsednik vlade, predsednik države, poslanec, župan, da
                  vendarle ti občinski svetniki, ki opravljajo to poslanstvo na lokalnem nivoju, ne
                  morejo biti za celo Slovenijo "zabremzani" v svoji poslovni dejavnosti, v svojem
                  podjetniškem delu, da vendarle en svetnik iz občine Sevnica verjetno nima posebne
                  funkcije vpliva na delo v Mariboru ali v Kranju. To se je popravilo.</p>
               <p>Ta absurd je šel ven, da nismo sedaj vse dobre in uspešne svetnike vrgli iz svetov
                  ven zato, ker so bili podjetniki in ker niso mogli sodelovati na takšnih in
                  drugačnih razpisih. To mislim, da je korak naprej. Čeprav je dolgo trajalo od
                  tistega prvega in dokončnega cilja. Mislim, da je to dobro v tem smislu.</p>
               <p>Poročilo in sklepe, za katere mislim, da so dobri in pozitivni, bom podprl. Vsi
                  skupaj se zavedamo, da komisijo potrebujemo, da bomo čim bolj uspešni proti
                  preprečevanju in odkrivanju korupcije v Sloveniji, ki, kot sem rekel uvodoma, je
                  bila, je in tudi v bodoče žal bo. Hvala.</p>
            </sp>
            <sp xml:id="SDZ4-Redna-35-2008-02-06.sp29">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl.</p>
            </sp>
            <sp xml:id="SDZ4-Redna-35-2008-02-06.sp30">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Gospod spoštovani predsednik Komisije za
                  preprečevanje korupcije, poslanke in poslanci! Danes razpravljamo o, po mojem,
                  zelo pomembnih vprašanjih. Škoda, da nismo o teh več govorili na včerajšnji seji,
                  ko smo se pogovarjali o tem, kako deluje policija v preprečevanju korupcije.</p>
               <p>Gospod Kos je v včerajšnjem intervjuju povedal, po moje, dve pomembni zadevi, ki
                  se tičejo tudi Državnega zbora. Prva je ta, da je res, javna naročila so lahko
                  potencialno gojišče korupcije. Ali so ali niso, je odvisno od tega, kakšno je
                  preventivno delovanje. Naj spomnim, tukajšnji spoštovani zbor, da smo v tem
                  Državnem zboru ob nasprotovanju opozicije zmanjšali pravno varnost v zakonu o
                  reviziji postopkov javnega naročanja in s tem povečujemo možnost korupcije. Za
                  vrsto javnih naročil zaupnega značaja pa še sedaj ni pravnega varstva. In zato
                  imamo posrednike in zato imamo operacijske mize, ki spuščajo olje.</p>
               <p>Drugo, kar je povedal gospod Kos in kar izhaja iz poročila komisije, pa je, da v
                  letu 2007 imamo toliko prijav na protikorupcijsko komisijo, kot jih je bilo prej v
                  skoraj treh letih. Torej, v tem mandatu se poslabšuje oziroma se vsaj povečuje
                  število prijav za boj na Komisijo za preprečevanje korupcije. Kaj nam to sporoča?
                  Ali nam to sporoča, da vendarle v tem mandatu ta ekipa, tisto, o čemer je
                  govorila, govorila pa je o treh K-jih na koncu preteklega mandata, pravzaprav
                  implementira?</p>
               <p>In za zadnji del moje razprave bodimo konkretni. Pridružil se nam je gospod
                  minister za finance, ki ga prav lepo pozdravljam. Dobro je, da se nam je pridružil
                  na tej razpravi. Obžalujem, da ni več z nami državnega sekretarja Ministrstva za
                  notranje zadeve.</p>
               <p>Želim govoriti o enem zelo konkretnem primeru potencialne korupcije. Imenuje se
                  prodaja skoraj 30% deleža Splošne plovbe d.o.o. Portorož s strani države nekim
                  potencialnim kupcem. Dejstvo je, da je Računsko sodišče ugotovilo, da je Vlada na
                  predlog Ministrstva za finance neustrezno, neodplačno prenesla na Sod vrednost
                  upravičeno v obsegu preko 23 milijonov evrov. To je Računsko sodišče ugotovilo. In
                  potem, kaj se je dogajalo v nadaljevanju, je vpisano v dokumentu, ki ga bom predal
                  gospodu državnemu sekretarju, če se nam bo pridružil.</p>
               <p>Sod je v nasprotju s postopki, ki so bodisi postopki, določeni v Zakonu o javnih
                  financah, to zadevo preprosto ne transparentno prodal. Želim, da bi v tem primeru
                  policija delovala skladno s seveda slovenskim pravnim redom in seveda ugotovila,
                  zakaj je Slovenija, ki je sanirala Splošno plovbo d.o.o. Portorož za približno
                  skoraj preko sto milijonov evrov razno raznih obveznic in pomoči predvsem seveda
                  Banki Koper, zakaj je to zadevo pravzaprav prodala na ta način, da je na koncu
                  kupec tej isti družbi preprosto prodal dve stari ladji in s tem dobil praktično
                  vrnjeno celotno kupnino.</p>
               <p>Gospod državni sekretar je bivši miličnik, potem seveda magister človekovih
                  pravic. Nekako tako se imenuje njegova funkcija. Tako, da verjamem, da seveda bodo
                  vzeli to dokumentacijo resno in da bomo tudi mogoče, upam pred koncem tega mandata
                  slišali, ali je ugotovljeno in so sumi koruptivnega dejanja ob prodajanju deleža
                  Splošne plovbe d.o.o. Portorož seveda odkriti.</p>
               <p>Upam, da bo pa policija sama kdaj posegla v neke čudne pogodbe, ki so bile
                  sklepane ob prodajanju Mercatorja in drugih seveda slovenskih družb. Hvala lepa.
                  Predajam dokumentacijo gospodu državnemu sekretarju.</p>
            </sp>
            <sp xml:id="SDZ4-Redna-35-2008-02-06.sp31">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Prijatelj.</p>
            </sp>
            <sp xml:id="SDZ4-Redna-35-2008-02-06.sp32">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani prisotni!</p>
               <p>Če bi se radi pogovarjali o načelnosti, priporočam seveda tako mojim kolegom kot
                  vsem ostalim, da si preberete v slovenskem tedniku, 4.2., zelo sveža novica na
                  starani osem, pismo bralke iz Maribora, ki je podpisana z imenom in priimkom in
                  navaja, bom rekel res eklatantne primere korupcije in klientalizma.</p>
               <p>Jaz sem vesel danes, res sem vesel, da je gospod Cvikl namenil tudi nekaj besed
                  Splošni plovbi. Jaz sem tožen zaradi te zadeve, ker sem opozarjal na korupcijo, na
                  sodišču sem. Poslanec Državnega zbora je na sodišču zaradi tega, ker je opozarjal
                  na vpletenost sodstva v to zadevo. Na v bistvu hudodelsko združbo, ki deluje v tem
                  prostoru in zaradi tega v bistvu povedal tudi na domnevne kršitelje vložil
                  kazensko ovadbo. Zdaj pa seveda zadeva z nasprotne stvari je bila pa pod preprogo
                  pometena na način, ki je omogočal sto procentno transparentnost nezakonitih
                  poslov. Razen Kosove komisije nihče do danes ni ukrepal. Obveščeno je državno
                  tožilstvo, Računsko sodišče, obveščena je v bistvu policija, organ javnega
                  pregona, obveščen je minister, ki je obljubljal, da bo najboljšemu ponudniku to
                  prodal.</p>
               <p>Poslušajte, niti vpogleda v poslovne listine niso dovolili dražiteljem. Pri tem pa
                  so dražitelji morali podpisati izjavo, da so seznanjeni s poslovnim stanjem,
                  finančnim in drugim v podjetju. Kasneje se je to prodalo na dražbi in dražitelji
                  so morali prijaviti zgornjo mejo dražbe, do kje bodo dražili. Danes ne dobim
                  pogodbe, čeprav bi jo Sod moral dati. Pooblaščenka za dostop do javnih informacij
                  mi je dala prav, pa je ne dobim. Prodajali smo pa državno premoženje. Pa kje smo,
                  Banana Republika ali je Slovenija?</p>
               <p>Spoštovani! V Sloveniji je korupcija. In to je rak rana. Mi rabimo Robin Hooda.
                  Zakaj Robin Hooda? Zaradi tega, ker se dovoljuje malim številom državljank in
                  državljanom, da se bogatijo na račun revščine, na račun revščine! Revščina je vsak
                  dan večja. Bogataši so pa vedno bolj bogati. To je klientalizem največje
                  vrste!</p>
               <p>In, kjer še nismo nič naredili na tem? Na elektroskem posegu v klientalizem in
                  korupcijo. Tu je pa tudi naša policija zelo mrzla. Nič ni narejeno. To je
                  sofisticirana metoda v bistvu in preprodaje, korupcije, podkupovanja in vsega, pa
                  ni izsledljiva pa tudi ne bo. Pa če hočemo, lahko govorimo tudi o pedofiliji, ki
                  se dogaja ravno na elektronskih spletih.</p>
               <p>Številne so prijave velikih svinjarij. Velikih svinjarij, spoštovane gospe in
                  gospodje! In policija ima kupe tega verjetno nekje pod predalom zaprte kot stare
                  udbovske arhive.</p>
               <p>In jaz se sprašujem: Ali je morebiti tudi policija vpletena v klientalizem in
                  korupcijo, če pa ne ukrepa? Jaz osebno kot poslanec sem organe javnega pregona
                  detajlno obvestil s pol kubika materiala, ki so ga komaj odnesli iz Državnega
                  zbora o zadevah, ki so se dogajale v zvezi s Splošno plovbo. Največje oškodovanje
                  družbenega premoženja oziroma državnega premoženja na Primorskem. Nič ne ni
                  zgodilo, nič! Država je sanirala to podjetje z državnim denarjem. Posebni zakon
                  smo sprejeli v tem Državnem zboru. Ker pa seveda uslužbenci in pomorščaki niso
                  dobili plač, smo v devetdesetem letu, takrat je Vlada odobrila ustanovitev družbe
                  pooblaščenke tako imenovane Pomorske družbe, katere direktor postane bivši
                  sindikalist. In poglejte, kaj je korupcija. Ta sindikalist proda v bistvu pomorsko
                  družbo, ki je bila ustanovljena izključno zaradi zaščite interesa malih
                  delničarjev. To je delavcev, ki niso dobil plač. Proda to družbo Döhle-ju, ki je
                  danes, kot smo že slišali, kupil za petdeset milijonov Splošno plovbo. In seveda
                  takoj isti dan dvignil na vseh spletnih straneh pač svojo dobičkonosnost v
                  podjetju, ko je postal večinski lastnik. Kar za sto in nekaj procentov je narasla
                  prihodkovna stran. In pa sproti še prodal dve stari ladji, ki sta naključno ali
                  slučajno ali namenoma bili dražji kot pa dve novi. Seveda kupnino je spravil nazaj
                  v žep.</p>
               <p>Spoštovani, pogodba za Splošno plovbo se je podpisala in podpisovala v pisarni
                  gospoda Bajuka. Notarka je prišla tja. Tesno zaprta vrata so bila. Ali je to
                  kleintalizem?</p>
            </sp>
            <sp xml:id="SDZ4-Redna-35-2008-02-06.sp33">

               <speaker>PREDSEDNIK FRANCE CUKJATI:</speaker>

               <p>Hvala. Gospod Terčon. Gospod Cvikl, niste bili imenovan. Gospod Terčon.</p>
            </sp>
            <sp xml:id="SDZ4-Redna-35-2008-02-06.sp34">

               <speaker>DAVORIN TERČON:</speaker>

               <p>Hvala gospod predsednik, spoštovani.</p>
               <p>Torej marsikaj je bilo s strani kolegic in kolegov sedaj povedano. Porajajo se
                  utemeljeni, bi rekel, pomisleki in sumi o povečevanju stopnje korupcije. Moram
                  reči, da poročilo je korektno. Mi smo se vseskozi Poslanske skupine Zares
                  zavzemali za to, da bi Kosova komisija dobila nekoliko več zob. Po drugi strani pa
                  lahko ugotovimo, da je cel mandat minil le v tem, da je vladajoča koalicija
                  poskušala to komisijo ukiniti. In to se počenja še naprej s predlaganim zakonom,
                  ko bi predčasno prenehal mandat, kar bo prišlo še v Državni zbor.</p>
               <p>Možne bi bile tudi drugačne rešitve, ampak očitno Vlada zaradi nekih zamer iz
                  preteklosti med posameznimi akterji na vladni strani in komisiji želi enostavno
                  samo ukiniti komisijo in predsednika. Tako da se nam zdi to ne prava pot. Komisiji
                  bi morali dati nekoliko večja izvršilna pooblastila ali pa predlagati neko tretjo
                  korektno rešitev.</p>
               <p>Kot sem že omenil, da bi dali komisiji nekaj več zob, želimo mi v Poslanski
                  skupini Zares dati nekoliko več zob tudi tem sklepom. In zato smo predlagali tudi
                  dopolnitve oziroma sprejem novih sklepov, 2.a, 2.b, 3. in 4. dodatnega sklepa. Ker
                  kot sem rekel, bi dali nekoliko več zob predvsem sklepom, ki se nanašajo na to
                  poročilo. Predvsem z opozorili in napotili Vladi, da stori nekoliko več na tem
                  področju. Tako na normativni ravni kot tudi pri samem preganjanju koruptivnih
                  dejanj. Na žalost moram ugotavljati, da je velika verjetnost, da bo šla pot po
                  stari navadi, bom rekel, po ustaljenih tirih in da se bomo do konca mandata
                  ukvarjali predvsem s tem, kako ukiniti komisijo, ne pa da bi to dopolnili in
                  nadgradili.</p>
               <p>Kar se tiče Splošne plovbe, pa moram povedati, da se tudi meni zdi ta zadeva zelo
                  čudna. Še posebej zato, ker je bilo prodano premoženje, ki ga je vložila država v
                  sanacijo te družbe in je bilo to državno oziroma premoženje državljanov Republike
                  Slovenije in da še po določeni operaciji kljub temu, da tudi pooblaščenka za
                  dostop do informacij javnega značaja vztraja, da bi morali biti ključni dokumenti
                  predstavljeni javnosti, ker je šlo za javna sredstva, do tega ne pride.</p>
               <p>Zato se porajajo resni sumi, kaj je tukaj zadaj še posebej. Ker sem prepričan, da
                  so pomembni gospodarski subjekti v Sloveniji, ki so pomembni tudi za gospodarstvo
                  Republike Slovenije, tudi zainteresirani, da bi ta Splošna plovba ostala v
                  slovenski lasti kot nek strateški element našega gospodarstva.</p>
               <p>Jaz izražam skromno upanje, da bodo naši predlogi sklepov podprti, čeprav ravno
                  prepričan v to nisem. In se bojim, da bo, kot sem že rekel, zadeva šla prej po
                  stari, ne pa ubrala neke nove tokove, ki bi imeli neke boljše rezultate. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, javili ste se k repliki na izvajanje gospoda Prijatelja. Ali
                  smatrate, da vas je napačno razumel? V kolikor vas je napačno razumel, potem
                  izvolite! Imate repliko in v čem vas je napačno razumel.</p>
            </sp>
            <sp xml:id="SDZ4-Redna-35-2008-02-06.sp36">

               <speaker>MAG. MILAN M. CVIKL:</speaker>

               <p>Gospod predsednik, hvala lepa, da seveda mi dovolite, da jaz pojasnim razloge,
                  zakaj sem se javil na izvajanje gospoda Prijatelja.</p>
               <p>Moj prijatelj Prijatelj je seveda na nek način razumel mojo predajo gospodu
                  Zinrajhu kot mogoče nestrinjanje z njegovim dejanjem. Ampak jaz želim povedati
                  gospodu Prijatelju, da seveda se popolnoma strinjam z njegovimi napori. Še več, on
                  ni edini, ki ga tožijo. Poglejte, v tem Državnem zboru je kar nekaj poslancev, ki
                  nas tožijo, ko opozarjamo na protikoruptivna dejanja. In to sem želel ob tem
                  povedati, da seveda je situacija v Sloveniji, ker so poslance Državnega zbora
                  tožili, ker opozarjajo na protikoruptivna dejanja, nekaj kar bi morali tukaj
                  razpravljati. Seveda upam, da bodo vsaj na policiji, ko preiskujejo te tožbe, pa
                  tudi kazenske ovadbe so že zdaj, to tudi ustrezno upoštevali. Drugače pa seveda
                  gospodu Prijatelju želim povedati, da smo na skupni strani boja proti korupciji.
                  Hvala lepa.</p>
            </sp>
            <sp xml:id="SDZ4-Redna-35-2008-02-06.sp37">

               <speaker>PREDSEDNIK FRANCE CUKJATI:</speaker>

               <p>Hvala, gospod Cvikl, 70. člen poslovnika pravi: "Samo v primeru, če je bila vaša
                  razprava napačno razumljena." Ker ni bila napačno razumljena. je to zopet zloraba
                  poslovnika. Hvala.</p>
               <p>Besedo ima gospod Koren.</p>
            </sp>
            <sp xml:id="SDZ4-Redna-35-2008-02-06.sp38">

               <speaker>DRAGO KOREN:</speaker>

               <p>Torej, splošna ugotovitev doslej je že bila korupcija je. Mislim, da se moramo vsi
                  skupaj, tudi mi, tu v Državnem zboru zavedati, da lahko naprej nekaj storimo pri
                  preprečevanju korupcije. Mislim, da lahko tu ponovim mnenje gospoda kolega
                  Kokalja, da je zakonodaja tista osnova, na osnovi katere se lahko kakšna stvar
                  prepreči. Druga stvar pa je ozaveščanje ljudi, da si bodo upali prijavljati
                  korupcijo, ki jo odkrijejo oziroma opazijo v svojem okolju.</p>
               <p>Želel bi pa danes prositi predsednika komisije, gospoda Kosa, če lahko v času, ki
                  ga bo še imel, morda malo bolj pojasni to, zakaj ocenjuje, da državni organi slabo
                  delajo na preprečevanju korupcije, recimo, ali policija ne sprejema vaših prijav
                  ali ne ukrepa. Drugo bi želel, če lahko, glede na to, da se je precej povečalo
                  število prijav komisiji, pove kakšen procent teh prijav se je že končal in koliko
                  od teh je bilo dejansko odkritih koruptivnih dejanj. Hvala lepa.</p>
            </sp>
            <sp xml:id="SDZ4-Redna-35-2008-02-06.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kos, vi se lahko vključite, kadar želite v razpravo.</p>
               <p>Gospod Drofenik, izvolite.</p>
            </sp>
            <sp xml:id="SDZ4-Redna-35-2008-02-06.sp40">

               <speaker>MARJAN DROFENIK:</speaker>

               <p>Hvala lepa, spoštovani predsednik, poslanke in poslanci. Nekako sem se odločil, da
                  bi kljub vsemu skušal povedati nekaj mojega razmišljanja okrog korupcije v naši
                  družbi, čisto z osebnega dojemanja oziroma osebnega gledanja. Sam razvoj je v
                  relativno dosti dolgi politični karieri, predvsem na lokalnem nivoju, priznam, da
                  nisem se neposredno srečal s korupcijo, da bi lahko dokazano trdil, da ta
                  korupcija obstaja. Seveda pa določeni manjši poskusi, predvsem zaradi tega, ker
                  sem bil na takem položaju, da so še kakšne drobnarije včasih celo pojavljale. Ne z
                  moje strani, da bi koruptiral, pač pa, da bi nekdo drug poskušal. Vendar to gre za
                  tiste male zadeve.</p>
               <p>Mnenja sem, da v naši družbi kljub vsemu ni prave volje za reševanje problematike
                  korupcije, in sicer ne v tem mandatu, pač pa vsaj desetletje in pol, ko je
                  korupcija prisotna, predvsem v medijih, ko se govori veliko o njen. Zdaj ali je
                  ali ni, to je zdaj drug problem. Ker dokazane in procesuirane je bilo pa tako v
                  preteklosti kot v tem mandatu silno silno malo.</p>
               <p>Jaz bi korupcijo poskušal nekako razdeliti na dva dela, in sicer, en del je ta
                  korupcija na nivoju malega človeka, mogoče na področju zdravstva, javne uprave,
                  šolstva, sociale in nekaterih drugih področjih oziroma predvsem tam, kjer
                  nastopajo monopoli s strani države, s strani izvajalcev ali pa nekatere
                  diskrecijske pravice, ki jih imajo nekateri posamezniki v nekaterih službah. To je
                  en nivo korupcije. Drugi nivo korupcije je pa na področju velikih poslov, kot so
                  na področju javnih naročil države, lokalnih skupnosti, na področju javnih zavodov,
                  pri prodajah javnega premoženja, pri prevzemih. Pa še enkrat bom poudaril, ta
                  problem se pojavlja desetletje in pol, takoj po tistem, ko se je država nekako
                  normalizirala po letu 1990. In mislim, da ta diskusija, če bi rekel, okrog
                  komisije, take ali drugačne, mislim, da niti ni tako pomembna, pač pa je pomembna
                  splošna klima, splošno obravnavanje problematike korupcije. Rekel bi celo, da je
                  nekaj manjših primerov bilo v preteklosti procesioniranih. Tu in tam so kakega
                  zdravnika pripeljali pred sodnike, pa še mogoče kaka manjša stvar. Razen enega
                  malo večjega korupcijskega dokazovanja nekega državnega sekretarja, ki še menda
                  vedno ni končano, pravzaprav drugih večjih zadev ni bilo. Po mojem mnenju bi moral
                  delovati celoten sistem pravne države, od parlamentarnega nadzora, takšnega ali
                  drugačnega, policije, tožilstva in seveda delovanja pravosodnega sistema, do na
                  koncu koncev, če se nekomu nekaj dokaže mora to tudi plačati. Mislim, da na
                  področju korupcije prevladuje eno mnenje pomanjkanja vrednot, pomanjkanje tega, da
                  je to zavrženo dejanje, da je tudi 10 dkg kave pravzaprav korupcija, če jo nekomu
                  daš, da si pač prišel mogoče pol ure prej na vrsto pri zdravniku ali kaj takega.
                  Pravzaprav bi rekel, ker sem večkrat že omenil, da če pošteno deluješ v druži, če
                  pošteno delaš, si enačen z nesposobnostjo. In to je tisto žalostno pravzaprav v
                  tej družbi, da pomeni agresivnost nekaj, pomeni poslovne uspešnost - rekel bi, da
                  ne glede na sredstva, s katerimi to poslovno uspešnost dosežeš, pravzaprav pomeni
                  nekaj več, kot če delaš pošteno, pa si pravzaprav malo manj uspešen. Mislim, da je
                  problem korupcije problem celotnega sistema, tako parlamentarnega nadzora, tako
                  policije, tako tožilstva in tako pravosodnega sistema, pa mogoče tudi medijev,
                  tudi tega, da bi predvsem forsirali in propagirali prave, poštene vrednote. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler, izvolite.</p>
            </sp>
            <sp xml:id="SDZ4-Redna-35-2008-02-06.sp42">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Jaz bi želela poudariti, da je poročilo
                  komisije zelo korektno in seveda tudi zelo povedno. Povedno po eni strani tudi
                  zaradi tega, ker v tem poročilu je tudi javnomnenjska raziskava prikazana, ki nam
                  pove veliko o tem, kako je javno mnenje razpoloženo glede korupcije v naši družbi.
                  Ta raziskava pokaže, da se je ozaveščenost med ljudmi o obstoju korupcije in o
                  družbeni nevarnosti korupcije povečalo in iz tega bi morali si tudi drugi akterji
                  v tej družbi pač poiskati tudi gradivo za svoja nadaljnja razmišljanja in delo,
                  tako Vlada, kot seveda tudi Državni zbor kot zakonodajno telo, in v tem smislu
                  moram soglašati s predhodnim govornikom, gospodom Kokaljem, ki je opozarjal na
                  nekatere stvar, ki so nesprejemljive glede zakonodajnega vidika in bi jih ta
                  Državni zbor moral popraviti.</p>
               <p>Ampak s čim se je ta aktualna oblast in seveda v posledici tudi ta Državni zbor -
                  sta se ukvarjala v tem mandatu? V glavnem ves čas s tem, kako bi ali ukinili
                  Kosovo komisijo, oprostite, Kosovo komisijo pač rečem tako kot drugi - ali če že
                  to ni šlo, pa vsaj, kako ji odvzeti vsa možna pooblastila in vzvode. Najbrž ni
                  naključje, da še danes tukaj nekateri kolegi, ki govorijo o vlogi tako imenovane
                  Kosove komisije, ves čas navajajo, da ni dovolj učinkovita, da ni dovolj storila,
                  da je pravzaprav brezzoba žival in tako naprej. Zakaj si za božjo voljo vendarle
                  ne preberejo pristojnosti te komisije, pooblastila te komisije? In jasno je, da ta
                  komisija nima preiskovalnih pooblastil. Torej ne gre očitati, da v tem smislu ta
                  komisija ni ničesar naredila, če tovrstnih pooblastil nima. Pač pa imajo ta
                  pooblastila drugi organi, ki očitno tudi ne storijo dovolj na tem področju.</p>
               <p>Mene zanima, zakaj pravzaprav si ta aktualna oblast ves čas prizadeva ali ukiniti
                  Kosovo komisijo, ali ji zmanjšati pooblastila, ali pa, čemu si tako ognjevito
                  prizadeva za to. Ali morda zato, ker so si nekateri vidnejši predstavniki te
                  aktualne oblasti v tem mandatu že bistveno izboljšali svoje gmotno stanje in bi
                  zelo radi videli, da te komisije več ne bi bilo ob koncu tega mandata? Se pravi,
                  bi tudi ne bili dolžni tej komisiji in bi ne mogli tej komisiji poročati o tem
                  svojem izboljšanem gmotnem stanju in seveda tudi ne bi bilo treba navajati virov,
                  iz katerih so si tako zelo gmotno opomogli. Torej bi to bilo kar nekaj, o čemer bi
                  lahko sklepali, da je zadaj za temi stalnimi prizadevanji, da se Kosova komisija
                  ukine. Kako naj si drugače razlagamo tudi vse možne igrice, ki jih je ta Vlada
                  igrala v času, ko smo nekateri apelirali nanjo, naj vendarle že pride v Državni
                  zbor s predlogom za ratifikacijo Konvencije Združenih narodov proti korupciji? Saj
                  vemo, v čem je bil problem. Problem je bil v tem, da ta Vlada ni hotela se
                  zavezati k 6. členu te Konvencije Združenih narodov, ki govori o tem, da mora
                  sleherna država ustanoviti tudi neodvisno, samostojno telo, ki ne bo podrejeno
                  nobeni drugi oblasti, kaj šele izvršni.</p>
               <p>Je pa seveda še nekaj, o čemer bi bilo tudi treba spregovoriti in za kar bi morda
                  tudi kazalo si prizadevati priti do neke javnomnenjske raziskave. To pa je
                  vprašanje, v kolikšni meri se je pri nas razbohotila politična korupcija. Ker
                  nedvomno se je. In prav politična korupcija, kolegice in kolegi, je tisti pravi
                  humus, na katerem se potem razrašča vsaka druga korupcija. Če bi naše ljudi
                  povprašali danes, kaj si pa mislijo o tej politično korupciji; ali se je
                  razbohotila ali se ni razbohotila, ali predstavlja resno nevarnost za to družbo
                  ali ne, sem prepričana, da bi seveda odgovorili v visokem % pozitivno. Šele takrat
                  bi si moral tudi ta Državni zbor zastaviti vprašanje: Kaj bi moral storiti v
                  bodoče na področju sistemske zakonodaje? Hvala.</p>
            </sp>
            <sp xml:id="SDZ4-Redna-35-2008-02-06.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospa Zupan. Izvolite.</p>
            </sp>
            <sp xml:id="SDZ4-Redna-35-2008-02-06.sp44">

               <speaker>MAJDA ZUPAN:</speaker>

               <p>Hvala lepa za besedo. Spoštovani. Za Komisijo o preprečevanju korupcije,
                  ustanovljeno v prejšnjem mandatu, smo radi rekli, da je brezzobi tiger. Zakon je
                  pomanjkljiv, in na to smo tudi opozarjali, in ne daje dovolj možnosti komisiji za
                  njeno učinkovito delovanje. Ali se je komisija res tako izkazala skozi svoje
                  delovanje v preteklih letih, pa so si mnenja različna.</p>
               <p>Dejstvo je, da je korupcija eden od največjih problemov sodobne družbe in tudi
                  naša ni imuna pred tem. Na to kažejo tudi javnomnenjske raziskave, ki jih je ta
                  komisija v letu 2006 tudi financirala. Priznati pa moram, da je bila opozicija v
                  preteklem mandatu precej bolj zagreta v zvezi s preprečevanjem korupcije, medtem
                  ko se vladajoča koalicija v tem mandatu ohladila. Oblast pač naredi svoje.
                  Negotovost obstoja komisije ni v prid resnemu delu proti korupciji. Ali bo prenos
                  nalog na Računsko sodišče, sodni svet in na druge inštitucije prineslo boljše in
                  učinkovitejše rešitve? Menim, da bo sprejem Predloga zakona o ratifikaciji
                  Konvencije Združenih narodov proti korupcija korak pripravljenosti za resnejši
                  pristop k temu problemu, ki ga je potrebno pravočasno obvladovati, da se ne
                  razraste. Vsaka družba je tudi pokvarljivo blago in nikoli ni dovolj prizadevanj
                  za preprečevanja anomalij, ki se pojavljajo in se bodo tudi v prihodnje. Menim, da
                  je poročilo komisije korektno in ga bom podprla. Hvala lepa.</p>
            </sp>
            <sp xml:id="SDZ4-Redna-35-2008-02-06.sp45">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Anderlič. Izvolite.</p>
            </sp>
            <sp xml:id="SDZ4-Redna-35-2008-02-06.sp46">

               <speaker>ANTON ANDERLIČ:</speaker>

               <p>Spoštovani. Kaj bi človek rekel ob poročilu in predlaganih sklepih, ki jih je
                  predlagala komisija? Poročilo je profesionalno, korektno narejeno, očitno odraža
                  tisto, s čimer se je komisija ukvarjal, kaj je naredila, do katerih zaključkov se
                  je dokopala, še bolj pa odraža neko željo po tem, da se naj ji ali omogoči, da
                  dela, ali je pa odreši muk na nek način. In kaže se tako skozi poročilo, še toliko
                  bolj pa skozi sklepe, da se vedno uresniči neka inercija, neka vztrajnost: če
                  vztrajno polivaš ogenj, se slej ko prej tudi pogasi ali pa vsaj samo žerjavica
                  tli. In tukaj je treba reči, da je Vlada, vladna koalicija v treh letih uspela z
                  vsemi silami predstaviti stanje na tem področju na ta način, češ da to ni
                  potrebno, da je treba to na drugačen način, poskusi so bili evidentni -
                  spreminjanje zakonov in tako naprej. In ko sedaj gledam te sklepe, jih je, vsaj
                  meni težko sprejemati. Mislim, da Državni zbor ne bi smel sprejeti nobenega
                  sklepa. To, da se je seznanil s poročilom, je več ali manj jasno. Saj, ko je
                  objavljeno enkrat v Poročevalcu ali na spletnih straneh ali kjerkoli, se lahko
                  vsak z njim seznani. To ni noben sklep. Mi preprosto ne bi smeli sprejeli nobenega
                  sklepa, kajti način, kako to obravnavamo po letu in toliko za obdobje, za katero
                  je bilo poročilo spisano, najbrž nima kakšnega velikega smisla, kajti tudi ukrepe,
                  ki naj bi jih na tej osnovi sprejeli za nadaljnjo delo, so neuresničljivi. Še teh
                  nekaj mesecev tako ali tako ne bo nič in to gašenje tega žara, te komisije in tako
                  naprej, se bo nadaljevalo. Ali bo sama od sebe prišla tudi do konca in bo Vlada
                  tik pred zaključkom mandata v tem času še kaj naredila v smeri nadaljnjega
                  ukinjanja, najbrž da niti ni potrebno, kajti če se je uspela komisija obdržati, se
                  je uspela samo zaradi vztrajnosti predsednika, članov in vseh tistih, ki tam
                  delajo, in nekaterih opozoril s strani javnosti, da vendarle ne gre delati tako,
                  pa konec koncev tudi Ustavnega sodišča.</p>
               <p>Kako pravzaprav naj razumem tretji sklep te komisije, ki nam ga predlagajo
                  "Državni zbor Republike Slovenije poziva pristojne državne organa, da namenijo
                  posebno skrb preprečevanja ..." in tako naprej. Ja, seveda morajo v svojih rednih
                  dejavnostih - in državni sekretar tako ali tako piše SMS-je celo dopoldne in ga ne
                  zanima to in je samo zaradi nuje tukaj in Vlade ti problemi sploh ne zanimajo,
                  koalicije sploh ne zanimajo, zato ker so dosegli svoje. Zdaj pa "blažev žegenj" -
                  mnogo drugih sklepov, ki bi bili še kako nujni in potrebni in edino racionalni ne
                  podprejo. Podprejo pa predlog sklepa - in še več, naj se prenos nalog naredi na
                  tožilce, na policijo in ne vem, kam vse in tako naprej. V tej državi, v tem
                  družbenem redu, v tem sistemu, kakorkoli pač že, je osnovna predpostavka, da vsak
                  organ mora svoje naloge opraviti skladno z ustavo, zakoni in tako naprej. In vsa
                  ta pooblastila za to, da preganjajo korupcijo - ker, da je ni, je najbrž
                  nesmiselno govoriti, da pa vladajoča koalicija želi prikazati, da je ni od
                  septembra, oktobra 2004, da je bila samo prej, ni pa nobenega procesa izpeljala,
                  da bi to dokazala, da je bila, sedaj jo preprosto ni in zato tudi ni nobene
                  potrebe, da bi se organi s tem ukvarjali. Zato jaz vendarle z nekim obžalovanjem
                  ugotavljam tudi pri naslednjem sklepu: "Državni zbor naj čim prej predlaga Vladi,
                  da naj predloži predlog zakona o ratifikaciji konvencije Organizacij Združenih
                  narodovo o boju proti korupciji", in tako naprej. Danes imamo, to je tudi ironija,
                  danes imamo to točko na dnevnem redu. Kaj pravzaprav se dogaja? Komisija pravi, da
                  je v primerjalnem delu skrb vzbujajoče, da smo mi tako rekoč na zadnjem mestu -
                  država namreč, ne poslanci posebej, ampak vsi skupaj, država, na čelu z organi, ki
                  bi morali se s tem ukvarjati, s komisijo, ki na to opozarja in tako naprej -, da
                  je pač prizadevanje za ukvarjanje s temi vprašanji na repu. Na drugi strani se
                  želi pokazati, da je vendarle vse narobe - kje, torej komisija, pa prejšnja
                  oblast, ki je že tri leta - še več, zdaj bo že tri in pol leta, ki je nikjer več
                  ni. To sem ves čas poudarjal, včeraj smo poslušali polovico izvajanj tako ministra
                  kot koalicijskih poslancev, da se je življenje začelo novembra 2004, da prej ni
                  bilo nič narejenega. Če pa je že bilo kaj narejenega, je bilo pa tako in tako vse
                  narobe. In seveda, zdaj imate priliko, da bi kaj popravili, kaj naredili, da bi na
                  osnovi poročila sprejeli resne sklepe, ki so bili, mimogrede, zelo lepo
                  predstavljeni, ampak rezultati so bili 3 proti 3. Kar po imenih se da ugotoviti,
                  kdo je bil, tu celo piše: Dimitrij Kovačič, Miro Petek in Drago Koren. In danes
                  nam tukaj pojete lekcije. Nočete pa sprejeti na odboru, na komisiji, benignega
                  sklepa, kako naj se nekatere stvari od Vlade pričakuje, da Vlada, recimo, naj en
                  predlog sklepa preberem: "Vlada naj obvešča Državni zbor v najkrajšem možnem
                  času", torej: "Državni zbor Republike Slovenije poziva Vlado, da naj mu pošlje
                  podatke o pojavih", in tako naprej. Ne! 3 proti 3. Niti seznaniti se nočete s
                  podatki na tem področju! Ali pa naslednji sklep in tako naprej.</p>
               <p>Predpostavljam, da vi vse veste, da imate več podatkov kot koalicija. To lahko
                  drži. Ampak, ko gre za pojave korupcije, ko gre za pojave, ki so v nasprotju z
                  zakoni, ki so nemoralni, ki so neetični, ki so skregani z neko demokratično
                  ureditvijo v neki državi, takrat pa seveda preglasovanje, politično preglasovanje,
                  da se ne sme Državni zbor seznaniti z ugotovitvami, je pa zame nesprejemljivo.
                  Ampak, jaz to poznam, jaz to poznam. Tudi takrat, ko je šlo za zapravljanje
                  denarja na obrambnem področju, ko smo želeli, ko sem jaz želel predlagati, dajmo
                  se seznaniti, kaj se dogaja na tem področju, so člani odbora preprosto
                  izglasovali, da se nočejo seznaniti s tem, da to ni potrebno. Potem se ugotovi čez
                  pol leta, da pa smo se malo zmotili, imamo kar 30 milijonov eurov, plus še dva
                  milijona evrov preveč, bomo to zmanjšali, bomo prerazporedili in tako naprej. To
                  ni naloga Državnega zbora, to ni vloga nadzornikov. Mi smo kljub vsemu v končni
                  fazi nadzorniki nad delom Vlade. In v javnem interesu za potrebe transparentnega
                  delovanja v državi, edini organ, ki pravzaprav tukaj komunicira z javnostjo na
                  način, da ji posreduje korektne informacije, da na njihova vprašanja odgovarja.
                  Ker konec koncev, kar se tiče, predvsem ko gre za javni denar, jim moramo pač
                  omogočiti, da imajo vpogled v nekatere stvari. Zato resnično ne razumem - ne bom
                  šel skozi vse predloge sklepov, ampak če pogledam, kako je potekala ta seja te
                  komisije in na koncu, kateri sklepi so bili sprejeti, potem bi bilo res bolje, da
                  nobenega sklepa ne sprejmemo. Kajti če je to - morda 4. sklep, to je res
                  neverjetno. "Državni zbor Republike Slovenije poziva vse državne organe in organe
                  lokalnih skupnosti, da vložijo več truda v ozaveščanje ljudi, da sta korupcija in
                  njeno preprečevanje v prvi vrsti stvar posameznika in njegove odločitve." Kaj bomo
                  zdaj organizirali seminarje, male šole? Kaj bomo organizirali, da bomo tisto, kar
                  mi vemo, kar državljani in državljanke še kako vedo, raziskave so narejene,
                  mednarodne primerjave, opozarjajo nas z nekaterimi izkušnjami in tako naprej. In
                  zdaj bomo mi naročali državnim organom, naj posebno skrb posvetijo temu! Oni
                  morajo vsak dan na svojem področju delati tisto, kar imajo nalogo delati! To je
                  vse. Ne pa, da se slepimo in tukaj tako rekoč "blažev žegn" je vse skupaj tole,
                  sprejemamo neke sklepe, ki, ne vem, res ne vem, čemu so namenjeni. Zato, da bomo
                  potem lahko rekli, ali da bo vladajoča koalicija rekla, da Državni zbor je sprejel
                  poročilo, vse je v redu in poziva državljane in državljanke, naj se ozaveščajo in
                  prijavljajo korupcijo? Ali pač, da tisti, ki bi bili v situaciji, da so lahko
                  predmet korupcije, ali kot prejemniki ali kot tisti, ki bi bili v situaciji, da
                  lahko nekoga podkupijo, da naj tega ne počno? Torej, od tega rezultatov ne bo.
                  Ampak, kot rečeno, opravljamo nekaj, kar imamo po svojih obveznostih za opraviti,
                  koalicija za to ni zainteresirana, Vlada ne želi pri teh stvareh odigrati aktivne
                  vloge, na čelu z organi, o katerih smo včeraj največ razpravljali, o Ministrstvu
                  za notranje zadeve, o policiji itd., itd . Včeraj je bilo tu nesporno jasno
                  rečeno, da to sploh niso neki problemi, s katerimi bi se bilo treba ukvarjati in
                  tako naprej. Tako bomo opravili svoje delo, ampak z grenkim priokusom, da smo spet
                  nekako izgubili neko priliko, da opozorimo, da je vendarle na tem področju resno
                  treba kaj narediti, če vsi pripoznavamo, da to problem je. Jaz trdim, da problem
                  je, ne samo v Sloveniji, je pač povezan, razvejan v mednarodnem prostoru tako ali
                  tako in v vsaki državi posebej, odvisno od tega, koliko so organi tam uspešni, pa
                  da te stvari preganjajo, in tudi od tega, koliko podobnim komisijam, kot je naša,
                  dovolijo, da neodvisno opravljajo svoje delo.</p>
            </sp>
            <sp xml:id="SDZ4-Redna-35-2008-02-06.sp47">

               <speaker>PREDSEDNIK FRANCE CUKJATI:</speaker>

               <p>Hvala. Gospa Uhan.</p>
            </sp>
            <sp xml:id="SDZ4-Redna-35-2008-02-06.sp48">

               <speaker>MARJETKA UHAN:</speaker>

               <p>Hvala lepa za besedo. Imam malo časa, pa bom pohitela. Predgovorniki so nam
                  očitali, kot da podpiramo korupcijo. Govorili so o majhni, veliki korupciji,
                  politični korupciji. Mislim, da bi tu veljala primerjava dr. Trstenjaka, ki je
                  nekoč dejal, da s poštenostjo je tako kot z nedolžnostjo. Si ali pa nisi, ne moreš
                  biti malo ali veliko pošten. Si pošten, ali pa nisi. Ugotovili smo, da je
                  korupcija, tudi sporočila, na nas pa je, da korupcijo preprečujemo, ustvarjamo
                  zakonodajo, ki bo jasna, ki ne bo dvomljiva.</p>
               <p>Kar se mojega stališča tiče do komisije, ali je potrebna ali ne, moje mnenje je,
                  da je potrebna, da mora biti profesionalna, odgovorna in imeti dovolj
                  pristojnosti, morala biti učinkovita. Sama sem imela tudi že opravka z njo oziroma
                  zlonamerni ljudje so me prijavili, komisija je hitro odreagirala in njen stavek je
                  bil jasen: "Poslanka dela v skladu z zakonom." in to mi je dovoljevalo. Seveda pa
                  se mi mediji, ki so takrat izkoristili natolcevanja, nikoli niso opravičili za
                  razne "komedije" in zlonamerne besede, ki so jih pisali in govorili o meni. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp49">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok. Potekel je čas, tako je. Gospod Gulič, nekaj je še na voljo, če
                  želite besedo.</p>
            </sp>
            <sp xml:id="SDZ4-Redna-35-2008-02-06.sp50">

               <speaker>ALEŠ GULIČ:</speaker>

               <p>Prav, ker je zelo malo na voljo, bom skrčil stvari na lirično raven, ne bo v
                  epski. Poslušam to razpravo in še vedno ugotavljam predvsem to, da nam tukaj v
                  parlamentu, kjer imamo tudi Komisijo za nadzor Kosove komisije, ni popolnoma
                  jasno, nekaterim pa sploh ne, kakšna je funkcija te komisije. Res da je to
                  komisija, ki naj bi preprečevala korupcijo. Ne preprečila, se pravi, ne gre za
                  neko dovršno dejanja, ampak gre za stalna prizadevanja, ki so se prav gotovo
                  spremenila tudi od leta 2006, za katero imamo to sporočilo, do danes. Če drugega
                  ne, stopili smo v Evropsko skupnost, kjer so razmere bistveno drugačne. In prav
                  gotovo je, da komisija, kakor je sodelovala že prej z drugimi državami, mora
                  obstati tudi zaradi tega, ker se razmere tako spreminjajo. Ni dobro kar naprej
                  nekaj na novo postavljati, sploh pa takšen "Nebelwerfer" .../Opozorilni znak za
                  konec razprave./ kot se bo reklo tej naslednji razpršeni komisiji - metalcu
                  megle.</p>
               <p>Se pa zelo strinjam s tistim, kar je povedal gospod Kokalj. Tudi tukaj moramo
                  gledati na to, da sprejemamo tako zakonodajo .../Izključen mikrofon./</p>
            </sp>
            <sp xml:id="SDZ4-Redna-35-2008-02-06.sp51">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp xml:id="SDZ4-Redna-35-2008-02-06.sp52">

               <speaker>DUŠAN KUMER:</speaker>

               <p>Hvala lepa. Glede na časovno stisko bom izkoristil to priložnost in vam bom
                  postregel s korupcijsko anekdoto iz pomladi leta 2007, ki pa gre takole. V eni od
                  gospodarskih družb, v kateri ima država več kot 50% delež, so v lanskem letu
                  sklenili naložbo v eni od držav nekdanje SFRJ in v vladne sobane naj bi slučajno
                  priromala tudi provizijska pogodba za nekaj več milijonov evrov. Kolikor imam
                  možnost videti v javnosti, se očitno nič ni zgodilo, kajti uprava in nadzorni svet
                  še vedno sedita v tej družbi. Se pravi, ni se nič ukrepalo.</p>
               <p>In še na koncu za četrti sklep. Četrti sklep je tipičen sklep nekdanjih partijskih
                  usmeritev, ki so jih dajali ljudem samoupravljavci in kot se vi večkrat grdo
                  izražate o teh časih. Sedaj ste pa na komisiji sami predlagali tak sklep ali tako
                  usmeritev, kaj naj bi ljudje počeli.</p>
            </sp>
            <sp xml:id="SDZ4-Redna-35-2008-02-06.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-35-2008-02-06.sp54">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Kolegice in kolegi! Kakšni sklepi predstavljajo
                  partijsko usmeritev, bo verjetno moj predgovornik najbolje vedel.</p>
               <p>Kar se tiče pa današnje razprave, pa bi menil, da je poročilo komisije za leto
                  2006 izkoriščeno za precejšnje sprenevedanje, in mislim, da je bilo tudi kar
                  precej dvoličnih besed izrečenih, čeprav je eden od razpravljavcev očital
                  dvoličnost vladni koaliciji. Ampak mislim, da je stvar ravno obratna. Ves čas se
                  govori o tem, da vlada in vladna koalicija poskušata ukiniti tako imenovano Kosovo
                  komisijo, da skušata ukiniti samostojni in neodvisni organ, ki naj bi ga
                  potrebovali za to, da deluje samostojno in neodvisno in takšnega organa ni
                  potrebno ukinjati. Da se poskuša ukinjati ali odvzemati pooblastila komisiji in
                  tako naprej. Nič od tega ni res! Ta komisija že tako ali tako po veljavnem zakonu
                  nima ustreznih pooblastil, ki bi dajali moč učinkovitega boja za preprečevanje
                  korupcije ali učinkovitega preprečevanja korupcije, nima. In ne gre za to, da se
                  ukinja komisija in da potem ne bi bilo ničesar več. Zakon, ki ga bomo kmalu dobili
                  v obravnavo v parlament, predvideva izboljšanje stanje, boljše, učinkovito delo na
                  tem področju. Ne gre za to, da se komisija ukinja, gre za to, da se poskuša dobiti
                  dodano vrednost.</p>
               <p>Če govorimo o tem, kdo naj bi po novi ureditvi prevzel določene pristojnosti,
                  obstoječe, in dobil tudi nove, potem moramo vedeti, da gre tukaj za to, da večji
                  del, več kot 90% obstoječih pristojnosti, naj bi prevzelo Računsko sodišče. Ali
                  kdo smatra, da računsko sodišče ni dovolj strokovno usposobljeno, da bi to lahko
                  delalo? Ali mislite, da so sedanji predsednik in člani komisije bolj strokovno
                  usposobljeni, kot je predsednik in sodniki Računskega sodišča? Ali mislite, da so
                  sedanji predsednik in sedanji člani bolj neodvisni in samostojni, kot bi bilo to
                  Računsko sodišče? Ne vem. Jaz sem prej povedal nekaj pomislekov, ki mi zbujajo
                  dvom v to, da je obstoječa komisija ravnala vedno dovolj strokovno in dovolj
                  neodvisno in avtonomno. Povedal sem primere, ko je z načelnimi mnenji - kaj pa so
                  načelna mnenja, pa vsi vemo. Načelna mnenja so mnenja o nekih splošnih vprašanjih
                  in s temi načelnimi mnenji bi morali, če že smatramo, da so načelna mnenja del
                  izobraževalnega sistema, katere pristojnosti ta komisija ima, bi morali govoriti o
                  tem, kako se neka vprašanja, ki se v družbi pojavljajo večkrat, lahko rešujejo,
                  kaj pomenijo. Ne pa, da s temi načelnimi mnenji komisija obravnava konkretne
                  dogodke in konkretne ljudi in s konkretnimi ljudmi obračunava in jih označuje kot
                  storilce takšnih in takšnih dejanj, takšnih in takšnih korupcijskih dejanj, da
                  njihova dejanja pomenijo, da predstavljajo in vsebujejo znake koruptivnosti. Pa
                  vendarle vemo, kdo edini v tej državi lahko govori o tem, da je neko dejanje
                  dejanje korupcije, ki je določeno v kazenskem zakoniku, mimogrede. In mislim, da
                  če zdaj primerjamo to, kar imamo, in to, kar želimo v prihodnosti imeti, mislim,
                  da to pa res ne zdrži nobene primerjave. Računsko sodišče prav gotovo ne bo
                  posegalo izven strokovne sfere na področje politike in ne bo se ukvarjalo, ne bo
                  stopilo na tanek les in se ukvarjalo z nekimi političnimi ocenami in bo
                  obravnavalo tisto, kar se mu zdi politično vredno. In bo obravnavalo samo tiste
                  stvari, kjer bi bilo potrebno morda politično obračunavati s tistimi, ki naj ne bi
                  bili politično "ta pravi". Mislim, da je tudi dosedanje delo Računskega sodišča
                  vendarle pokazalo, kljub nekaterim odločitvam Računskega sodišča kritično
                  presojajo, ampak vendarle se mi zdi, da gre za inštitucijo, ki vzbuja bistveno
                  večje zaupanje, tako na strokovnem kot tudi na področju zaupanja v neodvisnost in
                  avtonomnost.</p>
               <p>Nekdo je dane omenil, da potrebuje Slovenija Robina Hooda. Jaz mislim, da ne. Mi
                  potrebujemo sistem, ki bo učinkovit in ki bo tako na zakonodajni kot na izvršilni
                  ravni in tudi na ravni sodstva učinkovito preprečeval in sankcioniral tiste, ki
                  prekoračijo zakon. Če so nekateri, ki danes kličejo na pomoč Robina Hooda, v
                  prejšnjih mandatih, ko so bili na oblasti, jim je bil pa blizu Superhik, je po
                  mojem mnenju nepotrebno iskati neke mistične figure, ki bodo rešile Slovenijo,
                  ampak Slovenija mora sama z ustrezno zakonodajo in z ustreznim institucionalnim
                  sistemom zagotoviti dosledno izvajanje, uporabo zakona o izvajanju in spoštovanje
                  zakonskih predpisov in seveda tudi učinkovito sankcioniranje, če pride do kršitev
                  le-tega.</p>
               <p>Tako se mi zdi, da samo poročilo, kot sem tudi že v uvodu v predstavitvi stališča
                  povedal, ni sporno v tem smislu, da ne bi opisovalo tistega, kar je v bilo v letu
                  2006 s strani komisije storjeno, zato seveda ni nobenega razloga, da bi takšnemu
                  poročilu nasprotovali. Prav pa je, da ob tem tudi se povedo pomisleki o tem, kaj
                  je komisija delala, zakaj je to delala, zakaj ni nekaj drugega delala in tudi da
                  na podlagi tega ugotovimo, kako bi v bodoče to problematiko reševali boljše. Naš
                  cilj je, da se vedno situacija izboljšuje in če je mogoče, zakaj ne. Zakaj je
                  tukaj kar a priori govoriti in zavajati javnost, da se nekaj ukinja, kar naj bi
                  pomenilo, da od zdaj naprej niti tega, kar imamo, ne bo več. Ne. Saj komisija je
                  na marsikaterem področju popolnoma koristna zadeva, ampak če lahko situacijo in
                  slabosti, ki so se pojavljale in ki jih verjetno vsi ugotavljamo, če lahko to
                  situacijo izboljšamo z drugačno ureditvijo, zakaj temu nasprotovati. Jaz tega
                  razloga ne vidim. Tako bom sam osebno seveda predlagane sklepe, ki jih je tudi
                  državnozborska komisija podprla, tudi sam podprl. Mislim, da so sklepi dobri, da
                  so bili na sami komisiji res nekateri amandmaji zavrnjeni, ampak so tudi, ker je
                  bil rezultat 3:3, treba je pa povedati, da je potem druga stran zavrnila tudi
                  nekatere predloge, ki so jih pa drugi trije člani komisije predlagali. Tako, da
                  kakršni koli očitki v tej smeri, da je prišlo do preglasovanja, niso utemeljeni,
                  kajti, če je prišlo do preglasovanja, potem je šlo za preglasovanje iz obeh
                  strani. Rezultat je bil pa 3:3. Torej ena skupina treh članov je poskušala
                  izglasovati nekaj, druga skupina treh članov je poskušala izglasovati nekaj
                  drugega. Ampak vendarle sklepi, ki pa so bili, saj je vse v zapisniku zapisano,
                  izglasovani, so pa po mojem mnenju v tem trenutku dobri in mislim, da jih je
                  potrebno tudi sprejeti. Hvala.</p>
            </sp>
            <sp xml:id="SDZ4-Redna-35-2008-02-06.sp55">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kos v imenu predlagatelja. Izvolite.</p>
            </sp>
            <sp xml:id="SDZ4-Redna-35-2008-02-06.sp56">

               <speaker>DRAGO KOS:</speaker>

               <p>Hvala lepa, gospod predsednik. Bom kolikor se da precizen. Moram reči, da vsak
                  predpis, ki na novo uredi neko področje, je slab predpis. Tako velja tudi za zakon
                  o preprečevanju korupcije, kar je pa čudno. Zaradi tega, ker mi smo imeli v
                  Sloveniji že od leta 1992 predpis, ki se mu je reklo zakon o nezdružljivosti
                  opravljanja javne funkcije s pridobitno dejavnostjo, ki je urejal približno enaka
                  področja, kot jih je uredil zakon o preprečevanju korupcije. Ampak pokazalo se je,
                  ko smo mi začeli uresničevati ta naš zakon, da v bistvu orjemo ledino, ki ni bila
                  niti dotaknjena do takrat; kar pomeni, da 12 let nekdo ni opravljal svojega dela
                  ali pa ga opravlja na takšen način, da ni bilo zaznati nobenega problema. Mi smo
                  potem, ko smo začeli uresničevati naš zakon, začeli spoznavati probleme, ki so
                  vrstili eden za drugim. Ugotovili smo tudi, da so nekatere rešitve v našem
                  predpisu takšne, da zagotovo niso dobre. Recimo, kot je ta o tem, da morajo tudi
                  nepoklicni funkcionarji poročati o premoženjskem stanju, kot je, recimo, ta, da
                  sta funkciji župana in ravnatelja osnovne šole nezdružljivi, ampak mi smo vendarle
                  pravna država in komisija je morala spoštovati ta predpis.</p>
               <p>Kaj je bilo osnovno načelo našega dela? Mi smo poskušali doseči, da bi v tej
                  državi vendarle s skupnimi močmi začeli preprečevati korupcijo. Od začetka je zelo
                  dobro kazalo. Imeli smo nekaj sestankov, ki jih je pomagalo organizirati
                  Ministrstvo za javno upravo z vsemi predstavniki vseh sektorjev v Vladi. Ko je
                  prišel v postopek famozni zakon, ki nas je potem ukinil, je bilo, kot da bi nekdo
                  iztaknil vse komunikacijske vode do Vlade. In od takrat naprej se ni dalo narediti
                  čisto nič več, vsaj kar se tiče preprečevanja korupcije skozi uresničevanje
                  nacionalne protikorupcijske strategije. In ni res, da ni pravne podlage za
                  preprečevanje korupcije. Ena od nalog, ki v našem zakonu govori eksplicitno o tem,
                  da je komisija zadolžena za koordinacijo ukrepov na področju uresničevanja
                  nacionalne protikorupcijske strategije. In, ko mi govorimo o tem, da je samo
                  komisija tista, ki se načrtno ukvarja z uresničevanjem strategije, mislimo točno
                  to. Mi smo edini, ki se načrtno s tem ukvarjamo. Razen drugih organov, katerim se
                  v njihovem rednem delu včasih posreči, da izpolnijo kakšno priporočilo, kakšni
                  ukrep iz nacionalne protikorupcijske strategije, ni razen komisije nobenega
                  drugega. Pa je od začetka zelo dobro kazalo.</p>
               <p>In od tukaj izhaja tudi naša kritika, zdaj pa že odgovarjam na vprašanje gospoda
                  Korena, naša kritika organov, ki ne gre toliko v smeri, policijo bom obravnaval
                  pozneje, ampak ne gre toliko v smeri, da ti organi nastopajo v vlogi nekih velikih
                  preganjalcev korupcije, ampak bolj v smeri, da ti organi ne naredijo sami dovolj,
                  da bi korupcije pri njih samih ne bilo zadosti. Če mi govorimo o tem, da je
                  korupcija v prvi vrsti problem vsakega posameznika, velja isto tudi za organe.
                  Korupcija je v prvi vrsti problem vsakega organa posebej. In ti organi lahko sami
                  največ naredijo na področju preprečevanje korupcije znotraj njih samih. Tudi danes
                  je bilo s strani poslancev že slišati, da bi tudi Državni zbor lahko naredil dosti
                  več. Imeli smo orodje, s katerim smo to poskušali storiti, to so bili tako
                  imenovani načrti integritete. To je zelo mehko orodje za dvig etike v vseh
                  državnih organih, ki je bilo nekaj časa celo obvezno, potem pa zaradi sprememb
                  predpisov zadeva kar naenkrat ni bila več obvezna in so zadevo speljali do konca
                  samo organi, ki so to želeli. Moram reči, da razveseljujoče na državnem nivoju je
                  bilo kar nekaj organov, ki so to zadevo izpeljali do konca. Med drugim, recimo,
                  tudi leta 2007, zato tega še ni v poročilu, urad predsednika Vlade, urad
                  predsednika države, pa še nekatera ministrstva. Drugi so od tega počasi odstopili,
                  na lokalnem nivoju je bilo to skorajda pravilo, da se z načrti integritete niso
                  hoteli več ukvarjati. Načrti integritete so pa tako dobra stvar, da bi lahko bili,
                  bom rekel, zelo prepoznavni izvozni artikel, ne samo komisije, ampak tudi
                  Slovenije, zaradi tega, ker po njih nas sprašujejo vsi. Imeli smo celo posebno
                  predstavitev za podpredsednika Evropske komisije, ki si je želel ogledati, kaj so
                  to načrti integritete in kako delujejo.</p>
               <p>Kar se tiče policije, ne samo zaradi prijav, ki jih policija dobi od nas, ampak
                  tudi zaradi celotnega načina, kako policija pristopa k obravnavanju korupcije, mi
                  trdimo, da je policija ozko grlo. V letu 2006 smo policiji odstopili 91 zadev, v
                  lanskem letu mo jih odstopili že 171. Ampak to je predstavljalo samo 20% vseh
                  zaznav, ki jih ima policija na področju korupcije. To izhaja iz izjav, ki so jih
                  predstavniki policije dajali predstavnikom OECD-ja, kar pomeni za leto 2006, da je
                  policija v tem letu zaznala 450 sumov korupcijskih kaznivih dejanj. Število
                  kazenskih ovadb je bilo pa 44. Eno leto poprej samo 18, še eno leto nazaj 19. Mi,
                  ko kritiziramo policijo, ne kritiziramo policije samo ta trenutek in zdaj. Mi
                  govorimo o splošnem odnosu policije do tega problema. In, če boste gledali
                  programske in proračunske akte policije, boste zaznali, da v njih besede korupcija
                  sploh ni, kar pomeni, da to res ni nobena prioriteta za njihovo delo in mi pač z
                  njihovim delom nismo zadovoljni.</p>
               <p>Čeprav, kot trdim, da je Zakon o preprečevanju korupcije slab, moram reči, da je
                  pa še vedno boljši, kot pa so bili vsi predlogi, ki ste jih vi do sedaj dobili na
                  svoje klopi. To velja tako za zakon, ki ga je potem deloma razveljavilo Ustavno
                  sodišče, kot tudi za zakon, ki šele prihaja na vaše klopi, Zakon o omejitvah in
                  prepovedi za nosilce javnih funkcij. Zakaj? Ta zakon bo postavil sledeči sistem: s
                  spremljanjem premoženjskega stanja se bo ukvarjalo Računsko sodišče - in samo s
                  tem. To ni 90% našega dela, to je dosti manj. S spremljanjem, preprečevanjem
                  konfliktov interesov se bodo pa ukvarjali državna volilna komisija, pokrajinske,
                  če bodo, občinske volilne komisije, Državni zbor, državni tožilski svet, sodni
                  svet in vsi organi, ki imenujejo svoje funkcionarje. To so pa skorajda vsi organi
                  v Republiki Sloveniji! Plus je treba vedeti, da po definiciji so funkcionarji tudi
                  predstojniki javnih zavodov, javnih agencij in tako naprej. Samo šol imamo v
                  Sloveniji več kot 1100. Kar pomeni, da bo več kot 1100 organov nadziralo konflikt
                  interesov svojih funkcionarjev. Strinjali se boste z menoj, da ta ureditev
                  zagotovo ne zagotavlja konsistentnosti, ne zagotavlja enakih pravnih standardov in
                  ne zagotavlja enakega obravnavanja funkcionarjev, ki bodo deležni teh postopkov.
                  Tudi ob predpostavki, da bodo vsi ti organi, pa ne bodo, delali maksimalno
                  strokovno, neodvisno in objektivno.</p>
               <p>Najostreje zavračamo očitke, da smo delali v primeru načelnih mnenj politično, da
                  smo se šli politične obračune. Če bi pogledali, na koga so se nanašala naša
                  načelna mnenja in naši odstopi zadev v prvem delu našega delovanja, se pravi leta
                  2005, bi videli, da so se v 90% nanašali na delo prejšnje koalicije. Kar je tudi
                  jasno. Zaradi tega, ker največ kršitev se dogaja pri tistih, ki imajo oblast. Pa
                  je vseeno, iz katerega političnega pola prihajajo. Seveda, stvar je potem postala
                  normalna, za sedanjo situacijo, ko smo se začeli ukvarjati s sedanjo vladajočo
                  koalicijo. In če bomo delali tudi v naslednjih letih, se bo stvar potem obrnila.
                  Se bomo ukvarjali tudi z naslednjo vladajočo koalicijo, kakršna koli že bo.</p>
               <p>Glede samih načelnih mnenj. Trenutno je eno od teh mnenj v sodni presoji in bo
                  potem zelo lahko reči, ali smo mi s temi načelnimi mnenji šli predaleč ali ne. Kar
                  se tiče primera donacij v eni znani slovenski občini, moram reči, da zadeve
                  spremljamo. Da so nam zelo znane stvari, kaj se dogaja. Problem imamo samo s tem,
                  ker nihče komisiji noče uradno predstaviti svojih stališč in svojega poznavanja
                  problemov. Mi si pa zadev enostavno sami ne moremo izmišljevati. In še ena stvar.
                  Mi načelna mnenja vedno sprejemamo na podlagi zahtev po načelnih mnenjih. Ne
                  izmišljujemo si sami problema in ga ne poskušamo sami reševati.</p>
               <p>Tudi sami bi si želeli izvesti več analiz na tem področju, pa enostavno nimamo
                  financ. Moram pa reči, da me veselijo razprave nekaterih poslancev. Recimo, za
                  vsako besedo, ki jo je izrekel gospod Kokalj, pod vsako besedo se podpišem tudi
                  sam. Predvsem me veseli tisti del, kjer ugotavlja, da pri preprečevanju korupcije
                  ne bi smelo biti pomembno, od kod prihaja tisti, ki si želi zoper njo boriti. Zato
                  mi ugotavljamo, da je ta trenutek največji problem te države. Zakaj? Mi smo
                  izgubili tri in pol leta. Od oktobra 2004 do sedaj s prepiranjem o tem, kdo se bo
                  boril zoper korupcijo v tej državi. Borili se pa nismo. Nekaj malega mi, nekaj
                  malega policija, ampak pravega sistemskega pristopa ni bilo. Zdi se mi - upam, da
                  se motim, ampak vendarle se mi zdi -, da je boj zoper korupcijo v Republiki
                  Sloveniji sam po sebi nepomemben, da se uporablja zgolj kot prikladno orodje za
                  politične spopade.</p>
               <p>In še enkrat na koncu, velika želja, ki jo ves čas izrekam. Želim si, da bi
                  vendarle v tej državi vsi skupaj razumeli, da je korupcija sama po sebi apolitičen
                  pojav; da se pojavlja povsod in da se zoper njo lahko borimo vsi skupaj. Takoj, ko
                  jo začne nekdo privatizirati, bomo prišli v situacijo, kjer bo vsaka nova vlada
                  napadala prejšnjo vlado pa sama počela enako. Ne! Če ne bomo dosegli nekih
                  minimalnih standardov stvar, ne bo šla naprej.</p>
               <p>In čisto za konec, glede zakona o ratifikaciji konvencije, ki jo boste sprejemali
                  danes. Nobenega razloga ni, da ga ne bi sprejeli. Ker Slovenija že od leta 2004
                  izpolnjuje vse pogoje, ki jih zahteva ta konvencija.</p>
            </sp>
            <sp xml:id="SDZ4-Redna-35-2008-02-06.sp57">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujemo splošno razpravo o poročilu. Prehajamo na razpravo o
                  sklepih in vloženih amandmajih k sklepom, ki jo bomo opravili na podlagi pregleda
                  amandmajev z dne 5. februarja 2008. V zvezi s predlogi sklepov, ki jih je v
                  sprejem Državnemu zboru predlagala Komisija Državnega zbora po zakonu o
                  preprečevanju korupcije, ugotavljam, da se je Državni zbor s Poročilom o delu
                  Komisije za preprečevanje korupcije v letu 2006 že seznanil, zato razprava o tem
                  sklepu ni potrebna. Prav tako ugotavljam, da bo Državni zbor danes po končanih
                  glasovanjih obravnaval Predlog zakona o ratifikaciji Konvencije Združenih narodov
                  proti korupciji, zato je predlagani drugi sklep, ki predlaga Vladi Republike
                  Slovenije, da Predlog zakona o ratifikaciji konvencije čim preje predloži
                  Državnemu zboru, postal brezpredmeten.</p>
               <p>Zato prehajamo na 2.a sklep, in sicer dajem v razpravo amandma Poslanske skupine
                  Zares, za novi 2.a sklep. Ob tem vas opozarjam, da tisti, ki ste v rdečih
                  številkah, se ni treba prijavljati. No, odpiram prijavo za razpravo o amandmaju za
                  novi 2.a sklep. Gospod Cvikl, izvolite.</p>
            </sp>
            <sp xml:id="SDZ4-Redna-35-2008-02-06.sp58">

               <speaker>MAG. MILAN M. CVIKL:</speaker>

               <p>Mi bomo seveda amandma podprli. Bi pa seveda na nek način želel vendarle, da se
                  Vlada oglasi, sedaj ima možnost in tudi Vlada pojasni svoje stališče.</p>
            </sp>
            <sp xml:id="SDZ4-Redna-35-2008-02-06.sp59">

               <speaker>PREDSEDNIK FRANCE CUKJATI:</speaker>

               <p>Hvala. Vlada nima možnosti. Zato zaključujem razpravo o 2.a sklepu in dajem v
                  razpravo amandma Poslanske skupine Zares za novi 2.b sklep. Gospod Cvikl. Še kdo
                  drug? Ne. Gospod Cvikl izvolite. 2.b sklep. Ni ga treba zdaj brati, vi kar povejte
                  mnenje.</p>
            </sp>
            <sp xml:id="SDZ4-Redna-35-2008-02-06.sp60">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Bom že sam povedal, kar bom ocenil, da je prav
                  povedati. Na tako imenovanem vrstnem redu razpravljavcev, sreda, 6.2., je pod
                  alinejo - Razprava o amandmajih, zapisan skupni čas Vlade. Torej, Vlada ima ali
                  nima čas? In če ga nima, zakaj ga ni predlagala?</p>
            </sp>
            <sp xml:id="SDZ4-Redna-35-2008-02-06.sp61">

               <speaker>PREDSEDNIK FRANCE CUKJATI:</speaker>

               <p>Hvala. Zaključujem razpravo o 2.b sklepu in dajem v razpravo amandma Poslanske
                  skupine Zares za novi 3.a sklep. Kakšen interes? Ne. Zaključujem razpravo in dajem
                  v razpravo amandma Poslanske skupine Zares k četrtemu sklepu. Želi kdo
                  razpravljati? Ne. Ker ne želi nihče več razpravljati, zaključujem razpravo. O
                  amandmajih in sklepih v celoti bomo v skladu s časovnim potekom seje Državnega
                  zbora odločali danes v okviru glasovanj, pol ure po prekinjeni 14. točki dnevnega
                  reda oziroma najkasneje ob 18. uri. S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O VARNOSTI NA SMUČIŠČIH</title>.
                  Predlog zakona je obravnavo Državnemu zboru predložila Vlada Republike Slovenije.
                  Besedo dajem predstavniku Vlade za dopolnilno obrazložitev predloga zakona. Gospod
                  Zinrajh, državni sekretar na Ministrstvu za notranje zadeve, izvolite, imate
                  besedo.</p>
            </sp>
            <sp xml:id="SDZ4-Redna-35-2008-02-06.sp62">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod predsednik. Spoštovane poslanke, poslanci. Sedaj
                  veljavni zakon o varnosti na smučiščih se uporablja od 1.12.2003, in sicer ureja
                  temeljna pravila za uporabo smučišč, v praksi pa so se pokazale do sedaj mnoge
                  pomanjkljivosti, predvsem na področju zagotavljanja varnosti na smučiščih, in
                  sicer vizavi nadzora nad spoštovanje reda na samih smučiščih ter izvajanja
                  nekaterih zakonskih določb tega, sedaj še veljavnega zakona.</p>
               <p>Glavni cilji predlaganega zakona so predvsem zagotoviti višjo raven varnosti na
                  smučiščih, omogočiti varno uporabo smučišč vsem uporabnikom, uvesti ustrezen in
                  učinkovit nadzor nad izvajanjem določb tega zakona ter ravnanje subjektov, ki
                  morajo zagotavljati varnost in red na smučiščih ter jasno in določno razmejiti
                  pristojnost inšpekcijskih služb.</p>
               <p>Bistvene novosti, ki jih predlog zakona prinaša, so pa naslednje. Nadzorniki na
                  smučiščih ne bodo več prekrškovni organ, še vedno pa bodo imeli možnost predati
                  predlog za uvedbo postopka o prekršku za kršitve in ostaja jim najučinkovitejši
                  ukrep, torej odvzem smučarske vozovnice. Znižujejo se nekateri pogoji za
                  pridobitev pooblastila za nadzornike ter predvidena je tudi boljša usposobljenost
                  nadzornikov, saj se bodo morali redno na štiri leta udeleževati strokovnega
                  usposabljanja. Predlog zakona daje tudi možnost opravljanja nalog nadzornika tudi
                  državljanom držav EU. Jasno so razdeljene naloge med inšpektoratom s področja
                  notranjih zadev in prometnega sektorja. Nadzor nad zagotavljanjem varnosti in reda
                  na smučišču ter nad delom nadzornikov je v pristojnosti Inšpektorata Republike
                  Slovenije za notranje zadeve. Nadzor, ki se nanaša na obratovanje smučišč in delo
                  upravljavcev, pa gre v pristojnost prometnega inšpektorata. Ker za izvajanje
                  športnih aktivnosti pridobivajo dobiček, so seveda upravljavci dolžni poskrbeti za
                  varnost in pravilno uporabo smučišč. S predlogom je predpisano večje število
                  nadzornikov glede na število smučarjev. Predlog zakona za smučišča z zmogljivostjo
                  do 300 smučarjev predvideva enega nadzornika, z zmogljivostjo do 1000 smučarjev
                  dva in na vsakih nadaljnjih 1.500 smučarjev še po enega dodatnega nadzornika.
                  Število nadzornikov se lahko tudi zmanjša glede na trenutno delovanje in
                  zmogljivost žičniških naprav, pri čemer pa mora upravljavec upoštevati minimalne
                  standarde glede nadzornikov. Ta izjema je pravzaprav uvedena za primere, ko
                  smučišča ne delujejo v celoti zaradi objektivnih razlogov, pomanjkanja snega.
                  Hkrati pa predlog zakona prilagaja pogoje za pridobitev dovoljenja za obratovanje
                  upravljavcem manjših smučišč, kar bo po naši oceni bistveno pripomoglo k izvajanju
                  proste gospodarske pobude.</p>
               <p>Predlagam, da predlog zakona sprejmete. Hvala lepa.</p>
            </sp>
            <sp xml:id="SDZ4-Redna-35-2008-02-06.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo
                  in pravosodje kot matično delovno telo. Besedo dajem predsedniku gospodu Dragu
                  Korenu za predstavitev poročila odbora.</p>
            </sp>
            <sp xml:id="SDZ4-Redna-35-2008-02-06.sp64">

               <speaker>DRAGO KOREN:</speaker>

               <p>Hvala, predsedujoči, za besedo. Lep pozdrav poslankam in poslancem! Odbor za
                  notranjo politiko, javno upravo in pravosodje je na 40. seji 11.1.2008 obravnaval
                  predlog zakona o spremembah in dopolnitvah zakona o varnosti na smučiščih, ki ga
                  je v obravnavo po rednem postopku predložila Vlada Republike Slovenije. Najprej je
                  državni sekretar iz Ministrstva za notranje zadeve k predlogu zakona podal
                  dopolnilno obrazložitev, v kateri je povedal, da predlog zakona ureja in
                  natančneje določa pristojnosti inšpekcijskih služb, ki nadzorujejo izvajanje
                  določb zakona. Glavni namen je urediti status nadzornikov na smučiščih in
                  normativno zagotoviti njihovo neodvisnost ter strokovnost pri opravljanju nalog,
                  za katero so pooblaščeni.</p>
               <p>Predlog prinaša tudi nekatere spremembe in dopolnitve, ki so nujne za zagotovitev
                  višje stopnje varnosti na smučiščih, pri čemer so upoštevani standardi, ki veljajo
                  v večini držav EU. V nadaljevanju je nanizal bistvene novosti, ki jih prinaša
                  predlog zakona o spremembah in dopolnitvah zakona o varnosti na smučiščih.</p>
               <p>Predstavnica Zakonodajno-pravne službe je povedala, da so bile njihove pisne
                  pripombe upoštevane z vloženimi amandmaji koalicijskih poslanskih skupin in s
                  predlogom za amandma odbora. Člani odbora so v razpravi izpostavili predvsem
                  naslednje. Pozdravili so dejstvo, da je predlog zakona usklajen z upravljavci
                  smučišč. Izpostavili so značilnost naših smučarskih prog, ki so krajše in ožje od
                  tistih v tujini, zaradi česar so tudi manj varne in v tem segmentu v predlog
                  zakona prinašajo višjo raven varnosti. V zvezi s sprejeto uredbo o svetlobnem
                  onesnaževanju jih je zanimalo, ali bo to imeli kakšne posledice za nočno
                  smučanje.</p>
               <p>Pri amandmaju k 4. členu jim je bilo pojasnjeno, da bo na majhnih smučiščih lahko
                  nekdo v eni osebi opravljal tako naloge nadzornika kot tudi naloge reševalca, če
                  bo izpolnjeval pogoje za reševanje. V nasprotnem primeru pa bosta mora biti
                  zagotovljena oba, tako nadzornik kot reševalec. Zaradi naraščanja števila nesreč
                  na smučiščih, tudi zaradi vinjenosti, so nekateri menili, da bi bilo potrebno
                  kazni radikalno povišati po zgledu v tujini. Pojasnjeno je bilo, da policija
                  ohranja vse svoje pristojnosti na tem področju in da varnost in red na smučiščih
                  zagotavljajo nadzorniki, prometni inšpektorji in policija.</p>
               <p>K predlogu zakona so bili vloženi amandmaji koalicijskih poslanskih skupin k 1.,
                  11., 14., 15., 21., 22. in 29. členu, ki so bili sprejeti. Kot svojega je odbor
                  sprejel amandma k 4. členu. Vsi sprejeti amandmaji so vključeni v predlog zakona
                  za današnjo obravnavo.</p>
            </sp>
            <sp xml:id="SDZ4-Redna-35-2008-02-06.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Vili
                  Rezman v imenu Poslanske skupine DeSUS.</p>
            </sp>
            <sp xml:id="SDZ4-Redna-35-2008-02-06.sp66">

               <speaker>VILI REZMAN:</speaker>

               <p>Hvala lepa, gospod podpredsednik. Naj za uvod v to predstavitev povem, da bo
                  poslanska skupina predlagane spremembe in dopolnitve tega zakona podprla. Vsaj dva
                  razloga sta za to.</p>
               <p>Eden je ta, da sledeč ciljem bodo ukrepi, ki so predvideni, najbrž zagotovili
                  možnost njihove realizacije, in drugi je ta, da ko so stališča, ki so bila v
                  procesu priprave tega zakona zelo pogosto precej vsaksebi, vendarle zbližala.
                  Cilji, kakršni so: zagotovitev večje varnosti, zmanjšanje števila in teže poškodb,
                  pa tudi optimiranje stroškov za tiste, ki se ukvarjajo s turizmom in upravljajo
                  smučišča in vlečnice, so za nas vsi sprejemljivi in mislim, da jih je treba
                  podpirati.</p>
               <p>Empirični podatki o tem, kako je to teklo doslej na smučiščih, pa govorijo o tem,
                  da je sprememba zakona potrebna. Zlasti zavoljo tega, ker nadzorne funkcije niso
                  delovale, najbrž zaradi kolizije interesa, ker so bili nadzorniki zaposleni pri
                  upravljavcih, zato ker praktično ni bilo odvzemanja, razen če številko 60 v nekaj
                  letih imamo za omembe vredno, dovoljenj in vozovnic, ker ni bilo prijavljenih
                  nobenih prekrškov, ki bi morali biti oglobljeni. Ker se po statističnih podatkih
                  povečuje stopnja ogroženosti na nekaterih, če ne že vseh, smučiščih, je prav, da
                  se na tem področju nekaj spremeni. Brez dvoma so večje obremenitve. Tehnika
                  smučanja in same naprave so drugačne. Težko bi pa rekli, da je kultura smučarjev
                  oziroma uporabnikov teh naprav šla vzporedno s tem in se je bistveno
                  izboljšala.</p>
               <p>Po drugi strani je šlo vmes, ko se je pripravljal ta predlog za sprejem, do tega,
                  kako zbližati stališča tistih, ki so predvsem imeli v mislih varnost, kar ne more
                  biti sporno, in tistih, ki so govorili in razmišljali tudi o tem, da je treba
                  zagotoviti ekonomsko upravičenost in optimizirati stroške tako, da ne bi
                  pretiravali pri tem in s tem tudi morebiti zavrli razvoj te gospodarske
                  panoge.</p>
               <p>Zdi se, da je bil najden pravi kompromis, prava mera, zato je, kakor vemo, tudi z
                  vseh strani ta predlog zakon podprt, tudi s strani žičničarjev, upraviteljev in
                  tudi vseh ostalih.</p>
               <p>Mi smo najavili podporo in ta podpora bo z naše strani k temu zakonu tudi dana, se
                  pa vmes vprašujemo, ali je ta odložilni čas dveh let res pravi, ali je potrebno za
                  prilagoditev upravljavcev na nova določila toliko časa. Na roko, če smemo temu
                  tako reči, jim gre že to, da bodo, da imamo definirana večja in manjša smučišča,
                  kar na manjših smučiščih seveda omogoča zniževanje stroškov, da imamo pri nadzoru
                  spremembe tako po stopnji izobrazbe kakor po tem, da se terja zdaj pravzaprav samo
                  še usposobljenost in ne več formalna kvalifikacija, da se lahko z ozirom na
                  razmere, ki niso zmeraj enake, prilagaja število nadzornikov na smučiščih in da se
                  bo s pravilnikom, ki bo pripravljen, skušalo slediti tudi vsem interesom, kar
                  zadeva zagotavljanja medicinske pomoči na smučiščih. Vse to utegne kaj prispevati,
                  gotovo pa je najpomembneje, da bi se v bodoče čim več pozornosti posvetilo tudi
                  razvoju kulture, neke vrste vzgojenosti na smučiščih, ker same naprave, sama
                  dodatna zaščita ovir v vplivnem območju, samo dodatno pregledovanje prog pred in
                  po uporabi, najbrž še ne bo dovolj. Kljub vsemu bo ključni dejavnik ostal smučar s
                  svojo kulturo, ki jo bo prakticiral na smučiščih.</p>
            </sp>
            <sp xml:id="SDZ4-Redna-35-2008-02-06.sp67">

               <speaker>PODREDSEDNIK MAG. VASJA KLAVORA:</speaker>

               <p>Hvala lepa. Gospod Bogdan Barovič v imenu poslanske skupine SNS. Prosim.</p>
            </sp>
            <sp xml:id="SDZ4-Redna-35-2008-02-06.sp68">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik, spoštovana kolegica, spoštovani
                  kolegi. V Slovenski nacionalni stranki bomo predlog zakona o spremembah in
                  dopolnitvah zakona o varnosti na smučiščih podprli kot spodbudo za red. Sam
                  predlog zakona še bolj natančno opredeljuje vse tisto, kar bi, tako kot je moj
                  predhodnik rekel, morali vedeti smučarji, ljubitelji smučanja sami po sebi. Seveda
                  imamo nekaj vprašanj oziroma dvomov o tem, zakaj bi morali ločevati na smučiščih,
                  ne vem, zdaj govorim tekačev na smučeh, bordarje - kot vemo, je bordanje zelo
                  priljubljen šport in klasično smučanje. Jaz mislim, da opredelitev okoli tega ni
                  potrebna. Smučišče je smučišče in je na razpolago vsem. V Slovenski nacionalni
                  stranki nas sicer malce moti že spet tisto, kar smo vzpostavljali tudi včeraj v
                  tisti dolgi razpravi, zakaj zgolj in samo sankcioniranje z materialnimi sredstvi,
                  zakaj ne več vzgoja. Ampak tudi na področju vzgoje ta zakon spreminja nekaj
                  dejstev, torej da nadzorniki na smučiščih niso več prekrškovni organ. Ne razumemo
                  sicer, zakaj je dodan nov pogoj za opravljanje nalog nadzornika, in sicer znižan
                  pogoj pridobljene izobrazbe. Ampak ta se kompenzira, kolikor bereš zakon naprej
                  skozi to, da je obvezno usposabljanje teh nadzornikov vsake štiri leta. Prav pa
                  je, da tak zakon je, prav je, da zakon ureja red in prav je, da ministrstvo
                  oziroma inšpektorat Republike Slovenije za notranje zadeve deli določene naloge in
                  pristojnosti v okviru nadzora nad varnostjo oziroma da se mu dodelijo določene
                  pristojnosti nad varnostjo in redom na smučiščih. Nenazadnje, naši in vaši otroci
                  so tisti, ki, hvala bogu, bodo smučali, rekreirali, bili zdravi. Želimo jim seveda
                  varnost. Jaz sicer pogrešam ali pa nisem dovolj natančno prebral, so tudi druga
                  pravila, kot so varnostna oprema in tako naprej. Ampak zakon naj se dopolnjuje.
                  Bistveno je, da ta zakon o dopolnitvah zakona o varnosti na smučiščih daje večjo
                  varnost, daje pogoje za večjo varnost in daje tudi možnosti ljudem, ne samo iz
                  Slovenije, tudi iz Evrope, da se tudi na slovenskih smučiščih, ki po mojem osebnem
                  mnenju niso nekoliko manjša, ožja in bolj nevarna kot evropska. Pač takšne pogoje
                  imamo, ki so priljubljena in na katerih se bomo, upam da, srečevali. Pozdravljamo
                  predlog zakona o spremembah in pozdravili bomo kakršen koli predlog zakona, ki bo
                  skrbel v glavnem za varnost. Po drugi strani pa zato, da odpremo možnosti in ne bi
                  želel da bi zdaj omejevali smučišča na klasične smučarje, druga smučišča za
                  deskarje in tretja smučišča za smučarje tekače. Ti so sicer že tako ali tako sami
                  po sebi pogojeni. Hvala lepa.</p>
            </sp>
            <sp xml:id="SDZ4-Redna-35-2008-02-06.sp69">

               <speaker>PODREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac v imenu Poslanske skupine
                  nepovezanih poslancev. Prosim.</p>
            </sp>
            <sp xml:id="SDZ4-Redna-35-2008-02-06.sp70">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni. V Poslanski skupini
                  nepovezanih poslancev, Lipa, bomo zakon o spremembah in dopolnitvah zakona o
                  varnosti na smučiščih podprli. Gre za enega izmed tistih zakonov, ki se mi zdi, da
                  je potreben. Vlada Republike Slovenije je kljub temu, da gre letošnja smučarska
                  sezona že k koncu, saj glede na vremenske razmere, se pripravlja zanimiv in
                  vsekakor potreben zakon. Želja s strani Poslanske skupine nepovezanih poslancev,
                  imenovane Lipa, je, da bi se ta zakon v praksi tudi tako, kot je zapisalo, začel
                  izvajati, če ne v letošnji smučarski sezoni, pa vsaj v naslednji. Točno po
                  določilih tega zakona. Vsi tisti, ki smo navdušeni smučarji in smučišča
                  uporabljamo, kolikor se le da oziroma kolikor nam v zadnjem času dopuščajo
                  vremenske razmere, vidimo oziroma lahko opazimo, da je smučanje postalo zelo
                  primerljivo tudi vožnji na cesti. Vsako leto imamo kaj novega, imamo kako novo
                  animacijo na snegu, bodisi bordarji, bodisi pležuharji, bodisi "big foot-erji",
                  kot se imenujejo, in pa še kdo. Ampak zakon, bom rekel, ne določa posameznih
                  segmentov, ampak govori predvsem o varnosti na smučiščih. V ta namen mogoče samo
                  opozorilo. Mogoče bi bilo treba razmišljati tudi tistim, ki slovenska smučišča
                  urejajo, da bi posvetili v enem trenutku več pozornosti tudi na tem, da bi se tem
                  novim oblikam rekreacije na snegu zagotovile tudi primernejše proge. Mogoče bi to
                  postalo zanimivo. Vemo, da tiste "klasične smučarje", v narekovajih, motijo druge
                  oblike rekreacije, ker te druge oblike zahtevajo neke druge terene, neke druge
                  oblike urejenosti ali pa neurejenosti prog, odvisno, o kateri obliki govorimo.</p>
               <p>Kar se tiče samega reda na smučiščih, bom rekel v Poslanski skupini nepovezanih
                  poslancev, Lipa, mogoče v razmislek Vladi, restrikcija oziroma tista stopnja
                  varnosti ali pa tudi tista stopnja kaznovanosti za tiste, ki delajo prekrške, bi
                  lahko bila po našem prepričanju še večja. Vemo, da se na smučiščih v zadnjem času
                  pojavlja vedno več težjih telesnih poškodb. Kot da bi primerjali to, kot sem že
                  dejal uvodoma, z varnostjo v prometu. Interes žičničarjev in tistih, ki smučišča
                  urejajo in od njih nekako živijo, je, da bi se preprečila ta zgodba, ki je zelo
                  aktualna v Sloveniji, roko na srce, pa bodimo pošteni, zlorabe vozovnic. Na
                  nekaterih terenih v tujini je to zelo dobro urejeno. Žičničarji, policisti in pa
                  upravitelji smučišč oziroma redarji na smučiščih imajo pristojnost enostavno karto
                  odvzeti, če se ugotovi utemeljen sum, da je ta karta zlorabljena. Ta primer
                  oziroma v ta namen se na teh smučiščih tudi karte, kjer je določeno, karta je
                  moška, moraš dati osebne podatke, ime in priimek, karta je ženska in karta je
                  otroška. In če bodo našli nekoga, nekega smučarja, ki bo nosil, sam sem to že
                  doživel oziroma videl na lastne oči, nekdo, ki je nosil otroško karto, je
                  enostavno prišel policist, ki je bil takrat na smučišču, pogledal karto, bila je
                  otroška za odraslo osebo, vzel škarje in odrezal to karto in je človek ostal v
                  dolini.</p>
               <p>Zato bi rad dejal, da vsakršna dopolnitev v smeri restrikcije ali pa še boljše,
                  bom rekel, zagotavljanja varnosti in preprečevanja zlorab na smučiščih je vsekakor
                  dobrodošla in jo bomo v Poslanski skupini nepovezanih poslancev, Lipa, z veseljem
                  podprli. Hvala.</p>
            </sp>
            <sp xml:id="SDZ4-Redna-35-2008-02-06.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek, v imenu Poslanske skupine SDS, prosim.</p>
            </sp>
            <sp xml:id="SDZ4-Redna-35-2008-02-06.sp72">

               <speaker>MITJA LJUBELJŠEK:</speaker>

               <p>Spoštovani zbor, spoštovana predstavnika Vlade.</p>
               <p>V Poslanski skupini Slovenske demokratske stranke bomo podprli predlagano novelo
                  zakona o varnosti na smučiščih, ker smiselno nadgrajuje dosedanji zakon, ki je bil
                  spremenjen in dopolnjen konec leta 2005. Spremembe in dopolnitve zakona poudarjajo
                  pooblastila nadzornikov in policistov na smučiščih, s ciljem zagotoviti večjo
                  varnost v času obratovanja smučišč pa tudi izven njihovega obratovalnega časa.</p>
               <p>Take ostrejše zakonske dopolnitve so narekovale negativne razmere na smučiščih
                  predvsem zaradi varnosti. Vedno večje število smučarjev na smučiščih, predvsem pa
                  nova tehnika smučanja, s katero lahko razvijajo smučarji velike hitrosti v
                  zavojih, ob težjem obvladovanju smuči manj veščih smučarjev, ima za posledico
                  vedno bolj pogoste nesreče, trke, hude padce in posledično telesne poškodbe tudi s
                  smrtnimi izidi. Da je temu tako potrjuje tudi analiza nezgod v preteklih treh
                  smučarskih sezonah, ki kaže, da kljub dopolnjenemu in spremenjenemu zakonu za
                  zagotavljanje večje varnosti skupno število nezgod vsako leto narašča, upoštevajoč
                  pri tem, da letno narašča tudi število smučarjev na smučiščih, ki se giblje že
                  preko dva milijona na sezono.</p>
               <p>Omenjena analiza pokaže, da se 90% vseh nezgod zgodi znotraj urejenega smučišča,
                  da se vzrok 15% nezgod medsebojni trki smučarjev in skoraj 5% trkov je z objektom
                  na smučišču. Nujno je torej, da upravljavci smučišč zagotovijo take pogoje in
                  ukrepe varnosti, da bo uporaba smučišč varna za vsakega smučarja, pa tudi za
                  druge, ki uporabljajo zavarovane in označene površine, ki so ločene od smučarskih
                  prog.</p>
               <p>Temu cilju sledi tudi predlagana novela zakona, ki nadgrajuje sedanji zakon z
                  zakonskim uvajanjem zaščitnih ukrepov, zaostrovanjem pogojev za obratovanje
                  smučišč in z zagotavljanjem odgovornega nadzora nad izvajanjem določb zakona, ki
                  se v dosedanji praksi ni upoštevalo.</p>
               <p>Analiza tudi kaže, da v treh sezonah 2003-2006 nadzorniki niso izdali niti enega
                  plačilnega naloga, niti niso odvzeli nobene smučarske vozovnice, zato predlagana
                  novela zakona jasneje določa pristojnosti Inšpektorata Republike Slovenije za
                  notranje zadeve in prometnega inšpektorata, nalaga upravljavcu smučišč dodatne
                  ukrepe za zagotovitev večje varnosti na smučiščih, znižuje pogoje za pridobitev
                  pooblastila nadzornika, vendar pa uvaja obvezno usposabljanje nadzornikov najmanj
                  na vsaka štiri leta, predpisuje večje število nadzornikov glede na število
                  smučarjev, ki pa niso več prekrškovni organ, ampak imajo pooblastila za
                  zagotavljanje varnosti in spoštovanja reda na smučiščih tudi z možnostjo dajanja
                  predloga za uvedbo postopka o prekršku, ločuje pristojnosti nadzornikov in
                  policije ob nesreči na smučišču, nalaga upravljavcu smučišč, da zagotovi reševalno
                  službo z ustreznim številom reševalcev, načrt o izvajanju nujne medicinske pomoči,
                  prisotnost zdravnika na smučišču, pripravljenost reševalnega vozila in
                  medicinskega osebja, zaostruje globe in kazni za težje kršitve tudi z odvzemom
                  vozovnice, kot na primer vinjenost nad 0,24 promila alkohola, in še druge
                  določbe.</p>
               <p>S predlaganimi spremembami zakona o varnosti na smučiščih se v Poslanski skupini
                  Slovenske demokratske stranke strinjamo in jih vsekakor podpiramo z željo in
                  prepričanjem, da se bodo zakonsko predpisani ukrepi zadolžitve tudi operativno in
                  dosledno izvajali v korist večje varnosti na smučiščih. Hvala za pozornost.</p>
            </sp>
            <sp xml:id="SDZ4-Redna-35-2008-02-06.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marko Pavliha iz poslanske skupine SD.</p>
            </sp>
            <sp xml:id="SDZ4-Redna-35-2008-02-06.sp74">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik za besedo. Cenjeni prisotni! V poslanski skupini
                  bomo podprli novelo zakona, čeravno menimo, da bi morali o njem odločati že na
                  začetku sezone. Ampak nikoli ni prepozno. Ta novela je še en dokaz, kako pravo
                  prodre v sleherno človeško dejavnost, tudi v razvedrilo, v hobije. Seveda pa ne
                  more nadomestiti tistega, kar velevajo etične in moralne norme, ki so običajno
                  napisane v kodeksih obnašanja. Če mi je dovoljeno, da sem na tem mestu, v tem
                  trenutku malce šaljiv, naj vas spomnim na znameniti ponarodeli izrek: "Kdor ne
                  skače in ne smuča, ni Slovenec". Tudi sam sem strasten smučar, vendar pri tem
                  resno opozarjam vse, ki smučamo, da smučamo previdno in da nenazadnje upoštevamo
                  drobcen naravno-pravni izrek, ki je napisan v 24. členu zakona, namreč, da se
                  moramo tudi na smučiščih vesti po načelu vzajemne spoštljivosti in razumevanja.
                  Statistika kaže, da se res približujemo situaciji kot na cestah. Poglejmo, v
                  smučarski sezoni 2003/2004 je bilo približno milijon in pol obiskovalcev na naših
                  smučiščih. Ta številka se je v sezoni 2005/2006 približala že številki dva
                  milijona. V prej omenjeni sezoni je bilo na smučiščih poškodovanih 1294 smučarjev,
                  v zadnji, predzadnji sezoni se je ta številka povečala na 1608, v zadnjih treh
                  letih so kar trije smučarji na smučiščih izgubili življenje, kar je katastrofa.
                  Torej, kaj lahko naredimo? Odgovorne bi lahko razdelili v štiri kategorije. Prva
                  kategorija, verjetno najpomembnejša, smo mi sami smučarji. Vinjenost, prehitra
                  vožnja, precenjevanje zmožnosti, slaba ali pa tudi predobra oprema ne sodijo na
                  smučišča. Mimogrede, sam osebno se zavzemam, da bi predpisali tako kot za vožnjo
                  kolesa obvezno uporabo čelade za vse, ne samo za otroke do 14. leta starosti.
                  Druga kategorija so upravljavci. Upravljavci morajo skrbeti za brezhibno delovanje
                  naprav, pa tudi za stanje na smučiščih. Zakaj so naša smučišča v primerjavi z
                  nekaterimi tujimi še vedno bolj zaledenela, večkrat lahko naletimo na kamenje, na
                  grbine in na druge pojavnosti, ki pač na smučišča ne sodijo. Naj povem, da je tu
                  sodna praksa dobra, kajti v določenih primerih upravljavce v odškodninski sferi
                  obravnava objektivno odgovorne, kar pomeni strožje od krivdne odgovornosti, da se
                  lahko izognejo svoji odgovornosti samo v primeru višje sile ali pa prispevka
                  dejanja oškodovanca. Tretja kategorija so nadzorniki. Tu imamo pomisleke, da so ti
                  nadzorniki v službi pri upravljavcih, kar pomeni, da tako rekoč nadzirajo sami
                  sebe. Naš predlog je, da bi razmislili o tem, da bi nadzorniki postali samostojni.
                  Kajti na žalost ni v interesu upravljavcev, da odvzemajo vozovnice ali kako
                  drugače kršijo svoje goste, ki verjetno potem ne bodo več prihajali na to
                  smučišče. In še zadnja kategorija so inšpektorji. Imamo dva inšpektorata, ki sta
                  odgovorna za smučišča, prometnega in pa inšpektorat za notranje zadeve. Mislim, da
                  to ni dobro, da je tu problem koordinacije in da bi bilo bolje, da bi glede na
                  dosedanje pristojnosti na področju žičnic tudi inšpekcijo opravljal en
                  inšpektorat, in sicer inšpektorat pri Ministrstvu za promet oziroma prometni
                  inšpektorat.</p>
               <p>Če lahko zaključim, naj vas spomnim, da je v petek slovenski kulturni praznik, pa
                  poskušajmo tisti, ki se bomo odpravili na zasnežene strmine, malce kulture, malce
                  kulturne strpnosti prenesti tudi na to področje človeške dejavnosti. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič v imenu poslanske skupine LDS.
                  Prosim.</p>
            </sp>
            <sp xml:id="SDZ4-Redna-35-2008-02-06.sp76">

               <speaker>ALEŠ GULIČ:</speaker>

               <p>Spoštovani gospod predsedujoči, cenjene kolegice in kolegi, cenjeni kolegi,
                  gostje. V poslanski skupini v poslanskem klubu Liberalne demokracije Slovenije
                  predlog zakona o spremembah in dopolnitvah zakona o varnosti na smučiščih
                  podpiramo brez kakšnih posebnih zadržkov. Mogoče bi raje videli, da bi bila
                  vgrajena v ta zakon še kakšna zadeva več. Ampak ob tej priložnosti bi povedal, da
                  je to eden tistih zakonov, ki se mi zdi, da je vendarle prišel v proceduro po
                  nekem normalnem postopku, iz normalnih razlogov. Se pravi, zadeve v svetu so se
                  spremenile in tudi predlagatelj zakona se je odzval na te spremembe in jih
                  predlagal v Državni zbor, kjer smo jih seveda tudi pogledali in sprejeli. Jaz se
                  strinjam tudi s tistimi zadevami, ki mogoče na videz so videti manj restriktivne,
                  recimo upoštevanje varnih smučišč, to se mi zdi, da je dobro tudi zaradi
                  spodbujanja podjetniške svobode in pa podjetniške spodbude. Ta mala smučišča
                  običajno niti niso tako zelo nevarna in ne sodijo med adrenalinska, ampak so
                  namenjena otrokom in dobro je, da se take zadeve širijo tudi v tistih okoljih,
                  kjer se ne gredo samo smučarskega turizma, ampak se gredo čisto običajno
                  rekreacijo. Moti me to, da se pri tehnični opremi ne zahteva čelad, to bi bilo
                  dobro vendarle vprašati tudi na Sočo, kajti poškodbe zaradi padcev na ledu so prav
                  gotovo posledično ravno tako hude kot tiste iz prometa, in ne vidim nobenega
                  razloga, zakaj se takšna zadeva ni vgradila. Tudi prehodni rok se mi zdi, da je
                  pameten. Konec koncev tisti, ki imajo možnost, bodo hitro ukrenili, drugi bodo
                  imeli pa več časa in jih to ne posebej obremenjevalo.</p>
               <p>V Liberalni demokraciji Slovenije predlog zakona podpiramo. Hvala lepa.</p>
            </sp>
            <sp xml:id="SDZ4-Redna-35-2008-02-06.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren, v imenu poslanske skupine Nova
                  Slovenija. Prosim.</p>
            </sp>
            <sp xml:id="SDZ4-Redna-35-2008-02-06.sp78">

               <speaker>DRAGO KOREN:</speaker>

               <p>Hvala predsedujoči. Lep pozdrav predstavnikoma ministrstvoma, poslancem v Državnem
                  zboru.</p>
               <p>Smo tako rekoč na vrhuncu smučarske sezone v tem letu, kljub temu, da vremenske
                  ali pa snežne razmere niso najbolj ugodne, pa v bistvu naša smučišča kar dobro
                  delujejo. V Novi Sloveniji se nam zdi zanimivo, da se število smučarjev na
                  smučiščih kljub visokim cenam, mi pravimo previsokim cenam, iz leta v leto
                  povečuje. Upravljavci smučišč in žičnic se trudijo in povečujejo kapacitete
                  vlečnic in sedežnic. To je dobro. Je pa res, da se število in obseg prog ne
                  povečuje, ampak se s tem ustvarja večja gneča na samih smučiščih. Posledica tega
                  je manjša varnost in večja verjetnost za nesreče na smučiščih. Zakon o varnosti na
                  smučiščih ureja temeljna pravila za uporabo smučišč in zagotavljanja varnosti. Kot
                  že rečeno, se je v praksi pokazalo, da gredo zadeve na tem področju naprej in so
                  se pojavile tudi mnoge pomanjkljivosti, ki ne zagotavljajo v takšni meri, kot bi
                  si to želeli, varnost na smučiščih. Novela zakona prav zaradi tega želi zagotoviti
                  višjo raven varnosti na smučiščih, omogočiti varno uporabo vsem uporabnikom in
                  uvesti tudi učinkovit ustrezen nadzor nad izvajanjem določb zakon ter jasno in
                  določno razmejiti pristojnosti inšpekcijskih služb in ne nazadnje nekako
                  uporabnikom smučišč dopovedati, kakšno bi naj bilo odgovorno ravnanje in
                  spoštovanje pravil, ki morajo veljati na samem smučišču. V Novi Sloveniji
                  podpiramo predlog, da se prepustnost smučarske proge dodaja kot standard, na
                  katerega mora paziti upravljavec, da je zagotovljena večja varnost smučarjev in
                  predstavlja pogoj za preprečevanje gneče na smučiščih. Prepustnost smučarske proge
                  je največje možno število smučarjev, ki pod prevladujočimi pogoji v časovnem
                  intervalu lahko presmuča določen del smučarske proge. Še bolj pa smo v Novi
                  Sloveniji veseli, da predlog prinaša drugačen tretma majhnih smučišč, ki so morala
                  doslej izpolnjevati enake pogoje kot veliki smučarski centri. V predlogu zakona so
                  našteti pogoji, ki jih mora upravljavec majhnega smučišča izpolnjevati. Sprememba
                  omogoča ustanavljanje manjših smučišč, kjer pač teren to omogoča in s tem prispeva
                  k razvoju turizma na podeželju in pospešuje gospodarsko pobudo.</p>
               <p>Prepričani pa smo, da z uvedbo manjših smučišč se v ničemer ne znižuje standard
                  varnosti. Z novelo zakona se odpravlja nedorečenost glede opravljanja nalog
                  reševalca in nalog nadzornika, ki jih pogosto opravlja ista oseba, kar pa ni
                  dopustno, saj je število nadzornikov in reševalcev točno določeno, glede na
                  število smučarjev, razen ko gre za majhna smučišča, kjer je smiselno ob
                  izpolnjevanju vseh zakonskih pogojev, da ena oseba opravlja naloge nadzornika in
                  reševalca. Jasno so razdeljene tudi naloge med inšpektoratom, ki pokriva področje
                  notranjih zadev, in prometnim inšpektoratom. V Novi Sloveniji se strinjamo, da
                  morajo varnost in red na smučišču zagotavljati upravljavci smučišč z nadzorniki.
                  Za učinkovito odstranitev nevarnosti, ki bi jo povzročali nevestni smučarji z
                  divjo ali ogrožajočo vožnjo, lahko nadzornik takoj odvzame vozovnico. To je tudi
                  eden od najpomembnejših vzvodov za zagotavljanje reda pri smučarjih, ki kršijo
                  vedenjska pravila in zapovedi varnega smučanja.</p>
               <p>Dosledno izvajanje takega ukrepa bo nedvomno pripomoglo k večjemu redu na
                  smučiščih in varnosti na smučiščih. Strinjamo pa se tudi z vsemi tistimi, ki
                  trdijo, da je na velikih smučiščih, še posebej ob sobotah in nedeljah, ko je na
                  smučiščih ogromno ljudi, prisotna tudi uniformirana policija.</p>
               <p>V Novi Sloveniji bomo predlagane spremembe podprli.</p>
            </sp>
            <sp xml:id="SDZ4-Redna-35-2008-02-06.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marijan Drofenik v imenu poslanske skupine SLS.
                  Prosim. </p>
            </sp>
            <sp xml:id="SDZ4-Redna-35-2008-02-06.sp80">

               <speaker>MARIJAN DROFENIK:</speaker>

               <p>Spoštovani podpredsednik, spoštovani državni sekretark, spoštovani predstavnik
                  Državnega sveta, poslanke, poslanci!</p>
               <p>V Slovenski ljudski stranki podpiramo Predlog zakona o spremembah in dopolnitvah
                  zakona o varnosti na smučiščih. Glavni namen predloga sprememb in dopolnitev je,
                  da se uredi status nadzornikov na smučiščih in normativno zagotovi njihova
                  neodvisnost, ter strokovnost pri opravljanju nalog, za katere so pooblaščeni.
                  Predlog prinaša tudi nekatere spremembe in dopolnitve, ki so nujne za zagotovitev
                  višje stopnje varnosti na smučiščih, pri čemer so upoštevani standardi, ki veljajo
                  v večini držav Evropske unije. Predlog zakona ureja in natančneje določa
                  pristojnosti inšpekcijskih služb, ki nadzorujejo izvajanje določb zakona.</p>
               <p>V Poslanski skupini Slovenske ljudske stranke nas veseli, da je zakon usklajen z
                  upravljavci smučišč. Upoštevati je potrebno, da so naša smučišča zaradi
                  specifičnosti terena, ozkih smučarskih prog manj varna od večjih smučišč. Torej je
                  tudi dogajanje nesreč večje. Poleg policije bodo odgovorni za nadzor in skrb za
                  varnost nadzorniki na smučiščih ter prometni inšpektorji. Strinjamo se, da je za
                  odstranitev nevarnega smučarja najučinkovitejši ukrep odvzem smučarske vozovnice.
                  Za zagotovitev učinkovitega nadzora je potrebno predvsem zagotoviti dovolj
                  usposobljenega kadra.</p>
               <p>Slovenska ljudska stranka podpira spremembe. Hvala lepa.</p>
            </sp>
            <sp xml:id="SDZ4-Redna-35-2008-02-06.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
                  dopolnjenemu predlogu zakona ni bilo vloženih amandmajev, zaključujem drugo
                  obravnavo predloga zakona. V skladu s 139. členom Poslovnika Državnega zbora bomo
                  glasovanje k dopolnjenemu predlogu zakona opravili danes v okviru glasovanj pol
                  ure po prekinjeni 14. točki dnevnega reda oziroma najkasneje ob 18. uri. S tem
                  prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O SPREMEMBAH IN DOPOLNITVAH ZAKONA O DRŽAVNEM SVETU</title> po
                  skrajšanem postopku. Predlog zakona je v obravnavo zboru predložil Državni svet.
                  Besedo dajem predstavniku Državnega sveta za dopolnilno obrazložitev predloga
                  zakona. Gospod Darko Fras, prosim.</p>
            </sp>
            <sp xml:id="SDZ4-Redna-35-2008-02-06.sp83">

               <speaker>DARKO FRAS:</speaker>

               <p>Spoštovani predsedujoči, poslanke in poslanci Državnega zbora, hvala za to
                  priložnost.</p>
               <p>Temeljni razlog za predlog tega zakona o spremembah in dopolnitvah zakona o
                  Državnem svetu je ureditev statusa predsednika Državnega sveta. Naj spomnim, da je
                  Državni zbor v letu 2005 sprejel Zakon o spremembah in dopolnitvah zakona o
                  Državnem svetu, ki je v 43. členu dodal nov drugi odstavek, ki je določil, da je
                  funkcija predsednika in podpredsednika Državnega sveta častna in se opravlja
                  nepoklicno. Državni svet Republike Slovenije je na 6. izredni seji sprejel
                  odložilni veto na predmetni zakon o dopolnitvah zakona o Državnem svetu, ki ga je
                  potem Državni zbor na 11. izredni seji ponovno sprejel.</p>
               <p>Državni svet Republike Slovenije je zato na 39. redni seji še v letu 2005 sprejel
                  zahtevo za oceno ustavnosti zakona o spremembah in dopolnitvah zakona o Državnem
                  svetu. Državni svet se namreč ni strinjal z prepovedjo poklicnega opravljanja
                  funkcije predsednika Državnega sveta in potem z zakonom izvedenim prenehanjem
                  predsednikovega delovnega razmerja. Takšno stanje je namreč predsedniku
                  onemogočalo, da bi bil stalno na razpolago za opravljanje svojih nalog, ki jih
                  Državnemu svetu oziroma predsedniku tega organa nalaga ustava. Zgolj okoliščinam,
                  da je prejšnji predsednik to funkcijo lahko opravljal, da je lahko spremenil redno
                  razmerje, da je izpolnjeval pogoje za upokojitev, se je zahvaliti, da ni prišlo do
                  drugih, da ne rečem, težje popravljivih posledic za delovanje Državnega sveta in
                  posledično, si upam trditi, za delovanje državne ureditve, kot je določena z
                  ustavo.</p>
               <p>Ustavno sodišče Republike Slovenije je v bistvenem delu sledilo zahtevi Državnega
                  sveta in je z odločbo ugotovilo, da so te določbe v neskladju z ustavo in naložilo
                  Državnemu zboru, da v roku šestih mesecev po objavi te odločbe tudi odpravi
                  navedeno neskladje.</p>
               <p>Jaz ne bi posebej razlagal razlogov in samih nalog, ki jih ima predsednik
                  Državnega sveta. Glede na naravo in obseg nalog ocenjujemo in temu je sledilo tudi
                  Ustavno sodišče, da je torej nujno potrebno za kvalitetno izvajanje teh nalog
                  status predsednika urediti na način, da lahko te naloge opravlja v rednem delovnem
                  razmerju. Ne nazadnje tudi primerjalno pravno, ne glede na različne pristojnosti
                  in obseg nalog drugih domov v Evropi, je praktično to edina izjema. V vseh drugih
                  domovih v Evropi je status predsednika drugega doma urejen poklicno.</p>
               <p>Dovolite še na kratko, da se dotaknem samega predloga sprememb in dopolnitev
                  zakona in pa še teh okoliščin, zakaj smo na tak način predlagali to rešitev. Že
                  pred to odločbo Ustavnega sodišča sprejeti zakon o sistemu plač v javnem sektorju
                  namreč ni vseboval funkcije predsednika Državnega sveta, zato se je s predlogom
                  zakona v prilogo poskusilo takrat uvrstiti predsednika Državnega sveta v plačni
                  razred funkcij zakonodajne oblasti, se pravi A2, in sicer v 64. plačni razred. Ta
                  del predloga, ki posega tudi na področje zakona o sistemu plač v javnem sektorju,
                  je nastal predvsem zaradi bojazni, da bi predlog zakona začel veljati, medtem ko
                  ta zakon ne bi določal njegovega plačnega razreda ali bi začel veljati kasneje kot
                  sprememba zakona o Državnem svetu.</p>
               <p>Na Odboru za notranjo politiko je bil ta del črtan. Vlada Republike Slovenije je
                  namreč v zakonodajni postopek vložila spremembe zakona o sistemu plač v javnem
                  sektorju in s tem na nek način v celoti sledila temu našemu predlogu, zato tudi v
                  tem ne vidimo nobenega problema.</p>
               <p>Želel pa bi samo izpostaviti oziroma opozoriti še na naslednjo zadevo. Treba je
                  namreč poudariti, da je bil na matičnem telesu, se pravi odboru, črtan tretji
                  odstavek 1. člena in pravzaprav tukaj vidimo majhen problem oziroma nedorečenost
                  sedanje dikcije predloga zakona, če bi sledili temu amandmaju. Podobno opozarja
                  tudi Zakonodajno-pravna služba v Državnem zboru. Pravic, ki veljajo za poslance ni
                  mogoče avtomatično uporabljati za člane Državnega sveta oziroma njihovega
                  predsednika. Gre namreč za to, da sedanja dikcija določa predsedniku Državnega
                  sveta le pravico do plače, ne pove pa ničesar o ostalih pravicah iz delovnega
                  razmerja, ki mu gredo. In tukaj ocenjujemo, da je sedaj ta predlog zakona še
                  nekoliko nedorečen. Popolnoma jasno je, da verjetno narava nalog in obseg nalog,
                  ki jih opravljajo poslanci Državnega zbora in predsednik Državnega sveta, niso
                  enake in torej ni mogoče enačiti tudi teh pravic, vendar ocenjujemo, da bi jih
                  bilo smiselno bolj jasno in določno opredeliti, se pravi tiste druge pravice, do
                  katerih je upravičen v tem primeru predsednik Državnega sveta. Ker bo predsednik
                  uvrščen med funkcije zakonodajne oblasti, je po našem mnenju smiselno, da se mu
                  določijo podobne pravice, kot jih imajo funkcionarji v tej veji oblasti, to se
                  pravi po zakonu o poslancih, s tem, da bi bilo tudi po našem mnenju, in verjetno
                  kot navaja tudi Zakonodajno-pravna služba, primerno, da bi bilo smiselno, da se mu
                  določijo vsaj ti materialni in drugi pogoji za delo kot pravice ter pravice po
                  prenehanju mandata.</p>
               <p>Naj zaključim s to dopolnilno obrazložitvijo z dvema mislima. V Državnem svetu se
                  zavedamo, da obstajajo različni pogled glede ustavnopravne ureditve in položaja
                  Državnega sveta. Vendar bi želel poudariti, da je Državni svet v tem trenutku še
                  vedno ustavna kategorija in da pravzaprav po mojem mnenju razprave o tem ne sodijo
                  k tem spremembam in dopolnitvah zakona, ampak v razpravo o zakonu o Državnem svetu
                  in pa mogoče tudi v razpravo o sami ustavni ureditvi.</p>
               <p>Zato mi dovolite, spoštovane poslanke in poslanci, da vam predlagam, da podprete
                  ta predlog zakona in na ta način v prvi vrsti izpolnite odločbo Ustavnega sodišča,
                  ki to nalaga, in predvsem na ta način pripomorete, da se uredi status predsednika
                  Državnega sveta na način, da bo lahko kvalitetno in nemoteno opravljal svoje
                  naloge, kot so mu določene z ustavo in zakonom o Državnem svetu. Hvala lepa za
                  pozornost.</p>
            </sp>
            <sp xml:id="SDZ4-Redna-35-2008-02-06.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo
                  in pravosodje kot matično delovno telo, zato prosim predsednika gospoda Draga
                  Koren za predstavitev stališče odbora.</p>
            </sp>
            <sp xml:id="SDZ4-Redna-35-2008-02-06.sp85">

               <speaker>DRAGO KOREN:</speaker>

               <p>Odbor za notranjo politiko, javno upravo in pravosodje je na 40. seji obravnaval
                  predlog zakona o spremembah in dopolnitvah zakona o Državnem svetu, ki ga je v
                  obravnavo po skrajšanem postopku predložil Državni svet Republike Slovenije.</p>
               <p>Kolegij predsednika Državnega zbora je na svoji seji sklenil, da se predlog zakona
                  obravnava po skrajšanem postopku. Na začetku je predstavnik predlagatelja, državni
                  svetnik Bogomir Vnučec, v okviru dopolnilne obrazložitve členov predloga zakona
                  povedal, da je predlog zakona, ki vsebuje vsega skupaj samo štiri člene, posledica
                  odločitve Ustavnega sodišča. Ustavno sodišče je namreč odločilo, da rešitev v
                  noveli zakona o Državnem svetu, da predsednik Državnega sveta svojo funkcijo
                  opravlja nepoklicno, ni v skladu z ustavo in Državnemu zboru naložil šestmesečni
                  rok za odpravo navedenega neskladja. Predstavnica Zakonodajno-pravne službe je
                  predstavila pisno mnenje te službe, in sicer je povedala, da predlog zakona v
                  novem tretjem odstavku 1. člena ne določa dovolj jasno in določno, katere od
                  pravic, ki jih imajo poslanci, se lahko smiselno uporabljajo tudi za predsednika
                  Državnega sveta, saj se namreč obe funkciji razlikujeta že po ustavi, zato pravic,
                  ki veljajo za poslanca, ni mogoče avtomatično uporabiti za člane Državnega sveta
                  ali njegovega predsednika.</p>
               <p>Glede predloga za amandma k 1. členu je povedala, da rešitev ni ustrezna, saj za
                  predsednika Državnega sveta ne ureja tudi drugih pravic, se pravi poleg plače, ki
                  izhajajo iz poklicnega upravljanja funkcije.</p>
               <p>Predstavnik ministrstva za javno upravo je povedal, da podpira amandmaja k 1. in
                  2. členu in da je že v pripravi novela zakona o sistemu plač v javnem sektorju, v
                  kateri bo umeščena funkcija predsednika Državnega sveta.</p>
               <p>Člani odbora so se v razpravi strinjali, da je predlog zakona zaradi odločbe
                  ustavnega sodišča potrebno sprejeti in da je potrebno upoštevati mnenje
                  Zakonodajno-pravne službe glede predloga zakona za amandma odbora k 1. členu.
                  Razpravljali so tudi o položaju in statusu Državnega sveta nasploh in se
                  strinjali, da bo o tem ustavnopravnem vprašanju potrebno opraviti poglobljeno
                  razpravo ob kakšni drugi priložnosti.</p>
               <p>K predlogu zakona so vložile amandma k 2. členu koalicijske poslanske skupine, ki
                  je bil tudi sprejet. Kot svojega pa je odbor sprejel amandma k 1. členu.</p>
               <p>Naj na koncu povem še to, da je odbor v skladu s prvim odstavkom 98. člena Ustave
                  Republike Slovenije vse odločitve sprejel z dvotretjinsko večino glasov vseh
                  članic in članov odbora.</p>
            </sp>
            <sp xml:id="SDZ4-Redna-35-2008-02-06.sp86">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Zmago
                  Jelinčič Plemeniti v imenu Poslanske skupine SNS. Prosim.</p>
            </sp>
            <sp xml:id="SDZ4-Redna-35-2008-02-06.sp87">

               <speaker>ZMAGO JELINČIČ PLEMENITI:</speaker>

               <p>Hvala lepa. Pozdravljeni. Sedaj smo videli, zakaj ne potrebujemo Državnega sveta.
                  Državni svet, zanima ga edino to, kakšno plačo bo imel predsednik Državnega sveta,
                  kakšne bonitete bodo imeli, kakšne privilegije bodo imeli, delajo pa, vemo, kako.
                  V glavnem se mnenja delovnih teles Državnega zbora na krajši način prepišejo,
                  spremeni se zgornji del spremeni se zadnji del in potem dobimo to na mizo. Državni
                  svet je sam po sebi slepo črevo slovenskega parlamentarizma in daleč od tega, da
                  bi bil to drugi dom, čeprav so v Državnem svetu močne tendence, da bi Državni svet
                  postal nekakšen drugi dom in na ta način se tudi pri svojih popotovanjih po svetu
                  v Državnem svetu predstavljajo kot drugi dom. In vendar vemo, da v Sloveniji imamo
                  enodomni parlament.</p>
               <p>Tukaj bi bilo treba nekaj narediti in popraviti te zadeve. Po mnenju Slovenske
                  nacionalne stranke bi bilo najbolje Državni svet ukiniti. Namesto Državnega sveta,
                  ki troši denar, ki ne naredi pravzaprav praktično ničesar koristnega v državi, bi
                  ga lahko mirno zaprli in na račun njega povečali število poslancev, kar bi bilo
                  smiselno in bolj smiselno tudi zaradi tega, ker bi delo Državnega zbora potekalo
                  hitreje, bolj enostavno in tudi obremenitev poslancev bi bila bistveno manjša in
                  nižja.</p>
               <p>Dejstvo je, da se Državni svet hoče enačiti z Državnim zborom predvsem po
                  financah, nikakor pa ne po delu; po zaslužku, po denarju, po tistem, kar bi kanilo
                  v žep. In vendar je ta funkcija tako predsednika kot podpredsednika Državnega
                  sveta častna in se opravlja nepoklicno. Vsaj do zdaj je bilo tako. Izgleda, da
                  nekaterim čast ni dovolj, če ni podkrepljena z denarjem, in da jih čast hudičevo
                  malo briga, ampak da jih zanima samo zaslužek, denar, profit in koliko bo padlo v
                  žep. In če že najdemo med poslanci take, lepo vas prosim, zakaj bi morali
                  "futrati" še Državni svet na enak način. Mislim, da to res ne gre skupaj. Državni
                  svet nima nobene bistvene funkcije. Ko se je Ustavno sodišče odločalo o tem, da je
                  potrebno zagotoviti predsedniku Državnega sveta plačano funkcijo, ne vem, kako je
                  razmišljalo o tem, ko se vendar ve, da je funkcija častna ali pa na Ustavnem
                  sodišču vse, kar je častno, gledajo skozi denar. Kot kaže, naše Ustavno sodišče je
                  tudi ena taka čudna organizacija, ena čudna združba, ki deluje in odloča v veliki
                  meri proti interesom slovenske države in jim je hudičevo malo mar, kako živijo
                  ljudje, samo da nekateri živijo bolje od vseh ostalih in da jih "futrajo" od
                  spredaj in zadaj. Mislim, da to, da Državni svet predlaga takšen zakon, je
                  skregano z zdravo pametjo in perverzno. Perverzno je, da tukaj slišimo
                  predstavnika Državnega sveta, da gre za drugi dom in da hoče biti drugi dom in ne
                  vem kaj še vse. Praktično niti ene same pozitivne zadeve od leta 1992 naprej
                  Državni svet ni izpeljal.</p>
               <p>Izpeljali so zadeve takrat, kadar jih je udarilo po žepu, kadar so bili prizadeti
                  njihovi interesi, osebni interesi ali pa skupni interesi, nikakor pa ne, da so
                  kadarkoli je bilo potrebno, res kaj narediti, takrat so se umaknili nekam v ozadje
                  in se delali, kot da se to njih ne tiče. Saj v principu se jih res ni tikalo.
                  Mislim, da je zakon nesmiseln in da tudi tiste ustavne zahteve, da moramo
                  popraviti, so nesmiselne. Konec koncev v Sloveniji imamo celo kopico neustavnih
                  zakonov, ki bi jih morali že zdavnaj popraviti, pa jih že več let nismo popravili
                  in je čista tišina. Tukaj, ko gre za denar, ko gre za zaslužek nekoga, bi pa
                  morali delati po hitrem in skrajšanem postopku.</p>
               <p>Mi bomo proti temu zakonu. Hvala lepa.</p>
            </sp>
            <sp xml:id="SDZ4-Redna-35-2008-02-06.sp88">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac v imenu Poslanske skupine
                  nepovezanih poslancev. Prosim.</p>
            </sp>
            <sp xml:id="SDZ4-Redna-35-2008-02-06.sp89">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči, spoštovani prisotni! Ŕ propos bistvenim
                  funkcijam Državnega sveta je treba poudariti veto. Veto je bistvena funkcija.
                  Prenekatera finančna sredstva v tej državi smo prihranili za razno razne
                  referendume, ki so več ali manj privlečeni za lase, ker je Državni svet dal veto.
                  Ustavno sodišče, pa kdorkoli si karkoli misli o njem, ne glede na to, kako
                  opravlja svojo funkcijo in kako je sestavljeno, je odločilo, da 1. in 3. člen
                  novele zakona o Državnem svetu, ki funkcijo predsednika Državnega sveta
                  spreminjata v častno, v neskladju z ustavo. Tistim, ki spoštujemo pravni red
                  Republike Slovenije, je ustava najvišji pravni akt in Ustavno sodišče najvišji
                  organ v tem trenutku in treba ga je spoštovati.</p>
               <p>Kar se tiče dela Državnega sveta, mislim, da od te sestave Državnega zbora, od te
                  vladne koalicije naprej je Državni svet delal nadpovprečno, če primerjamo od leta
                  1992 pa do današnjega dne. Kar nekaj vetov je bilo danih, kar pomeni, da je bilo
                  kar nekaj zakonov s strani vladne koalicije slabih in očitki oziroma tisti
                  bistveni element, ki ga moj predgovornik ni znal razložiti, kaj je bistveni
                  element Državnega sveta veto, je bilo uporabljenih. Pa če se opredelim do zakonov,
                  tistih najpomembnejših - pacientove pravice, azbest, zasebno varovanje, verska
                  svoboda, zakon o financiranju vzgoje in izobraževanja. Marsikatero sredstvo
                  državljanom in državljankam v tej državi je bilo prihranjenih.</p>
               <p>Razumem tudi, da so se intence posameznikov iz vladne koalicije o tem, da je
                  potrebno Državni svet ukiniti, pojavile zdaj. Državni svet opravlja svojo nalogo
                  in ni vedno v korist te vladne koalicije in je dal tudi nadpovprečno število vetov
                  na posamezne vladne predloge. Ampak ne kriviti zaradi tega Državnega sveta.
                  Krivite sami sebe, ker so zakoni bili slabo pripravljeni.</p>
               <p>V zasledovanju do odločbe Ustavnega sodišča moram povedati, da v Poslanski skupini
                  nepovezanih poslancev, imenovani Lipa, zakonu ne bomo nasprotovali. Je pa res, da
                  je potrebno, kar se tiče sistema in pa ureditve Državnega sveta, še marsikaj
                  postoriti. V ta namen so bili tudi opravljeni razgovori v posameznih poslanskih
                  skupinah, mislim, da vseh, da je Državni svet, sem prepričan in se s tem tudi
                  strinjam, potrebno reorganizirati. Reorganizirati tudi na način nekaterih vladnih
                  predstavnikov v Državnem svetu, recimo tistih, ki svojo funkcijo opravljajo
                  nepoklicno. Poklicno pa opravljajo funkcijo bodisi nadzornika v posameznem
                  casinoju na Bledu, kjer je predsednik uprave nekdo, ki je še pred kratkim svetoval
                  največji parlamentarni stranki v tem Državnem zboru, nadzoruje ga pa nekdo, ki je
                  pa tudi viden član te iste stranke in sta med seboj zelo dobra prijatelja in
                  verjamem, da nikoli ne bosta ugotovila med seboj nobenih nepravilnosti. Če ne
                  veste, za koga govorim, pa me ni strah tudi z imeni operirati, za gospoda Vnučca
                  in pa za gospoda Kitka, ko gre za Casino Bled. V tem primeru pa se strinja oziroma
                  se strinjamo v Poslanski skupini nepovezanih poslancev Lipa, da je potrebno
                  reorganizirati Državni svet. Mogoče tudi vzeti določene bom rekel, pristojnosti in
                  jih obremeniti s poklicnim opravljanjem funkcije, ko bodo nekoč, v kolikor bo
                  Vlada sposobna pripraviti adekvaten predlog za regije, tudi spremeniti to
                  nepoklicnost za poklicnost in enako zavezo kot velja za poslance. Ampak
                  neutemeljeno po mojem prepričanju oziroma po prepričanju Poslanske skupine
                  nepovezanih poslancev je govoriti, da Državni svet ni opravljal bistvene funkcije.
                  .../Opozorilni znak za konec razprave./... V stanju tega mandata od leta 2004 jo
                  je opravljal in to je veto. In vsi tisti moji predhodniki oziroma predstavniki
                  Slovenske nacionalne stranke, ko so o tem govorili, so bili v grdi zmoti.
                  Hvala.</p>
            </sp>
            <sp xml:id="SDZ4-Redna-35-2008-02-06.sp90">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu Poslanske skupine SDS.</p>
            </sp>
            <sp xml:id="SDZ4-Redna-35-2008-02-06.sp91">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik, kolegice, kolegi.</p>
               <p>Predlagani zakon predstavlja minimalno spremembo veljavnega zakona in temelji na
                  odločitvi Ustavnega sodišča, ki je presodilo, da nepoklicno opravljanje funkcije
                  predsednika Državnega sveta ni v skladu z Ustavo. Državni zbor je zato dolžan
                  obstoječi zakon spremeniti v tistem delu, ki ni skladen z Ustavo in ta del
                  nadomestiti z določili, ki bodo z Ustavo usklajeni. Predlagani zakon zato določa,
                  da je funkcija predsednika Državnega sveta poklicna. Njegova plača pa bo določena
                  v Zakonu o sistemu plač v javnem sektorju in bo tako primerljiva s plačami drugih
                  funkcionarjev v državni upravi.</p>
               <p>Poslanska skupina Slovenske demokratske stranke se strinja z vsebino predlaganega
                  zakona, zato bo zakon tudi podprla. Ne glede na to, da si lahko vsi mislimo
                  karkoli o funkciji in pristojnostih Državnega sveta ali je Državni svet drugi dom
                  ali ni, vemo, da ni drugi dom. Kakšne so njegove pristojnosti ali so ustrezne ali
                  niso ustrezne, ampak vendarle se moramo vsi zavedati, da je Državni svet ustavna
                  kategorija in ne glede na to ali so potrebne določene spremembe ali ne.</p>
               <p>Tudi v poslanski skupini se strinjamo, da so določene spremembe potrebne. Vendar
                  pa se moramo zavedati, da vsakršna sprememba se mora odraziti tudi v spremembi
                  Ustave, kar pomeni, da morajo biti za takšno spremembo najmanj dve tretjini
                  poslancev v Državnem zboru. In v tem trenutku imamo pač Državni svet s svojimi
                  pristojnostmi, kot je to določeno v Ustavi in glede na to, da je Ustavno sodišče
                  povedalo, v čem je potrebno določilo, ki ni bilo v nasprotju z Ustavo popraviti,
                  je zdaj v tem zakonu to popravljeno in zato Poslanska skupina Slovenske
                  demokratske stranke soglaša in se strinja s predlaganim zakonom. Hvala.</p>
            </sp>
            <sp xml:id="SDZ4-Redna-35-2008-02-06.sp92">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč, v imenu Poslanske skupine SD.</p>
            </sp>
            <sp xml:id="SDZ4-Redna-35-2008-02-06.sp93">

               <speaker>MIRAN POTRČ:</speaker>

               <p>Hvala lepa. Poslanska skupina Socialnih demokratov bo glasovala za predlog zakona,
                  po katerem bo določeno, da predsednik Državnega sveta opravlja svojo funkcijo
                  poklicno, podpredsednik pa nepoklicno in da se plača predsednika Državnega sveta
                  določi z Zakonom o sistemu plač v javnem sektorju. Pri tej odločitvi bi bilo prav
                  poudariti naslednje.</p>
               <p>Prvo, podpora zakona je po našem prepričanju potrebna, saj sledi odločbi Ustavnega
                  sodišča, ki je jasna in nedvoumna in kdor želi spoštovati pravni red, jo mora iz
                  tega razloga podpreti.</p>
               <p>Rad bi pa kot drugo poudaril, da zakon ne bo uredil vseh vprašanj plače
                  predsednika Državnega sveta, kar je predstavnik Državnega sveta že povedal.
                  Formalno so naše odločitve v tem pogledu korektne, vendar ne zadostne in najbrž bi
                  bilo prav, da bi se Vlada, ki na nek način le predlaga ureditev v celoti,
                  koalicija z njo vred in tudi Državni svet dogovorili, kako postopati naprej, da ne
                  bi formalno v Zakonu o Državnem svetu uredili vprašanje plača da, hkrati pa
                  puščali odprto kolikšne in kakšne druge pravice in o tem govorili še mesece in
                  mesece, ne pa imeli vprašanje urejeno. Mislim, da bi bilo prav, da se Vlada
                  potrudi in ta predlog res pripravi, da bi ga čimprej dobili poslanke in poslanci
                  na klop. Prav bi bilo to vprašanje v tem mandatu dokončno skladno z odločbo
                  Ustavnega sodišča urediti, poudarjam to ožjo vlogo in odgovornost, ker nimam
                  upanja, da bi glede na različne poglede in interese, ki jih imamo, pa tudi na
                  dejstvo, da niti vladajoča koalicija sama ni dovolj enotna, da bi lahko oblikovala
                  kakšen konsistenten predlog, niti Državni svet se na žalost ni v zadostni meri
                  ukvarjal, prišlo do predloga, ki bi na drugačen način, vendar v skladu z
                  dvotretjinsko večino uredil položaj Državnega sveta.</p>
               <p>Sam namreč menim, da so zelo poenostavljene trditve, da je v Državnem svetu vse
                  slabo. Mislim, da kdor tako govori, ne pozna dela ali govori iz kakšnih interesov,
                  ki ne izhajajo iz ustavno-sistemskih podlag. Sem pa hkrati mnenja, da bi bilo
                  marsikaj treba oceniti, dopolniti in da je marsikdaj delovanje Državnega sveta
                  povezano tudi s tem, kakšen odnos ima Državni zbor do sveta. Kadar namreč
                  omalovažuje, in to se je dogodilo in to smo tudi danes slišali, njegovo vlogo in
                  tudi njegove konkretne odločitve, takrat se kdaj pa kdaj dogaja tudi v Državnem
                  svetu, da odloča poenostavljeno in vihti ne morda zadostnim pomislekom. Sicer so
                  pa odločitve Državnega sveta mnogokdaj Državnemu zboru tudi v korist, posebej
                  koaliciji v korist in včasih to zna izrabiti in na podlagi priporočil ali veta, ki
                  ga Državni svet daje, spremeni odločitev, kdaj pa kdaj pa tega ne stori in ima
                  prav, kdaj prihaja do ustavnega spora in se potrdi, da nima prav, kdaj pa prihaja
                  tudi do referenduma. Ampak Državni svet je en filter, en preizkus ali so odločitve
                  bile v Državnem zboru z zadostnim premislekom sprejete.</p>
               <p>Sam bi torej predlagal, da se začenja razmišljati o položaju in ureditvi Državnega
                  sveta, če ne v Ustavi, pa vsaj v odnosih med Državnim zborom in Državnim svetom,
                  kjer bi se dalo marsikaj urediti. Ta predlog zakona, ki ureja nujno vsebino pa
                  podpiramo in prosimo in opozarjamo, da naj se ga tudi operativno uredi, se pravi v
                  Zakonu o sistemu plač v javnem sektorju in glede drugih eventualnih pravic. Dokler
                  to ne bo urejeno, bo to samo načelna odločitev, problemi pa bodo ostali.
                  Hvala.</p>
            </sp>
            <sp xml:id="SDZ4-Redna-35-2008-02-06.sp94">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren. Gospod Jožef Školč je bil napisan
                  tukaj, ga ni. Nihče ni rekel, da ga kdo nadomešča, zato sem šel naprej.
                  Izvolite.</p>
            </sp>
            <sp xml:id="SDZ4-Redna-35-2008-02-06.sp95">

               <speaker>DRAGO KOREN:</speaker>

               <p>Hvala lepa. Lep pozdrav še enkrat. Vprašanje oblikovanja Državnega sveta je bilo
                  deležno velike pozornosti že ob sprejemanju slovenske ustave. Na seminarjih,
                  izobraževanjih o državni upravi so nam govorili, da imamo v Sloveniji enodomni
                  sistem, da pa imamo Državni svet in zato so uporabljali izraz, da imamo kvazi
                  dvodomni sistem. V Novi Sloveniji bi rekli, da Državni svet ni ne tič ne miš.
                  Državni svet v sedanji obliki je kombinacija zastopanja gospodarskih, socialnih in
                  družbenih interesov. Največji poudarek pa mu dajejo ravno zastopniki lokalnih
                  interesov. Lahko bi celo rekli, da se kontinuiteta njegove sestave, s tem ne
                  mislim personalna, vleče še iz stare skupščinske ureditve. Ravno zaradi posebne
                  funkcije so člani Državnega sveta obravnavani in nagrajeni drugače kot poslanci
                  Državnega zbora. Odločba ustavnega sodišča iz lanskega oktobra, ki je privedla do
                  današnjega predloga sprememb zakona je jasna. Funkcija predsednika Državnega sveta
                  mora biti profesionalna, saj je - citiram - za učinkovito delo Državnega sveta
                  bistveno zagotoviti stalno razpoložljivost njegovega predsednika, da bi se Državni
                  svet na aktivnosti Državnega zbora lahko pravočasno odzval - konec citata.</p>
               <p>Z odločbo ustavnega sodišča na tem mestu ne gre polemizirati in jo moramo
                  spoštovati. Vendar pa bomo to priliko izkoristili za to, da izpostavim nekatere
                  dileme, ki se nam odpirajo. V Poslanski skupini Nove Slovenije menimo, da je
                  prišel čas za razmislek o potrebnosti inštitucije Državnega sveta. Podatki o
                  njegovem delovanju kažejo, da Državni svet ni odigral pomembne vloge v slovenskem
                  političnem sistemu ter da ni pripomogel k večji demokratičnosti in učinkovitosti
                  upravljanja države. Demokratičnost in učinkovitost zagotavlja že sam Državni zbor,
                  kjer so zbrani neposredno izvoljeni predstavniki ljudstva. Ti predstavniki
                  predstavljajo mnogo različnih interesov, Državni svet pa zastopa samo določene
                  parcialne interese, ki pridobivajo nesorazmerno veliko moč v primerjavi z interesi
                  tistih skupin, ki v njem niso zastopane. Sodelovanje zainteresiranih skupin pri
                  sprejemanju zakonodaje je treba zagotoviti že v fazi priprave zakona v okviru
                  ministrstev in pri razpravi in odločanju na delovnih telesih Državnega zbora.
                  Sodelovanje zainteresiranih skupin je ključnega pomena v fazi priprave zakonov na
                  koncu pa morata vlada in parlament sprejeti določitev in zanjo sprejeti tudi
                  odgovornost.</p>
               <p>Status Državnega sveta bi bilo potrebno na novo urediti, na novo definirati, ker
                  takšen položaj in pristojnosti kot jih ima danes, ni več smotrn. Do konca mandata
                  Državnega sveta v tej sestavi bo potrebno dejansko sprejeti odločitev, dati
                  Državnemu svetu drugačne pristojnosti ali pa ga ukiniti, ker mislimo, da takšen
                  kot je, trenutno ne daje nobene dodane vrednosti v Sloveniji.</p>
               <p>Zanimivo je, kako se stališča poslancev hitro spreminjajo. Nepovezani poslanci so
                  od leta 2005 do danes popolnoma spremenili svoje stališče o Državnem svetu. Morda
                  zato, ker sedaj sedijo na drugi strani te dvorane v Državnem zboru.</p>
            </sp>
            <sp xml:id="SDZ4-Redna-35-2008-02-06.sp96">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima Marjan Drofenik v imenu Poslanske skupine SLS</p>
            </sp>
            <sp xml:id="SDZ4-Redna-35-2008-02-06.sp97">

               <speaker>MARJAN DROFENIK:</speaker>

               <p>Spoštovani podpredsednik, spoštovani predstavnik Državnega sveta, državni
                  sekretar, poslanke in poslanci. Veliko je bilo razprav o potrebnosti in
                  smiselnosti Državnega sveta. Dejstvo pa ostaja, da je predsednik Državnega sveta,
                  kljub posebnostim Državnega sveta oseba, ki ima vrsto pristojnosti ter nalog, ki
                  so velikega pomena za nemoteno delovanje tega organa zakonodajne oblasti. Naloga
                  predsednika Državnega sveta ni le zastopanje Državnega sveta kot takega, ampak gre
                  predvsem za korektno sodelovanje z Državnim zborom in nenazadnje za pomemben
                  vpliv, ki ga Državni svet lahko ima za sprejem posameznih aktov. Sprememba, ki je
                  pred nami, je tista sprememba, ki se nam v Poslanski skupini Slovenske ljudske
                  stranke glede na dosedanji status in naloge predsednika Državnega sveta, zdi
                  primerna. Narava dela predsednika Državnega sveta, ki zajema veliko odgovornost,
                  narekuje potrebo po poklicnem opravljanju te funkcije. Le tako je lahko delo
                  predsednika Državnega sveta dovolj učinkovito in izenačeno s primerljivimi deli.
                  Hkrati pa omogoča, da je predsednik Državnega sveta na razpolago za opravljanje
                  pomembnih nalog. S tem se zagotavlja tudi nemoteno opravljanje dela Državnega
                  sveta kot celote ter nemoteno delovanje državnega sveta z državnim zborom in
                  ostalimi organi. Jasno je, da s poklicnim opravljanjem funkcije predsednika
                  Državnega sveta sovpada tudi uvrstitev v ustrezni plačilni razred z vsem
                  navedenim.</p>
               <p>Poslanci Poslanske skupine Slovenske ljudske stranke se strinjamo in bomo pri tem
                  zato, da se položaj predsednika Državnega sveta uskladi z odločbo Ustavnega
                  sodišča, glasovali v prid predlogu zakona. Hvala lepa.</p>
            </sp>
            <sp xml:id="SDZ4-Redna-35-2008-02-06.sp98">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Vili Rezman v imenu Poslanske skupine DeSUS.
                  Izvolite prosim.</p>
            </sp>
            <sp xml:id="SDZ4-Redna-35-2008-02-06.sp99">

               <speaker>VILI REZMAN:</speaker>

               <p> Hvala lepa. Za konec ob teh predstavitvah naj začnem z ugotovitvijo, da
                  pravzaprav popravljamo svoje lastne napake, napake tega Državnega zbora, ki je
                  sprejel zakon, kakršen je bil sprejet. Popravljamo jih zavoljo tega, ker takrat,
                  ko smo bili pravočasno opozorjeni na slabosti, pač nismo ustrezno odreagirali.
                  Sedaj nimamo več izbire, ali bi razmišljali ustrezneje ali ne, ampak preprosto po
                  odločitvi ustavnega sodišča pač to moramo storiti. In če zavrtimo krog dogodkov v
                  zvezi s to problematiko, potem se seveda najdemo v tistem obdobju iz začetka 90-ih
                  let, ko se je že predlagalo, da bi to bilo urejeno, kot se je kasneje to dva ali
                  trikrat ponovilo, pa nikoli ni bilo v Državnem zboru dovolj posluha, da bi ta
                  status v državnem svetu ustrezno uredili.</p>
               <p>V Poslanski skupini DeSUS bomo seveda podprli to, kar je bilo tako rekoč naloženo
                  in kar se sedaj z novelo zakona predlaga in pri tem mislimo, da so tudi empirične
                  izkušnje iz dela Državnega sveta takšne, da to odločitev potrjujejo. Bodisi, da
                  gre za to, da ima, vsaj po naši sodbi, Državni svet dokaj jasno umestitev v naš
                  sistem, pa mu je mi, oziroma državni zbor dolga leta ni hotel prav priznavati in
                  se je obnašal do tega položaja v našem sistemu nekako nonšalantno oziroma zviška
                  celo, bodisi, da gre za to, da ima pravico vlagati zakone, da večkrat z vetom
                  zaustavlja prenagljene in ne najboljše odločitve in da na koncu koncev lahko
                  omogoča odločitve tudi ljudem na referendumih. Torej, dovolj tehtne kompetence
                  ima, da vemo, da ni mogoče tega Državnega sveta voditi tako, kot neko
                  neprofesionalno društvo. Ne moremo enačiti predsednika Državnega sveta z
                  neprofesionalnim predsednikom folklornega društva nekje v kakšni krajevni
                  skupnosti. Je pa res, da je, vsaj po naši sodbi, delo v Državnem zboru in pa vsaj
                  tisti, ki so neposredno bolj obremenjeni v Državnem svetu s problematiko, s katero
                  se ukvarjamo, primerljivo. Zakoni so enako zahtevni za nas v Državnem zboru kot za
                  tiste, ki jih preverjajo v Državnem svetu. Odločitve, ki se sprejemajo potem na
                  ponovnih sejah, na ponovnih odločanjih, so enako pomembne, enako težke so njihove
                  posledice. Organizacija dela v Državnem svetu je tudi zahtevna, obseg dela najbrž
                  tudi. In če povem še to, kar sicer ni najpomembnejše, je pa morebiti najbolj
                  očitno dejstvo, da na vseh protokolarnih srečanjih, kamor pridejo tudi
                  predstavniki Državnega sveta, nimamo tako nespoštljivega odnosa do predsednika,
                  kot ga imamo do siceršnjega dela zelo pogosto v Državnem svetu. Nepotreben,
                  morebiti, včasih, napeti odnosi med obema telesoma iz prestižnih razlogov so pa
                  čisto odveč.</p>
               <p>Mi torej podpiramo predlog tega zakona, opozarjamo, da niso bila upoštevana vsa
                  strokovna mnenja Zakonodajno-pravne službe na odbore in opozarjamo, da je manjkal
                  tudi tisti amandma, ki se je tako rekoč napovedoval na matičnem delovnem telesu in
                  ki je obetal, da bomo danes, kot bo vložen ta amandma, odpravili še tiste
                  slabosti, ki so ostale. Amandmaja ni, torej o njem ne moremo odločati. Ostalo bo,
                  da to nalogo v nekem odloženem času še opravimo. Sicer pa bo Poslanska skupina
                  DeSUS predlog zakona podprla. Hvala.</p>
            </sp>
            <sp xml:id="SDZ4-Redna-35-2008-02-06.sp100">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
                  dopolnjenemu predlogu zakona ni bilo vloženih amandmajev, zaključujem drugo
                  obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
                  danes v okviru glasovanj pol ure po prekinjeni 14. točki dnevnega reda. S tem
                  prekinjam to točko dnevnega reda.</p>
               <p>Prehajamo na 11. točko dnevnega reda, to je na obravnavo <title>PREDLOGA ZAKONA O
                     SPREMEMBAH IN DOPOLNITVAH ZAKONA O RAZISKOVALNI IN RAZVOJNI DEJAVNOSTI:</title> po
                  skrajšanem postopku. Predlog zakona je v obravnavo zboru predložila skupina
                  poslank in poslancev s prvo podpisanim dr. Slavkom Gabrom. V zvezi s tem predlogom
                  zakona Odbor za visoko šolstvo, znanost in tehnološki razvoj predlaga Državnemu
                  zboru sprejem sklepa, da predlog zakona ni primeren za nadaljnjo obravnavo. Besedo
                  dajem predsedniku odbora, gospodu Rudolfu Mogetu za dopolnilno obrazložitev
                  predloga sklepa. Izvolite prosim.</p>
            </sp>
            <sp xml:id="SDZ4-Redna-35-2008-02-06.sp102">

               <speaker>RUDOLF MOGE:</speaker>

               <p>Predsedujoči, hvala lepa za besedo. Spoštovane kolegice in kolegi, lep pozdrav! V
                  uvodu na seji Odbora za visoko šolstvo, znanost in tehnološki razvoj je
                  predstavnik predlagatelja dr. Slavko Gaber povedal, da je zakon vložen na podlagi
                  številnih pobud javnih raziskovalnih zavodov, ki dopolnitev zakona iz leta 2005,
                  na podlagi katerega je bila spremenjena struktura upravnega odbora Javnega
                  raziskovalnega zavoda ne podpirajo. V upravnem odboru je večino prevzela vlada,
                  vpliv izvajalcev in uporabnikov pa je bil zmanjšan. Tako so bili inštituti
                  dejansko upravno podržavljeni. Cilj spremembe zakona je spremeniti razmerje
                  števila članov v upravnem odboru Raziskovalnega in javnega infrastrukturnega
                  zavoda, in sicer tako, da bi bila v upravnem odboru tretjina predstavnikov
                  ustanoviteljev, tretjina zaposlenih in tretjina uporabnikov storitev javnega
                  zavoda. S to spremembo bi bilo odpravljeno škodljivo in politično motivirano
                  poseganje v partnersko naravnano razmerje med ustanoviteljem, raziskovalno sfero
                  in uporabniki. Uzakonila bi se tudi rešitev, ki bi bila v skladu s sodobnimi
                  trendi v raziskovanju v Evropi, povečala bi se vloga raziskovalcev in uporabnikov
                  pri odločanju o programu dela javnih raziskovalnih zavodov ter odprave monopola
                  vlade in politike pri odločanju.</p>
               <p>Predstavniki Univerze v Ljubljani, Univerze v Mariboru, Znanstveno raziskovalnega
                  centra SAZU, Korisa, Pedagoškega inštituta, Inštituta za narodnostna vprašanja ter
                  sindikata vzgoje, izobraževanja, znanosti in kulture v Sloveniji so soglasno
                  podprli določila zakona in hkrati opozorili na vse večje in vse pogostejše težave,
                  s katerimi se soočajo na svojih zavodih zaradi trenutne sestave upravnih odborov.
                  S tem, ko ima v upravnih odborih večino članov predstavnik ustanovitelja, se
                  zmanjšuje avtonomnost javnih raziskovalnih zavodov, poleg tega pa jih moti tudi
                  to, da politika visoko izobraženim raziskovalcem, ki so nosilci slovenskega
                  razvoja, ne zaupa glede odločanja o viziji in razvojnih načrtih raziskovalnih
                  institutov. Predstavniki vladnih strank so vključno s predstavnico vlade, to je z
                  gospo ministrico Mojco Kucler Dolinar menili, da mora država kot ustanovitelj in
                  večinski financer javnih zavodov za uresničevanje načela dobrega in racionalnega
                  gospodarjenja z javnimi finančnimi sredstvi, ki vlaga v dejavnost javnih zavodov,
                  ohraniti večinski delež v njihovih upravnih odborih. Raziskovalni programi, ki
                  predstavljajo javno službo in jih potrdi upravni odbor javnega zavoda morajo
                  slediti javnim interesom in nacionalnim prioritetam raziskovalne politike,
                  sprejetim z raziskovalnim nacionalnim programom, za katerega je odgovorna vlada.
                  Bojazen predlagateljev zakona, da bi bil vpliv politike v upravnih odborih
                  prevelik, pa je po njihovem neupravičena, saj obstajajo tako v tem zakonu kot v
                  nekaterih drugih mehanizmi, ki to preprečujejo.</p>
               <p>Poslanke in poslanvi opozicije pa so nasprotno od vladnih strank podprli predlog
                  zakona predvsem zaradi tega, da bi se vpliv politike, ki se lahko uveljavlja preko
                  predstavnikov ustanoviteljev v javnih zavodih zmanjšal, avtonomnost teh zavodov
                  pri odločanju pa povečala. Med drugim je bilo opozorjeno tudi to, da je vlada
                  svoje predstavnike v nekaterih upravnih odborih kadrirala na podlagi strankarske
                  pripadnosti. Dogajalo pa se je tudi, da njeni predstavniki dostikrat tudi niso
                  imeli ustrezne izobrazbe, ki bi jo potrebovali za to zelo strokovno delo. Bojazen,
                  da bi se javna sredstva neodgovorno trošila, če v upravnih odborih ustanovitelj ne
                  bi imel večine, je neupravičena tudi na podlagi izkušenj pred letom 2005, ko je
                  bilo v zakonu določeno, da so v upravnih odborih predstavniki ustanovitelja,
                  izvajalcev, uporabnikov, zastopani vsak z eno tretjino.</p>
               <p>Po burni razpravi, v kateri so ostali pozicija in opozicija vsaka na svojem bregu,
                  je poslanec gospod Drago Koren predlagal sklep, da predlog zakona o spremembah in
                  dopolnitvah Zakona o raziskovalni in razvojni dejavnosti ni primeren za nadaljnjo
                  obravnavo. Člani odbora so z osmimi glasovi za in šestimi glasovi proti sklep
                  potrdili, zato odbor predlaga državnemu zboru, da ga sprejme. Hvala lepa.</p>
            </sp>
            <sp xml:id="SDZ4-Redna-35-2008-02-06.sp103">

               <speaker>PODREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku predlagatelja predloga zakona za uvodno
                  predstavitev stališča do predloga matičnega delovnega telesa. Gospod doktor Slavko
                  Gaber. Prosim.</p>
            </sp>
            <sp xml:id="SDZ4-Redna-35-2008-02-06.sp104">

               <speaker>DR. SLAVKO GABER:</speaker>

               <p>Gospod podpredsednik, gospa ministrica, spoštovane kolegice in kolegi. Državni
                  zbor se danes nahaja pred priložnostjo popraviti napako, ki je bila zagrešena
                  takrat, ko smo zakon, ki je svoj čas že omogočal tripartitno enakovredno sestavo
                  upravnih odborov, raziskovalnih inštitutov v Sloveniji, popravili. Takrat smo se
                  odločili "de facto" in tudi "de jure" upravno podržaviti sicer formalno javne
                  inštitute v tej državi. Takrat smo se odločili za nekaj, kar ni posebej verjetno,
                  pa se je vendarle zgodilo, namreč za to, da umaknemo možnost za partnersko
                  oblikovanje in partnersko upravljanje z javnimi raziskovalnimi inštituti.
                  Struktura je takrat predpostavljala, da uporabniki imajo tri mesta v upravnem
                  odboru, da imajo tri mesta v tem upravnem odboru raziskovalci in raziskovalke, tri
                  pa vlada. Takrat, predlagateljem tistega zakona se je zdelo in prejšnji parlament
                  pred nami je takšno ureditev tudi sprejel, to smiselno in logično. Logično se jim
                  je zdelo, še posebej zaradi tega, ker so se zavedali kako mukotrpen je postopek
                  usklajevanja interesov in kako nujno je postopoma izgraditi zaupanje med
                  uporabniki storitev nekega inštituta, vlado in raziskovalci. To, ta težko
                  dosegljiv cilj je bil odmaknjen v polje nemogočega in nemožnega s tem, ko si je
                  vlada zase vzela v javnih inštitutih večinsko zasedbo upravnih odborov. To je
                  naredila po mojem in po mnenju predlagateljev spremembe zakona brez prave potrebe.
                  Trdila je in tudi danes trdi, da je to nujno zaradi gospodarnega ravnanja z
                  javnimi sredstvi. Ta zbor pa zelo jasno ve, da je bil v tem parlamentu sprejet
                  najprej nacionalni program raziskovalne in razvojne dejavnosti v tej državi in ve
                  tudi, da država, bolj konkretno vlada in drugi organi, na primer agencija za
                  raziskovanja in razvoj določajo zelo natančno, z ekspertnimi telesi, kdo bo dobil
                  kakšna sredstva raziskovalna v državi, da ti isti organi tudi kontrolirajo
                  ustrezno porabo teh sredstev in da ima ministrstvo kvečjemu s celotnim sistemom,
                  vključno z agencijo preveč možnosti za nadzor, več kot jo lahko uporabi formalno
                  že po obstoječi ureditvi. Zato je izgnati, na primer iz upravnih odborov,
                  inštitutov, na primer iz inštituta za kemijo, šefa razvoja Krke, šefa razvoja Leka
                  in podobne ljudi, in vstaviti v upravne odbore teh inštitutov politično motivirane
                  ljudi nedomišljeno ravnanje. Takšnega sistema v Evropski uniji, severno in zahodno
                  od nas, kot ga imamo mi sedaj, ne poznajo. Inštituti kot "Frauenhofer" na primer v
                  Nemčiji, z enormnimi, tudi javnimi sredstvi imajo sicer vsi, tudi članice in
                  člane, predstavnike deželnih vlad, pa tudi zvezne vlade med tistimi, ki upravljajo
                  z njimi, vendar so daleč, celo od tretjine glasov, kaj šele da bi imeli tam oni
                  odločilno besedo.</p>
               <p>Gospe in gospodje, skratka takšno stopnjo nezaupanja, kot imamo mi pisano v zakon
                  do raziskovalk in raziskovalcev kaže odpraviti, treba je pustiti tej sferi, da
                  diha partnersko na relaciji in na križišču med uporabniki, vlado in raziskovalci
                  išče optimalne programe dela. Slovenija bo imela od tega največ koristi. Jaz
                  mislim, da tudi smiselna politika, zato predlagam, da ta zakon podpremo.</p>
            </sp>
            <sp xml:id="SDZ4-Redna-35-2008-02-06.sp105">

               <speaker>PODREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku vlade za uvodno predstavitev stališča do
                  predloga matičnega delovnega telesa. Gospa ministrica Mojca Kucler Dolinar,
                  izvolite. </p>
            </sp>
            <sp xml:id="SDZ4-Redna-35-2008-02-06.sp106">

               <speaker>MOJCA KUCLER DOLINAR:</speaker>

               <p>Lep pozdrav, gospod podpredsednik. Spoštovani poslanci, poslanke. Vlada in tudi
                  Ministrstvo za visoko šolstvo, znanost in tehnologijo si je v svojem programu dela
                  zastavilo ambiciozne cilje za razvoj in krepitev znanosti v Sloveniji.</p>
               <p>Najprej bi poudarila, da smo na znanstveno raziskovalnem področju bili od leta
                  2000 pa vse do leta 2006 pravzaprav brez krovnega dokumenta, to je brez strategije
                  o raziskovalnem in razvojnem programu. Leta 2006 je najprej vlada, potem pa tudi
                  ta spoštovani zbor sprejel resolucijo o nacionalnem raziskovalnem in razvojnem
                  programu.</p>
               <p>Tudi pri nas v Sloveniji sledimo tako kot na področju Evropske unije trendom pri
                  povečevanju uporabne vrednosti znanja, tudi v inovativnem družbenem okolju v
                  gospodarstvu in tukaj nam je merilo in vodilo kakovost znanstvenega in pa tudi
                  raziskovalnega ustvarjanja, ki mora biti vključena tudi v izobraževalno
                  dejavnost.</p>
               <p>Na rezultate javno financiranih projektov moramo gledati kot na javno dobrino. To
                  izhaja tudi iz Resolucije o Nacionalnem razvojnem in raziskovalnem programu,
                  predvsem pa javno raziskovalni zavodi velik delež raziskav opravljajo v javnem
                  interesu, kar pa pomeni tako za slovensko gospodarstvo, in sicer na splošno za
                  Slovenijo v smislu podpore gospodarski rasti in pa družbenemu napredku.</p>
               <p>Javni zavodi so ustanovljeni z namenom opravljanja javne službe, katere tako
                  trajno in nemoteno delovanje zagotavlja v javnem interesu tudi država.</p>
               <p>Raziskovalni programi, ki predstavljajo javno službo in jih potrdi upravni odbor
                  javnega zavoda, morajo tako slediti javnim interesom in pa tudi nacionalnim
                  prioritetam raziskovalne politike, sprejete v že omenjenem Nacionalnem razvojnem
                  in raziskovalnem programu, za uresničevanje katerega je odgovorna vlada.</p>
               <p>Iz tega naslova, spoštovane poslanke in poslanci, smo prepričani, da je obstoječa
                  ureditev ustrezna. V zvezi z avtonomijo znanstvenega dela naj še enkrat poudarim,
                  kot tudi že na matičnem delovnem telesu, da vprašanja iz področja znanstvenega in
                  strokovnega dela javnega zavoda, pa tudi za odločanje o strokovnih vprašanjih in
                  za pripravo strokovnih podlag za programe dela in pa tudi za razvoj dela zavoda,
                  sprejema in je pristojen znanstveni oziroma strokovni svet zavoda, tega pa
                  sestavljajo strokovnjaki z delovnega področja, na primer posameznega instituta.
                  Prav ta, torej znanstveni oziroma strokovni svet daje upravnemu odboru in pa tudi
                  direktorju mnenje in predloge o organizaciji dela in tudi pogojih za razvoj
                  dejavnosti.</p>
               <p>V ministrstvu se še kako zavedamo, da moramo raziskovalno razvojni sektor, pa tudi
                  visokošolski, voditi kot nekakšno celoto. Torej tako, da lahko diha, kajti
                  večinoma le preko usmeritev, okvirnih izhodišč skozi splošna pravila, skozi cilje,
                  skozi mehanizmov financiranja in pa tudi skozi spodbud za izobraževanje in pa
                  inovacijske dejavnosti. Vendar pa v zameno za to je potrebno prevzemati tudi
                  določeno odgovornost.</p>
               <p>Spoštovane poslanke, spoštovani poslanci, prepričana pa sem, da mi iz tega mesta
                  ni potrebno posebej poudarjati o siceršnjih, tudi evropskih in pa svetovnih
                  trendih, ki kažejo da organe opravljanja sestavljajo tudi ljudje ki se spoznajo na
                  ekonomijo, pravo, finance. Predvsem davkoplačevalci, javnost pričakujejo da ima
                  Vlada ustrezen pregled oziroma nadzor nad porabo proračunskih sredstev in to je
                  tisto, s čimer se ukvarja upravni odbor. Znanstvena avtonomija inštitutov pa
                  ostaja in jo zagotavlja znanstveni oziroma strokovni svet in pa seveda posamezni
                  raziskovalci. Moram pa zavrniti tudi vse očitke v zvezi s tem, da te Vlade ne
                  skrbi znanost. Seveda da jo. To kaže tudi z ustreznim povečanjem sredstev. Tako v
                  okviru letošnjega proračuna in tudi prihodnjega. Hvala lepa.</p>
            </sp>
            <sp xml:id="SDZ4-Redna-35-2008-02-06.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod
                  Boštjan Zagorac v imenu skupine nepovezanih poslancev.</p>
            </sp>
            <sp xml:id="SDZ4-Redna-35-2008-02-06.sp108">

               <speaker>BOŠTJAN ZAGORAC:</speaker>

               <p>Hvala za besedo spoštovani predsedujoči. Spoštovani prisotni. Na področju šolstva,
                  visokega šolstva, znanosti in raziskovanja se bo očitno nadaljevalo
                  eksperimentalno delo Vlade Republike Slovenije v smislu politizacije in pa
                  nestrokovnih potez. Raziskovalno delo v tej državi je še kako pomembno. Tudi za
                  razvoj te države in za njen napredek. Govornica, predstavnica Vlade, ministrica
                  pred menoj je dejala, da je javno pomembno. Dajmo se vprašati, kaj je javno. Ni
                  javno samo to, kar je dobro za to Vlado Republike Slovenije. Javno je še kaj
                  drugega. Javno je tisto, kar je dobro za ljudi, za njihov razvoj in za njihov
                  napredek v tej državi. Ne samo to, kar je dobro za to Vlado, ki pač ima svoj
                  mandat. Pod pretvezo avtonomije večje samostojnosti se odvija politizacija te
                  Vlade tudi v okviru znanstveno raziskovalnih inštitucij. Tisto, kar želimo
                  spremeniti, tisti ki podpiramo ta zakon, je uravnotežena zastava upravnih odborov
                  z enotretjinskim članstvom. Kar odpravlja monopol Vlade, ki ga je Vlada uvedla s
                  svojim zakonom. Oziroma želimo zmanjšati vpliv politike. Oziroma, ali pa če želite
                  po vašem, po prepričanju Vlade javnosti, kajti javnost razumete samo politiko, ki
                  podpira vaše ideje pri tem odločanju. Nedopustno je, da se degradira področje
                  znanosti. Nedopustno je, da se degradira področje znanja in izkušenj in nedopustno
                  je, da se degradira samo članska izkaznica posameznega člana v nekem upravnem
                  odboru neke raziskovalne inštitucije. Da ne boste rekli da govorim na pamet, vam
                  bom povedal par primerov.</p>
               <p>Prvi takšen primer je sigurno Pedagoški inštitut. Kjer je zbor zaposlenih sprejel
                  sklepe glede kršitve zakonitosti pri sprejemanju instituta in razpisu za
                  direktorja. Kjer so bili številni pozivi na upravni odbor, naj razveljavi razpis
                  za direktorja, ker razpisni pogoji niso bili v skladu s statutom. To je bil tudi
                  poziv moje poslanske kolegice Barbare Žgajner Tavš. Inštitut za narodnostna
                  vprašanja pri sestavi upravnega odbora sta bila izpuščena, mogoče namerno, mogoče
                  tudi ne, soustanoviteljici SAZU in pa Filozofska fakulteta. Če grem naprej na
                  Kemijski inštitut. Odstranili so oziroma ste, predstavniki in tisti, ki podpirate
                  Vlado, vodje raziskovalnih oddelkov iz Leka, Krke in še nekaterih. Če to ni
                  politizacija znanja in pa raziskovanja, potem ne vem, o čem se pogovarjamo. In
                  danes imamo možnost to politizacijo spremeniti.</p>
               <p>In pa še dve vprašanji za gospo ministrico. Upam da boste imeli čas, možnost, ali
                  pa tudi intenco odgovoriti. Lahko tudi pisno, v kolikor vam danes ne dopušča čas,
                  ali pa procedura v tem Državnem zboru. Kako Vlada skrbi za izvajanje javnega
                  interesa, če zagovarja rešitve, ki jih nihče izmed predstavnikov javnosti ne
                  podpira? Prvo vprašanje na katerega želim dobiti odgovor. In drugo vprašanje. S
                  kakšno pravico Vlada večinsko odloča v upravnih odborih inštitutov, ki jim
                  zagotavlja zgolj manjši del financiranja? Od kod vam ta pravica? Kje ste si jo
                  izbrali? To sta dva, bom rekel taka temeljna vprašanja, na katere bi resnično
                  želeli v Poslanski skupini nepovezanih poslancev Lipa odgovore. Vsekakor bomo pa
                  nasprotovali politizaciji znanja, znanosti in pa raziskovanja. Torej bomo tudi
                  nasprotovali sklepu matičnega delovnega telesa. Hvala.</p>
            </sp>
            <sp xml:id="SDZ4-Redna-35-2008-02-06.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden dam besedo naprej, bi rad opozoril samo predhodnega
                  razpravljavca, da po Poslovniku gospa ministrica ne more odgovarjati na vprašanja.
                  Gospa Maria Pozsonec izvolite.</p>
            </sp>
            <sp xml:id="SDZ4-Redna-35-2008-02-06.sp110">

               <speaker>MARIA POZSONEC:</speaker>

               <p>Lep pozdrav ministrici in vsem prisotnim. Matično delovno telo, Odbor za visoko
                  šolstvo, znanost in tehnološki razvoj je v zvezi s predlogom zakona, ki ga je
                  predložila skupina poslancev, s prvopodpisanim dr. Slavkom Gabrom sprejela sklep,
                  da predlog zakona ni primeren za nadaljnjo obravnavo. Cilj spremembe zakona je
                  spremeniti razmerje števila članov v upravnem odboru raziskovalnega in javnega
                  infrastrukturnega zavoda. Tako bi bilo odpravljeno nepremišljeno in politično
                  motivirano poseganje v partnersko naravnano razmerje med ustanoviteljem,
                  raziskovalno sfero in uporabniki. Takšna rešitev je skladna s sodobnimi trendi v
                  raziskovanju v Evropi, povečuje vlogo raziskovalcev in uporabnikov pri odločanju o
                  programu dela javnih raziskovalnih zavodov in odpravlja monopol Vlade in politike
                  pri odločanju. Hvala.</p>
            </sp>
            <sp xml:id="SDZ4-Redna-35-2008-02-06.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Tomaž Štebe v imenu Poslanske skupine SDS.
                  Prosim.</p>
            </sp>
            <sp xml:id="SDZ4-Redna-35-2008-02-06.sp112">

               <speaker>MAG. TOMAŽ ŠTEBE:</speaker>

               <p>Hvala za besedo gospod predsednik, spoštovana gospa ministrica, kolegice in kolegi
                  prav lep dober dan.</p>
               <p>Tretjič v tem mandatu se srečujemo s to tematiko, kakšen bo delež posameznih
                  akterjev v raziskovalno-razvojnih javnih zavodih tako da pravzaprav je že težko
                  tudi povedati novega.</p>
               <p>Slovenska demokratska stranka bo sledila sklepu na odboru in bo podprla sklep, da
                  predlog zakona ni primeren za nadaljnjo obravnavo.</p>
               <p>Menimo, da je ta sprememba iz leta 2005 obrodila primerne sadove in je ustrezna.
                  Lahko razpravljamo o deležih 33% ali 25% posameznih akterjev oziroma ali Vladi kot
                  operativni zastopnici davkoplačevalcev pripada 50% delež pri imenovanju ustreznih
                  članov upravnih odborov, javnih raziskovalno-razvojnih zavodov. Menimo, da ta
                  logika ima svoj zelo globok smisel in da je seveda potem na Vladi, da odgovorno in
                  kompetentno predlaga ustrezne člane teh upravnih odborov. Izkušnje zaenkrat so
                  ustrezne, so posamezni problemi, ki so verjetno v nekaterih primerih pogojeni bolj
                  z, kako bi rekel, nekimi drugimi ozadji.</p>
               <p>Menimo, da naj ostane takšna ureditev glede na njeno ustreznost in če, vsaj v
                  Slovenski demokratski stranki je pomen uporab davkoplačevalskega denarja na
                  odgovornosti Vlade, da ona potem seveda odgovorno imenuje svoje člane v upravne
                  odbore javnih raziskovalno-razvojnih zavodov. Hvala lepa.</p>
            </sp>
            <sp xml:id="SDZ4-Redna-35-2008-02-06.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Breda Pečan imate besedo v imenu Poslanske skupine SD,
                  prosim.</p>
            </sp>
            <sp xml:id="SDZ4-Redna-35-2008-02-06.sp114">

               <speaker>BREDA PEČAN:</speaker>

               <p>Hvala lepa in dober dan gospod podpredsednik, ministrica in kolegice in kolegi.
                  Socialni demokrati bomo seveda glasovali proti temu sklepu, ker je pač zgodba o
                  tem členu že tako dolga, da mislim, da ni treba posebej poudarjati, da so
                  rezultati v nasprotju s tistim, kar smo ravnokar slišali. Te spremembe zakona, ki
                  so omogočile Vladi prevzem popolne prevlade v upravnih odborih raziskovalnih in
                  infrastrukturnih zavodih, so prinesle že kar precej nemira in upora med
                  raziskovalce, ki v zavodih delajo. Zanimivo je seveda, da je najprej prišlo do
                  zamenjav v upravnih odborih in predvsem direktorjev teh zavodov tam, kjer je Vladi
                  pomembno pridobiti dovolj močan politični vpliv, da lahko vpliva tudi na
                  usmerjanje raziskav. Če ni to dokaz v tem, da je bilo potrebno zamenjati
                  direktorja v Inštitutu za narodnostna vprašanja, da je bilo potrebno zamenjati
                  direktorja v Pedagoškem inštitutu, kjer se na eno in drugo stran lahko pritiska iz
                  ideološkimi vplivi potem seveda nihče nič ne razume v tej dvorani niti ne izven
                  nje. Žal raziskovalci znanstveniki pač nimajo možnosti doseči pač sprememb
                  zakonodaje ali kakšnih drugih sprememb s stavkami, mislim pa da je pomembno
                  svarilo, da so se praktično vsi raziskovalci ne glede na to ali je do teh
                  radikalnih pritiskov v posameznih raziskovalnih zavodih prišlo ali ne združili,
                  povezali in povedali, da se ne strinjajo s takšnim načinom upravljanja svojih
                  raziskovalnih inštitucij in da želijo imeti tesnejšo povezavo z uporabniki po eni
                  strani in po drugi strani pa tudi večjo svobodo pri svojem raziskovalnem delu.</p>
               <p>Šikaniranja, mobbing kot temu rečemo in še marsikaj drugega se je začelo dogajati,
                  odkar je prišlo do teh sprememb na osnovi spremembe Zakona o raziskovalno razvojni
                  dejavnosti. In mislim, da bi vsaka Vlada, ki kaj da na svoj ugled in ki kaj da na
                  ugled znanosti v naši državi, morala pritrditi, da je bila odločitev o spremembi
                  sestave upravnih odborov v raziskovalnih zavodih preoranjena, da se je pokazalo,
                  da ni bila dobra in bi morala v vlogi ministrice za visoko šolstvo, znanost in
                  razvoj reči, da odbor je odločil napačno, predlagamo da zakon gre v nadaljnjo
                  obravnavo.</p>
               <p>Žal mi je, globoko smo razočarani, da naša ministrica ni bila pripravljena
                  spremeniti metod, ki jih je prej odstavljeni minister uporabljal. Prepričana sem
                  bila tudi sama osebno, da mlada ženska bo bolj pripravljena na sodelovanje in bolj
                  razumela težave, ki nastajajo, kadar Vlada poskuša pritiskati na raziskovalno
                  sfero pa še kam drugam na tem področju, vendar žal ni tako. Poslanska skupina bo
                  glasovala proti sklepu in pozivam vas, kolegice in kolegi, kolikor vas je tukaj pa
                  upam da tudi kdo še posluša, da vendarle razmislite o tem ali si hočete ustvariti
                  sovražno fronto tudi v sferi raziskav in razvoja. Predlagam vam, da temeljito
                  razmislite. Hvala.</p>
            </sp>
            <sp xml:id="SDZ4-Redna-35-2008-02-06.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ljubo Germič v imenu Poslanske skupine LDS, prosim.</p>
            </sp>
            <sp xml:id="SDZ4-Redna-35-2008-02-06.sp116">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik, lep pozdrav vsem.</p>
               <p>Kako je prejšnja Vlada videla sistem upravljanja raziskovalnih inštitutov je
                  pokazala s tem, da je pripravila rešitev, ki je predlagana zahtevala partnerstvo
                  med ključnimi akterji. Kako si je ta Vlada zamislila vodenje in upravljanje
                  raziskovalnih inštitutov je pokazala s tem, da je zelo hitro v letu 2005
                  spremenila ta partnerski odnos z rešitvijo, ki ji je prinašala politično prevlado
                  nad znanstveno odličnostjo. Na nevarnost takšne odločitve smo opozarjali takoj na
                  obravnavi tega predloga in vse čas tega mandata, te Vlade in danes, tako kot je
                  bilo že rečeno, lahko gledamo sadove. Ampak žal ti sadovi niso uspešnost. Kažejo
                  se v javnih sporočilih vrhunskih znanstvenikov, jaz bom tukaj omenil vrhunske
                  znanstvenike Kemijskega inštituta in Inštituta Jožef Štefan. Torej gre za poročilo
                  znanstvenikov, ki so se dokazali v svojem dosedanjem raziskovalnem, znanstvenem
                  delu. Ne samo v slovenskem ampak v mednarodnem in svetovnem prostoru. In prav tako
                  govorimo o inštitucijah, ki imajo te reference. Imajo zelo dobro sodelovanje z
                  gospodarstvom in oblikovane evropske centre odličnosti.</p>
               <p>Mi danes ne želimo slišati sporočil teh vrhunskih znanstvenikov, ki niso politično
                  obarvana ampak gre samo za to, da se pokaže, da v upravnih odborih danes ne teče
                  več razprava o strateških vprašanjih razvoja raziskovalne in razvojne dejavnosti,
                  da ne razpravljajo več o finančnih načrtih in programskih vizijah ampak, da v
                  ospredje prihajajo partikularni, marginalni interesi, ki seveda ne gredo v
                  dobrobit slovenskega razvoja in znanosti. Tukaj se seveda postavlja vprašanje,
                  tako celotni Vladi kot vam gospa ministrica, ali res mislite, da ni bojazni, da ne
                  bi prišel glas raziskovalcev do izraza. To boste lahko pokazali danes, lahko bi to
                  naredili že v svojem mnenju in predlagali poslancem vladajoče koalicije, da
                  podprejo predlog zakona, ki je na mizi. Torej da podprejo in rešitve, ki jih
                  zagovarjajo vrhunski znanstveniki v vrhunskih inštitutih, ki imajo zelo velik
                  vpliv tudi na razvoj slovenskega gospodarstva. Jaz bom tukaj citiral samo dva
                  podatka za industrijo in za panoge v tej industriji, kjer so ti inštituti zelo
                  močno vpleteni in povezani pri njihovem delu. Torej dodana vrednost na zaposlenega
                  v kemijski in farmacevtski industriji je dvakrat večja kot je dodana vrednost
                  celotne predelovalne industrije. In da so v tej industriji izdatki za razvojno in
                  raziskovalno dejavnost okrog 50% vseh izdatkov, ki jih v raziskave in razvoj
                  prispeva celotna predelovalna dejavnost.</p>
               <p>Ali lahko slovenska javnost, lahko ta Vlada spregleda ta mnenja ali lahko
                  neodgovorno odgovarja in presliši ta mnenja brez, da bi si dovolili v vladajoči
                  koaliciji, da odprto spregovorimo o teh pisnih javnih sporočilih in odgovorimo z
                  številkami na ta konkretna opozorila. Jaz mislim, da nobena odgovorna Vlada si
                  tega ne bi smela dovoliti razen, če ta Vlada ravna enako, da nam je s sestavo
                  upravnih odborov enako sporočila tudi z zasedbo tega ministrstva. Tudi na to smo
                  opozarjali, zato tudi nismo podprli kadrovske rešitve ob zamenjavi ministra tega
                  pomembnega resorja.</p>
               <p>Ko govorimo o tem, kako upravni odbori odločajo, zakaj se direktor kemijskega
                  inštituta po devetih letih uspešnega vodenja sploh ne želi postaviti v tekmo, da
                  bi kandidiral. Ali zaradi tega, ker so izkušnje nekaterih drugih inštitutov jasno
                  pokazale, na kakšen način se obračuna s takšnimi uspešnimi kadri. Ampak vprašajmo
                  se ali je to javni interes ali je to, kar bo motiviralo nadaljnjo rast družbenega
                  bruto proizvoda in gospodarske rasti, na katero se ta Vlada tako dobro opira. Ali
                  to ni rezultat prejšnjih Vlad in dobrih rešitev medtem ko te Vlade usmerjajo te
                  razvojne smeri popolnoma v drugo smer. Zato imamo danes priložnost, da prisluhnemo
                  in uslišimo glas teh raziskovalcev, znanstvenikov ki zelo pomembno prispevajo k
                  gospodarski rasti in prispevajo k ustvarjanju blaginje v Republiki Sloveniji, da
                  odpremo razpravo o tem perečem vprašanju in seveda odpremo vprašanje na ta način,
                  da podpremo ta zakon in glasujemo proti sklepu matičnega odbora. Hvala lepa.</p>
            </sp>
            <sp xml:id="SDZ4-Redna-35-2008-02-06.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aloj Sok v imenu Poslanske skupine Nove Slovenije,
                  prosim.</p>
            </sp>
            <sp xml:id="SDZ4-Redna-35-2008-02-06.sp118">

               <speaker>ALOJZ SOK:</speaker>

               <p>Hvala za besedo. Spoštovana gospa ministrica, spoštovane kolegice poslanke in
                  poslanci! Zakon, ki ga je vložil gospod Gaber, je zelo kratek. Lahko bi rekel
                  krajši kot njegovo pismo bralcev, objavljeno na 5. strani v Delu danes in smo ga v
                  bistvu v enaki vsebini obravnavali že pred enim letom, torej gre za že slišano
                  zgodbo. Edino, kar je bilo novega tukaj povedano, so morebiti neke nove
                  insinuacije, zakaj nekdo ne kandidira, zakaj se ne prijavlja in tako naprej. Vse
                  drugo pa smo že slišali. Predlog je, da bi upravni odbori javnega raziskovalnega
                  zavoda in javno infrastrukturnega zavoda bili tako sestavljeni kot so sestavljeni
                  ti zavodi v osnovnih šolah in vrtcih. Verjetno ima predlagatelj pred očmi takšno
                  obliko sestave, kar je na nek način, bi lahko rekel, za osnovne šole morebiti
                  primerno, da imajo tri predstavnike ustanovitelji, tri delavci in tri uporabniki,
                  se pravi starši v tem primeru, za vrtce pa se že vprašam, če je takšen način čisto
                  primeren s stališča ustanoviteljev, to so občine, kot ustanovitelji in potem ta
                  svet zavoda s svojim programom in kar sprejema direktno sega v proračun lokalne
                  skupnosti, če hočete občine. In tukaj pri tem je seveda pri teh raziskovalnih
                  zavodih je pa zadeva drugačna. Se pravi, ustanovitelj, ki zagotavlja pretežno
                  finančne vire ima tri predstavnike in ostali imajo dva predstavnika. Razmerje je
                  torej 3:2.</p>
               <p>In sedaj argumenti zakaj to ni dobro. Pravih argumentov s strani predlagatelja
                  nismo slišali. Dva argumenta, ki sta bila povedana, eno je, češ, da vlada predlaga
                  kot svoje predstavnike nestrokovnjake, se pravi če bi to bila leva vlada, potem bi
                  najbrž že bili to veliki strokovnjaki, če pa jih predlaga neka desna vlada, pa so
                  to po principu in a priori, tako kot kolega Gaber razmišlja, nestrokovnjaki v prvi
                  vrsti, seveda, politiki. Zadnjič se je v oddaji Trenja zelo lepo pokazalo, ko je
                  tam minister za finance vprašal svetovalca gospoda Pahorja, prof. Tajnikarja, ali
                  je bil takrat ko je bil minister samo politik, pa je sedaj strokovnjak, ali je bil
                  strokovnjak že tudi takrat. Ker je v televizijskem soočanju rekel, da je on
                  strokovnjak. Nekoč pa, vsi vemo, da je bil v tej isti hiši minister kot politik.
                  Kaj sedaj to pomeni? Se pravi, točno to, če so tapravi, potem so to vse
                  strokovnjaki, če pa niso pravi, potem pa niso strokovnjaki.</p>
               <p>In kar se tiče avtonomije, ne vem, če gre za neavtonomijo, če je tisti, ki
                  zagotovi vsa finančna sredstva ali pa pretežni del, četudi potem odloča o tem
                  programu, kaj se bo za ta denar naredilo. Imeli pa smo veliko neavtonomijo, če
                  spomnim gospoda Gabra na šolskem področju, ko je on bil tisti, ki je dal soglasje
                  kdo je lahko ravnatelj in kdo ne more biti ravnatelj. On je odločil, on je dal
                  soglasje. Pa je lahko dal soglasje ali ne, niti obrazložitve ni potreboval
                  napisati. To pa je bil velik poseg v avtonomijo pri imenovanju ravnateljev
                  osnovnih šol in ravnateljev srednjih šol in tako naprej. Tega sedaj ni več in
                  minister v tej vladi se je pravzaprav ločil od te velike odgovornosti. Bolj kot
                  to, spoštovani kolegi, kdo bo kje skrbel, kar predlagatelja zelo skrbi, je seveda
                  za državo pomembno, koliko sredstev namenja za ta namen. In jaz bi se tukaj rad
                  zahvalil ministrici in vsem tistim, ki so ta nastavek naredili že pred njo in
                  vlado v celoti, da vlada za raziskave iz leta 2007-2008 in potem 2009 povečuje po
                  14% na letni ravni ta delež in pa tudi za tehnološki razvoj iz leta 2007-2008 se
                  dviguje za 485 in potem iz leta 2008-2009 za 63%.</p>
               <p>Torej, to je pomembno, koliko sredstev namenjamo, ne pa to, spoštovani kolegi, ali
                  bo nekdo kandidiral, ali bo nekdo po nekem kriteriju sedel na direktorskem mestu
                  ali pa ne. S stališča države je to pomembno. Mi bomo podprli sklep matičnega
                  delovnega odbora v Novi Sloveniji. Hvala lepa.</p>
            </sp>
            <sp xml:id="SDZ4-Redna-35-2008-02-06.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mihael Prevc v imenu Poslanske skupine SLS.</p>
            </sp>
            <sp xml:id="SDZ4-Redna-35-2008-02-06.sp120">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovana ministrica, spoštovane
                  kolegice in kolegi! V Slovenski ljudski stranki predlog zakona o spremembah in
                  dopolnitvah Zakona o raziskovalni in razvojni dejavnosti ne moremo podpreti.
                  Menimo, da ni dovolj utemeljen in ne odraža dejanskega stanja v raziskovalni in
                  razvojni dejavnosti, ampak poskuša na vsak način prepričati o negativnem vplivu
                  vlade na to dejavnost. Glede na to, da je ravno država tista, ki v večini
                  financira javne zavode menimo, da je vladi v interesu, da se raziskovalna
                  dejavnost dobro razvija, saj je konec koncev to edini način, da dosežemo tako
                  željeno družbo znanja, o kateri ves čas vsi tako radi govorimo. Javni raziskovalni
                  zavodi delujejo z namenom opravljanja javne službe in morejo slediti javnim
                  interesom in določilom nacionalnega raziskovalnega in razvojnega programa. Menimo,
                  da je določen vpliv vlade nujen za uresničevanje raziskovalne dejavnosti in je
                  zato tudi odgovorna. Dejstvo je, da večinski investitor ponavadi obdrži večinski
                  vpliv in to ni v svetu nič nenavadnega. Ohranjanje večinskega deleža vlade v
                  upravnih odborih javnih zavodov torej ni nobena izjema. Država na ta način
                  nadzoruje uresničevanje zadanih ciljev in izvajanje dobrega gospodarjenja s
                  sredstvi, ki jih je prispevala za to dejavnost in Vlada za raziskovalno dejavnost
                  ne namenja malo sredstev.</p>
               <p>Kot sem že dejal poslanci Poslanske skupine Slovenske ljudske stranke predloga
                  tega zakona ne moremo podpreti. Hvala.</p>
            </sp>
            <sp xml:id="SDZ4-Redna-35-2008-02-06.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca, v imenu Poslanske skupine Zares.</p>
            </sp>
            <sp xml:id="SDZ4-Redna-35-2008-02-06.sp122">

               <speaker>MAJDA ŠIRCA:</speaker>

               <p>Nihče se ne želi vračati v preteklost. Res vsi smo si enotni, da se hočemo soočati
                  s prihodnostjo. Danes kaže, da se že spet delimo tukaj. S tem, ko bi z zavrnitvijo
                  tega zakona vendarle radi nekateri še vedno, kljub izkušnjam in kljub praksi, ki
                  je v teh treh letih nedvoumno dokazana, da je slaba, vztrajali na tem, da je
                  potrebno javne inštitucije ali raziskovalne ali katerekoli druge politično
                  obarvati. Raziskovalci niso otroci v vrtcih. Raziskovalci so tisti, gospa
                  ministrica, za katere pravite, da bomo z njimi uresničili naš največji ambiciozni
                  cilj. Tako ste dejali. Ampak ministrica, ambicije se dosežejo s sodelovanjem, z
                  dogovarjanjem in z zaupanjem. In to, kar se je zgodilo zadnjič na odboru,
                  spoštovana ministrica, ko so zapustili prostor predstavniki najbolj avtonomne
                  sfere slovenskega prostora, univerz in še vsi ostali, ki so bili prizadeti,
                  globoko užaljeni s tem, da je bilo ranjeno njihovo delo, njihov poklic, njihov
                  status, njihovo prizadevanje kaže, da tega zaupanja ni in če kdo, potem bi morali
                  graditi vi na tem zaupanju. In ne se sklicevati na argumente, ki jih niti iz
                  rokava ne morete privleči, ko pravite, če država nekaj ustanovi, če država nekaj
                  plačuje, potem mora tudi ukazati, tako se je dogajalo nekoč. Danes se svoboda duha
                  ne more izraziti, če nekdo vlada nad njim. In, če vlada v upravnih odborih
                  srednješolec ali pa točno določen kader, s tem, ki ima člansko izkaznico neke
                  stranke, potem te avtonomije in te ambicije ne boste zagotovili. Žal mi je, da me
                  to res jezi in da nekako težko brzdam nezadovoljstvo s tem, kar je bilo danes
                  izraženo, ko pravite, da ne podpirate nekaj, kar bi bilo v javno dobro. Javno
                  dobro za vas pa je zgolj obvladanje.</p>
               <p>Izkušnja s Pedagoškim inštitutom, z Inštitutom za narodnostna vprašanja, s
                  Kemijskim inštitutom in da ne govorimo še z drugimi primeri, ki niso bili tako
                  eksplicitno postavljeni, pa so, kažejo, da se ne moremo tako igrati z ognjem. In
                  tukaj se z ognjem igrate, ko spodrivate neko temeljno zaupanje, ki bi moralo v
                  znanstvenih, pa tudi drugih sferah obstajati. Konec koncev izkušnje s
                  postavljanjem ljudi v upravne odbore, tudi drugih javnih zavodov, ne samo
                  znanstvenih, so rezultirale v katastrofalni situaciji. Ne govorim samo o javnem
                  zavodu RTV, ne govorim samo o tem, da je upravni odbor filmskega in javnega sklada
                  dobesedno razsul, prav s pristojnostjo vladnih nadzornikov, ki opravljajo visoke
                  funkcije v vladnih službah in sedaj potem še hoče v tistih, ki smo jih nekoč
                  postavili za avtonomne.</p>
               <p>Skratka, naj ostane taka ureditev, kot je, je bilo rečeno s strani največje vladne
                  stranke. Če bo takšna ostala, bomo jutri, mogoče, da bo ostala samo še za nekaj
                  mesecev, ampak jutri jo je treba ponovno odpirati in spreminjati. Vedno ponovno jo
                  je pač potrebno postavljati pod problem, kajti avtonomije ni mogoče spodrivati s
                  političnimi diktati, ker so, konec take igre je vedno nevaren, najprej za vas
                  gospa ministrica, ki ste že ob prvi in recimo do tega trenutka mogoče še najbolj
                  deklarativni potezi, sicer je še niste potegnili, ko morate se opredeliti do
                  nekega predloga, ki bi lahko, ne samo vam, ampak vsem vrnil zaupanje, opredelili z
                  še večjim nezaupanjem.</p>
               <p>Skratka, zares ni dvoma, da tokrat ne bi podprli zakona, ki smo ga sopodpisali in
                  zavrnili predlog matičnega odbora, ki je seveda katastrofalen.</p>
            </sp>
            <sp xml:id="SDZ4-Redna-35-2008-02-06.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Vili Rezman, bo podal stališče Poslanske skupine DeSUS.</p>
            </sp>
            <sp xml:id="SDZ4-Redna-35-2008-02-06.sp124">

               <speaker>VILI REZMAN:</speaker>

               <p>Hvala lepa. Naj ob predlogu za spremembe tega zakona za uvod povem, da Poslanska
                  skupina DeSUS predloga sklepa, ki ga ponuja matično delovno telo ne bo podprla. Mi
                  ne mislimo, da mora ostati vse po starem in da je tako, kot je sedaj urejeno,
                  najbolje in nespremenljivo. Uvodoma je bilo tudi povedano, že slišano je bilo, da
                  je zakon kratek, kar drži. Ampak to, da je kratek, da je bistven pravzaprav samo
                  en člen ali pa samo en stavek, še ne pomeni, da gre za nepomembne spremembe. Še
                  kako so najbrž te spremembe pomembne, zato ker gre za vitalne dele naše družbe in
                  razvoja in ker gre za to, kako bo kdo to usmerjal, kako bo kdo to upravljal.
                  Prisotna poslanca Poslanske skupine DeSUS sva zadovoljna, da tudi takrat, ko se je
                  zakon spreminjal, leta 2005, ko se je podržavljalo javno sfero, nisva dala glasov
                  za to podržavljanje in ga danes tudi ne kaniva dati. Pri tem se sprašujemo, kaj je
                  na tem, da je tako nepopustljivo stališče ministrstva oziroma Vlade.</p>
               <p>Temeljna zmota je najbrž v argumentaciji, ki pravzaprav ni argumentacija, ki pa si
                  domišlja, da je državni interes, da je vladni interes ali pa ustanoviteljski
                  interes javni interes. Torej, mi kar vemo, kaj je javni interes vnaprej, a priori
                  in se s tem, če je tako, sploh ne kaže nič ukvarjati. Saj se ve, kaj javni interes
                  je in če ne vemo, kaj je javni interes, vemo, na katera vrata potrkati in
                  vprašati, da nam razložijo, kaj pa je javni interes. V bistvu javnosti je pa nekaj
                  drugega. Ta javnost interesa nastaja. Tudi nihče drug ne ve, kaj je javni interes,
                  ampak v soočenju zelo različnih ne samo okoliščin, tudi zelo različnih nosilcev,
                  različnih dejavnosti se ugotavlja, kaj je v določenem trenutku pravi javni interes
                  in zagotovo ni javni interes tisto, kar se vnaprej a priori določi kot neka
                  transcedentalna resnica, na katero mi več ne moremo vplivati.</p>
               <p>Tako pride tudi do banalnih zagat. Če pogledamo, kaj v sedanjem, veljavnem zakonu
                  še piše, bomo ugotovili, da ima ustanovitelj pravico določati večino v upravnem
                  odboru in da preostale člane v enakih deležih lahko predlagajo izvajalci in
                  uporabniki. Večina v sedemčlanskem odboru - upravnem odboru - pomeni štiri in ker
                  preostalih treh ni mogoče med dva razdeliti, ima s tem po sami dikciji predstavnik
                  kar pet članov vnaprej določenih in samo o dveh se lahko še izvajalci in
                  uporabniki pogovarjajo. Takšnih rešitev mi pač ne sprejemamo in jih ne
                  podpiramo.</p>
               <p>Drugi problem je, da je v argumentaciji vlade oziroma ministrstva določeno, da
                  predstavniki ustanovitelja zagotavljajo racionalnost in ekonomičnost trošenja
                  sredstev. Žal bi težko našli zelo veliko stvarnih podkrepitev, empiričnih dejstev,
                  ki bi to potrjevala in to je tudi na to pristati, da je najbolj racionalno in
                  najbolj ekonomično ravno tisto, kar predlagajo in sklenejo predstavniki
                  ustanovitelja - beri drugače - vlade. Tudi takšne trditve mi ne moremo sprejeti.
                  Zato bi Poslanska skupina DeSUS podprla, če bi takšen predlog sklepa bil, pa ga
                  ni, kot vemo, podprla predlog sklepa, da se spremeni struktura, da bi bila
                  tritretjinska in zato ne bo podprla predloga sklepa matičnega delovnega telesa, ki
                  skuša a priori naprej vsem ostalim povedati, kdo je nosilec javnega interesa.</p>
            </sp>
            <sp xml:id="SDZ4-Redna-35-2008-02-06.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala. In še gospod Zmago Jelinčič Plemeniti v imenu Poslanske skupine SNS.
                  Prosim.</p>
            </sp>
            <sp xml:id="SDZ4-Redna-35-2008-02-06.sp126">

               <speaker>ZMAGO JELINČIČ PLEMENITI:</speaker>

               <p>Dober dan vsem skupaj. V Slovenski nacionalni stranki ne bomo podprli sklepa
                  matičnega delovnega telesa, torej bomo glasovali proti temu sklepu. Je pač
                  negativno obrnjen. Dejstvo je, da ta kratek zakon v treh členih pravzaprav
                  spravlja zadevo v tak normalen okvir. Tretjinska razdelitev tistih, ki so v
                  upravnem odboru zavoda, je smiselna. Ena tretjina predstavnikov ustanoviteljev,
                  tretjina predstavnikov zaposlenih in tretjina uporabnikov za storitev javnega
                  zavoda. Mislim, da imamo s tem pokrite vse segmente, tako tistih, ki uporabljajo
                  izsledke tega zavoda kakor tistih, ki so tam zaposleni in tistih, ki dajejo denar
                  ter dirigirajo usmeritev, v kolikor jo dirigirajo, čeprav sodim, da na
                  univerzitetnem področju dirigiranje v smislu, kaj naj se raziskuje, kako naj se
                  raziskuje, ni ravno smiselno in pametno.</p>
               <p>Mi ta zakon seveda podpiramo že od samega začetka, saj smo sopodpisniki. Dejstvo
                  je, da bi morali pri tem upoštevati tudi mnenje predstavnikov Univerze v
                  Ljubljani, Univerze v Mariboru, Znanstvenega raziskovalnega centra pri SAZ-u in
                  drugih znanstvenih institucij, ki se jih vse to tiče. Mislim, da je prav, da ga
                  podpremo. Dvomim, da bo šel zakon skozi, ampak namen je dober in morda se bo ta
                  zadeva uravnala v kakšnem kasnejšem obdobju.</p>
               <p>Še enkrat - mi bomo glasovali proti sklepu matičnega delovnega telesa, to se pravi
                  za zakon. Hvala lepa.</p>
            </sp>
            <sp xml:id="SDZ4-Redna-35-2008-02-06.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu
                  sklepa bomo v skladu s časovnim potekom seje zbora odločali danes v okviru
                  glasovanj po prekinjeni 14. točki dnevnega reda. S tem prekinjam to točko dnevnega
                  reda.</p>
               <p>Prehajamo na <title>14. TOČKO DNEVNEGA REDA, to je na OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O PREKRŠKIH - NUJNI POSTOPEK.</title> Predlog
                  zakona je v obravnavo zboru predložila Vlada Republike Slovenije. Besedo dajem
                  predstavniku vlade za dopolnilno obrazložitev predloga zakona. Prosim, gospod
                  državni sekretar Robert Marolt, imate besedo.</p>
            </sp>
            <sp xml:id="SDZ4-Redna-35-2008-02-06.sp128">

               <speaker>ROBERT MAROLT:</speaker>

               <p>Hvala lepa, gospod podpredsednik, spoštovane poslanke, spoštovani poslanci! S
                  Predlogom zakona o spremembah in dopolnitvah zakona o prekrških se zasleduje
                  predvsem cilj ustreznejšega in bolj sorazmernega sankcioniranja prekrškov. Nadalje
                  je cilj doseganje pravilne in zakonite odločitve o prekršku tako v hitrem postopku
                  kot postopku zahteve za sodno varstvo. Usklajuje se tudi veljavna ureditev z
                  nekaterimi odločbami Ustavnega sodišča Republike Slovenije v sporih o
                  pristojnosti, poleg tega pa se odpravljajo določene nejasnosti ureditve glede
                  izvrševanja sankcij za prekrške.</p>
               <p>Upoštevaje težnje po strožjem sankcioniranju nekaterih vrst kršitev v področni
                  zakonodaji, kar izhaja iz ocene, da je treba z namenom zagotavljanja pravne,
                  ekonomske in socialne varnosti vzpostaviti njihovo učinkovito sankcioniranje tako,
                  da bo to imelo tudi ustrezne preventivne učinke, je predvideno zvišanje zgornje
                  meje globe. Glavni povod je predlog za zvišanje glob za cestnoprometne prekrške,
                  vendar je tudi na drugih področjih urejanja pravil ravnanja možno zaznati trend
                  zviševanja glob, ki se približujejo splošnemu maksimumu, kar kaže na to, da
                  veljavni razponi ne omogočajo ustrezne preventivne funkcije.</p>
               <p>Upoštevane so tudi spremenjene razmere v družbi od vstopa Slovenije v Evropsko
                  unijo leta 2004, ki je olajšal pretok oseb in storitev z drugimi državami,
                  članicami Evropske unije, kar zahteva tudi primerljivo politiko sankcioniranja
                  kršitev. V tem smislu je predvidena nova oblika predpisovanja globe na področju
                  prekrškov zoper varstvo konkurence. Za te prekrške s področja varstva konkurence
                  so predvideni tudi daljši zastaralni roki in ukinitev polovične globe izrečene z
                  odločbo po hitrem postopku.</p>
               <p>Nadalje, predlagamo določene spremembe v razmejitvi pristojnosti med hitrim in
                  rednim sodnim postopkom, tako da bo razmejitev jasno odvisna le od tistih dejstev
                  oziroma okoliščin, ki so določene kot zakonski znak očitanega prekrška. Sprememba
                  pristojnosti je predvidena tudi v primeru cestnoprometnih prekrškov, za katere so
                  predpisane kazenske točke, in sicer tako, da o njih odločajo sodišča le kadar je
                  predpisanih 18 kazenskih točk. Pri tem gre v bistvu le za drugače zapisano pravilo
                  od veljavnega, ki pa v vsebini ostaja enako.</p>
               <p>Predlagane procesne spremembe izhajajo predvsem iz gledanja, da določnejši,
                  preglednejši in enostavnejši postopki zmanjšujejo možnost različnih razlag in
                  strankam tudi bistveno povečuje možnost dejanske uporabe pravnih sredstev.</p>
               <p>Dopolnitve hitrega postopka, ki zvišujejo stopnjo varstva pravic kršiteljev v
                  postopku praktično pripomorejo k njihovi enakopravnejši obravnavi, hkrati pa se
                  tudi prekrškovnim organom omogoča hitrejše in učinkovitejše delo.</p>
               <p>V postopku zahtevo za sodno varstvo so poglavitne spremembe predvsem uvedba
                  preizkusa izpodbijane odločbe po uradni dolžnosti ter prepoved odločanja na
                  slabše, saj je opuščena možnost, da sodišče odpravi odločbo tega organa in hkrati
                  sama odloči o prekršku.</p>
               <p>Prehod na vročanje po Zakonu o upravnem postopku v vseh postopkih, sledi
                  ugotovitvi, da je ureditev vročanja po Zakonu o upravnem postopku v našem pravnem
                  redu najsodobnejša in najbolj celovita, kar je razvidno že iz dejstva, da se tej
                  ureditvi približuje tudi vročanje v upravnem postopku. Zato ni razloga, da večje
                  učinkovitosti ne bi zagotovili tudi s prevzemom takšnega sistema vročanja.</p>
               <p>V rednem sodnem postopku je poleg tega predlagano takšno odločanje višjih sodišč,
                  ki dosledneje od veljavne ureditve preprečuje razveljavitev odločbe sodišča prve
                  stopnje in vrnitev v novo sojenje, kar pomeni pospešitev odločanja o prekršku, saj
                  bo višje sodišče na podlagi pritožbe v zadevi odločilo dokončno tudi po vsebini.
                  Predlog zakona vsebuje tudi nekatere spremembe ureditve izvrševanja globe zlasti
                  glede uklonilnega zapora. Ocenjujemo, da gre po vsem navedenem za takšne rešitve,
                  ki bodo izboljšale veljavno ureditev odločanja o prekrških, tako glede
                  učinkovitosti pregona prekrškov kot tudi glede izboljšanja procesnega položaja
                  kršitelja zoper katerega je postopek uveden. Zato predlagamo državnemu zboru, da
                  sprejme predlagani zakon. Hvala. </p>
            </sp>
            <sp xml:id="SDZ4-Redna-35-2008-02-06.sp129">

               <speaker>PODREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za notranjo politiko, javno upravo
                  in pravosodje kot matično delovno telo. Besedo dajem predsedniku tega odbora
                  gospodu Dragu Korenu za obrazložitev. Prosim.</p>
            </sp>
            <sp xml:id="SDZ4-Redna-35-2008-02-06.sp130">

               <speaker>DRAGO KOREN:</speaker>

               <p>Hvala predsedujoči za besedo. Lep pozdrav poslankam in poslancem in predstavnikom
                  vlade! Odbor za notranjo politiko, javno upravo in pravosodje je na 46. nujni seji
                  dne 29.1. in njenem nadaljevanju 30.1.2008 obravnaval predlog zakona o spremembah
                  in dopolnitvah Zakona o prekrških, ki ga je v obravnavo po nujnem postopku
                  predložila vlada Republike Slovenije.</p>
               <p>Najprej je državni sekretar iz Ministrstva za pravosodje Robert Marolt podal
                  dopolnilno obrazložitev k členu predloga zakona, v kateri je povedal, da predlog
                  zakona predlaga zvišanje zgornje meje za predpisovanje glob za prekrške. Glede
                  prekrškov s področja varstva konkurence predlog zakona prinaša nekatere nove
                  načine predpisovanja glob za prekrške, in sicer v določenem odstotku od letnega
                  prometa podjetja v predhodnem poslovnem letu in določa daljši rok za zastaranje
                  predloga glede te vrste prekrškov. Predstavnik predlagatelja je predstavil tudi
                  spremembe posameznih procesnih določb, v teku razprave pa je dodatno pojasnjeval
                  tudi ostale rešitve, ki so v predlogu zakona.</p>
               <p>Predstavnica Zakonodajno-pravne službe je povedala, da je Zakonodajno-pravna
                  služba k predlogu zakona podala pripombe treh vrst, in sicer nomotehnične
                  pripombe, pripombe v smislu, da je potrebno posamezne člene dograditi zaradi večje
                  jasnosti in pravno sistemske pripombe. Z vloženimi amandmaji koalicijskih
                  poslanskih skupin in predlogih iz amandmajev odbora so bile upoštevane
                  nomotehnične pripombe in pripombe, ki se nanašajo na dograditev členov zaradi
                  večje jasnosti zakonskega besedila. Pravno sistemske pripombe pa niso bile
                  upoštevane.</p>
               <p>Predstavnica Okrajnega sodišča v Ljubljani je povedala, da je Okrajno sodišče
                  pisne pripombe k predlogu zakona poslalo potem, ko so na kolegiju sodnikov
                  ugotovili, da mnoge določbe predloga zakona spreminjajo sam sistem zakona.
                  Poudarila je tudi, da bi bilo pred novelo potrebno opraviti najprej temeljito
                  analizo uspešnosti postopkov po sedaj veljavnem zakonu.</p>
               <p>Člani odbora so v razpravi izpostavili predvsem naslednje. Da se je vročanje po
                  določbah ZUP-a izkazalo za zelo učinkovito in da ni razloga, da navedenih rešitev
                  ne bi uveljavili zaradi tistih, ki se vročitvam izmikajo. Da z amandmaji niso bile
                  upoštevane bistvene pravnosistemske pripombe Zakonodajno-pravne službe, da predlog
                  zakona prinaša pomembne sistemske spremembe, ki bi jih bilo potrebno obravnavati
                  po rednem postopku. Opozorili so tudi na zelo visoko določene globe za posamezne
                  prekrške, ki lahko resno ogrozijo življenjski standard posameznika. Nasprotno pa
                  je večina članov predlog zakona podprla, ker prinaša veliko pozitivnih sprememb in
                  ker je namen predlagatelja izboljšava veljavnega zakona.</p>
               <p>K predlogu zakona so vložile amandmaje koalicijske poslanske skupine SDS, NSi, SLS
                  in DeSUS in ti amandmaji so bili sprejeti. Ni pa bil sprejet amandma Poslanske
                  skupine SNS k 4. členu. Kot svoj amandma je odbor sprejel amandma k 1. v povezavi
                  s 17., 35. in novim 35.a in 45. členom. Sprejeti amandmaji so vključeni v
                  dopolnilni predlog, ki ga danes obravnavamo. Hvala.</p>
            </sp>
            <sp xml:id="SDZ4-Redna-35-2008-02-06.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Rudolf
                  Petan v imenu Poslanske skupine SDS.</p>
            </sp>
            <sp xml:id="SDZ4-Redna-35-2008-02-06.sp132">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani predstavniki ministrstva,
                  kolegice in kolegi! Spremembo zakona o prekrških je potrebno obravnavati z dveh
                  zornih kotov, in to iz postopkovnega in tudi vsebinskega. Potrebno je poudariti,
                  da v tem primeru vsebina vpliva na način sprejemanja novele zakona. Namen
                  predlaganega zakona je predvsem v zvišanju zgornje meje za predpisovanje globe za
                  prekrške, saj se je v zadnjem času pokazala potreba po splošnem povišanju globe
                  kot sankcije za prekrške. Ocenjuje se, da so se od vstopa Republike Slovenije v EU
                  leta 2004 do danes razmere v družbi spremenile do te mere, da je potrebno, in se
                  je s tem bistveno olajšal pretok oseb in storitev s tujini, predvsem z drugimi
                  državami članicami EU in to kaže na potrebo po splošnem povišanju glob za prekrške
                  ter ustreznejše in učinkovitejše sankcioniranje kršitev, ki bo primerljivo tudi z
                  drugimi državami v evropskem prostoru. S predlaganim zakonom pa se tudi želijo
                  odpraviti določene nejasnosti v procesni odločitvi odločanja o prekrških in
                  izrekanja ter izvrševanja sankcij za prekrške.</p>
               <p>Tako je zelo nerodna ureditev vprašanja, kateri organi lahko s svojimi dejanji
                  povzročijo pretrganje zastaranje izvršitve sankcije, saj je sedaj določeno, da ima
                  tako posledico le vsako dejanje sodišča ali organa, pristojnega za izvršitev,
                  zaradi česar ni jasno ali v ta krog sodi tudi dejanje prekrškovnih organov. Glede
                  na mešanje procesnih zakonov, na katere se v Zakonu o prekrških o posameznih
                  vrstah postopka sklicuje oziroma določa njihovo smiselno uporabo tudi postopek o
                  prekršku, je smiselna tudi jasnejša določitev dovoljenih vrst pravnih sredstev
                  zoper različne odločitve organov, pristojnih za odločanje o prekršku. Tudi glede
                  na odločbo Ustavnega sodišča je potrebno ustrezno prilagoditi določbo, ki ureja
                  razmejitev pristojnosti med hitrim in rednim sodnim postopkom o prekršku.</p>
               <p>V izogib nadaljevanja stanja, ki ustvarja nove spore o pristojnosti je smiselno
                  predlagano ureditev o tem predlogu zakona obravnavati po nujnem postopku. Takšen
                  postopek narekuje tudi predvidena sprememba Zakona o varnosti cestnega prometa, ki
                  predvideva povišanje glob za prekrške, poleg tega pa je v pripravi tudi predlog
                  zakona o preprečevanju omejevalne konkurence, s katerim je glede prekrškovnih
                  določb predvidena nova oblika predpisovanja globe, in sicer v določenem odstotku,
                  od letnega prometa podjetja v predhodnem poslovnem obdobju in je tudi pripravljen
                  z namenom uskladitve s pravnim redom EU. Zaradi veljavne ureditve po Zakonu o
                  prekrških, če tega ne bi spremenili, se izgubi na pomenu, saj se skladno z določbo
                  drugega odstavka Zakona o prekrških predpisi, s katerimi se v Sloveniji določajo
                  prekrški, lahko uporabljajo le v skladu z Zakonom o prekrških. Brez spremembe
                  predlaganega zakona bi nastala neusklajenost v predvidenimi rešitvami Zakona o
                  preprečevanju omejevanja konkurence in sankcij ne bi bilo. Treba je povedati, da s
                  tem ne bi bili doseženi cilji predloga zakona o preprečevanju konkurence. V tem
                  smislu bi imel sprejem predloga zakona o spremembah in dopolnitvah zakona o
                  prekrških po drugačnem zakonodajnem postopku, kot je nujni, negativne
                  posledice.</p>
               <p>Nujni postopek je potreben tudi zaradi uskladitve načina odločanja Višjega sodišča
                  v pritožbi z obsegom obveznega preizkusa odločitve sodišča prve stopnje. Spremembe
                  tudi določneje urejajo inštitut uklonilnega zapora. Ta določa, da se uklonilni
                  zapor določi tistemu storilcu, ki globe ne plača, kljub temu, da razpolaga s
                  sredstvi za njeno plačilo. Ker ta zapor ni sankcija, ampak le oblika izvrševanja
                  pravnomočno izrečene globe, je smiselna čimprejšnja sprememba ureditve, na podlagi
                  katere se uklonilni zapor izvršuje zoper kršitelje, pri katerih zaradi različnih
                  razlogov ne doseže svojega namena. Uklonilni zapor je smiseln, če storilec globo
                  čim prej plača, ni pa več smiseln, če storilec ostane v uklonilnem zaporu, dokler
                  je to po zakonu možno in kljub temu ne plača globe. Na ta način se zgolj zaseda
                  kapaciteta zavoda za prestajanje kazni, v kateri se uklonilni zapor tudi izvršuje,
                  kar povzroča državi tudi stroške. Zato je utemeljeno v smislu preprečitve
                  neželenih posledic za državo predlog zakona obravnavati po nujnem postopku. V SDS
                  bomo podprli predlagano spremembo. Hvala lepa.</p>
            </sp>
            <sp xml:id="SDZ4-Redna-35-2008-02-06.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč v imenu Poslanske skupine SD.</p>
            </sp>
            <sp xml:id="SDZ4-Redna-35-2008-02-06.sp134">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi, predstavniki ministrstva! V
                  Poslanski skupin Socialnih demokratov predloga zakona ne bomo podprli. Za to sta
                  dve skupini razlogov. Nekaj načelnih in nekaj konkretnih pri vsebini tega zakona.
                  Prvi načelni je, da vsak dan manj zaupamo predlagatelju v kvaliteto njegovih
                  predlogov. Za to imamo tehten razlog. Predlagatelj je doslej, po naši evidenci ki
                  je vsaj 99% točna, v tem mandatu vložil v Državni zbor 45 zakonov. Samo 15 od teh
                  po rednem postopku. Med njimi so tudi Zakon o sodiščih, ki je bil noveliran
                  petkrat. Zakon o izvršbi in zavarovanju štirikrat. Zakon o sodnem registru
                  štirikrat in Zakon o prekrških štirikrat. Vi, gospe in gospodje v koaliciji lahko
                  verjamete, da gre samo za izredno delovno vnemo, ki jo kaže to ministrstvo. Mi ne
                  verjamemo samo tega. Mi pri tem resno opozarjamo, da prav gotovo take rešitve niso
                  v celoti domišljene, če se po nekaj mesecih dopolnjujejo in spreminjajo. Da take
                  rešitve, ki jih predlaga ta organ, pomenijo izjemno obremenitev za izvajalce. To
                  so pa pravosodje, mnogokrat tudi upravni organi. Ker morajo vedno znova
                  spoznavati, kakšne so nove rešitve, po kakšnih postopkih, s kakšno pravico se
                  lahko in mora delovati in to seveda ni tako zelo enostavno, kot si mnogokrat
                  zamišlja tudi minister in njegovi sodelavci. Takšni postopki, skrajšani in nujni
                  in teh je dve tretjini otežujejo ali onemogočajo sodelovanje stroke in zelo
                  pogosto sodelovanja stroke pri pripravljanju teh rešitev ni. In da končno to
                  pomeni tudi omalovaževanje dela Državnega zbora. Saj si ministrstvo misli, da ko
                  je enkrat samo domislilo rešitve, poslanci pač moramo sprejeti kar nam predlaga,
                  ne glede na to ali lahko o tem razmislimo ali ne.</p>
               <p>In druga skupina vprašanj zadeva nekaj konkretnih pomislekov, ki so ob teh zakonih
                  izraženih. Prvo. Zagrožene kazni se spreminjajo nekajkrat. Določajo se tudi nove
                  skupine. Sama višina pa se pri posameznikih od 1.200 povišuje na 5.000 evrov.
                  Spreminjajo se skupine, ki so bile prej enotne za podjetje, sedaj v samostojne
                  podjetnike, pravne osebe, srednja in velika podjetja in če gledamo te primerjave
                  se tudi tri do štirikrat povečuje zagrožena globa. To so tako velike spremembe, da
                  je o njih potreben resen razmislek. Ne pa da pride ministrstvo z levo roko in
                  pove: "To je treba narediti."</p>
               <p>Kot drugo. Zakonodajno-pravna služba nas je opozorila na dve stvari. Da se ni
                  mogoče sklicevati na predlagani zakona, ki še ni bil sprejet in zato poviševat
                  globe. To je nesporno in je jasno vprašanje. Samo ali ga kdo hoče razumeti, ali pa
                  mu je vseeno kako se pravo in predpisi urejajo.</p>
               <p>Drugo. Opozorjeni smo bili da kaže razmisliti ali je dobra rešitev, da se ne izda
                  potrdilo za tistega, ki ni plačal globe in se ne ugotavljajo razlogi za to v
                  posebnih zakonih, ampak da se to na ta način uredi. To je pač neke vrste najmanj
                  stranska kazen, ki pa lahko zelo obremeni tega človeka in Zakonodajno-pravna
                  služba je predlagala razmisleke o teh vprašanjih. Jaz pa vam, ki niste bili na
                  seji matičnega delovnega telesa moram povedati, da so iz Okrajnega sodišča v
                  Ljubljani, iz oddelka za prekrške posebej sporočili, da poleg nekaj konkretnih
                  pripomb imajo tudi mnoge sistemske resne razmisleke in predlagali, da se
                  zakonodaja, tako kot je pripravljena, po skrajšanem postopku ne sprejme. To so za
                  nas več kot tehtni razlogi, ki bi morali dati razmišljati še komu. Tudi
                  predlagatelju, predvsem pa koaliciji. Mi na podlagi teh razlogov zakona ne bomo
                  podprli. Hvala.</p>
            </sp>
            <sp xml:id="SDZ4-Redna-35-2008-02-06.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič v imenu Poslanske skupine LDS.
                  Prosim.</p>
            </sp>
            <sp xml:id="SDZ4-Redna-35-2008-02-06.sp136">

               <speaker>ALEŠ GULIČ:</speaker>

               <p>Spoštovani predsedujoči, cenjeni kolegi, kolegica. V poslanski skupini, v
                  Poslanskem klubu Liberalne demokracije Slovenije predloga zakona o spremembah in
                  dopolnitvah Zakona o prekrških ne bomo podprli. Nasprotovali mu bomo in to kolikor
                  se da močno. Zakaj gre? Že ko se je pravzaprav zvedelo da prihaja ta predlog
                  zakona, ali pa ponovni predlog, ali spet ta predlog zakona v Državni zbor po
                  nujnem postopku smo sopodpisali skupaj z drugimi poslanci predlog, da se zakon
                  uvrsti v proceduro po normalnem postopku. Se pravi z vsemi postajami, na katerih
                  se ga da dobro premisliti, dopolniti in utemeljiti. Namreč spremembe, ki jih uvaja
                  predlog novele zakona ne zadostijo že v osnovi poslovniški določbi, kdaj je možno
                  sprejeti zakon po nujnem postopku. Saj v konkretnem primeru ne gre niti za težko
                  popravljive posledice za delovanje države, niti za interese varnosti, ali obrambe
                  države. Še manj pa za odpravo posledic naravnih nesreč. Razen če se seveda ta
                  zakon, ta predlog zakona sam šteje za naravno nesrečo in njegov avtor, gospod
                  Šturm. To je edina možnost.</p>
               <p>Predlagana novela zakona o prekrških v enem delu predvideva zelo visoke zgornje
                  mejne dobe kot glavne sankcije za prekrške. To pa temelji na nečem, kar še ne
                  obstaja. To je približno tako kot smo v srednji šoli "plonkali". Ko si zvedel od
                  kolega rezultat in potem si računal nazaj, je bilo včasih uspešno, ampak nikoli pa
                  ni bilo dovoljeno, v tem je možna primerjava. To ni dovoljeno in tudi v našem
                  pravnem sistemu, v procedurah ni mogoče se sklicevati na nekaj, kar še ni. Čeprav
                  smo danes že to slišali pri poročilu Komisije o preprečevanju korupcije, smo tudi
                  slišali, da bo enkrat tako, kot se jim zdi, da bi moralo biti. Spremembe te
                  zakonodaje so tako obširne, kar poglejte, koliko členov se spreminja in kaj vse
                  spreminja, da bi zahtevale tehtnejše premisleke, podprte z natančnimi analizami
                  trenutnega stanja in pa predlogi rešitev.</p>
               <p>Zakaj se je predlagal nujni postopek? Očitno ni nepopravljivih posledic za
                  delovanje države. Ni problem interes varnosti ali obrambe države in ni naravna
                  nesreča. Je pa nekaj drugega. Ko se je pojavil predlog novele, so se oglasili
                  mnogi kritiki, in sicer predvsem iz stroke, kolegi, bivši kolegi gospoda Šturma,
                  strokovna javnost se je odzvala zelo intenzivno v sorazmerno kratkem času in to je
                  prav gotovo razlog, da se je ministrstvo z ministrom gospodom Šturmom odločilo, da
                  gre po nujnem postopku, da bi bilo čim manj kritik, da bi bilo čim manj razprave,
                  da bi bilo čim manj opozarjanj na njegove napake in njegovi naročniki nimajo
                  natančnega pregleda nad njegovo pridnostjo, kaj vse počne, kako hitro hoče vse
                  spreminjati. In kot že rečeno, včeraj preveč vneme prav gotovo škodi in to se
                  ravno pozna. To, da nas pa v Državnem zboru zasipava Ministrstvo za pravosodje kar
                  naprej z nekimi popravki popravkov, pa govori tudi o tem, da nas hočejo na ta
                  način onemogočiti pri nekem normalnem delu. V Liberalni demokraciji Slovenije
                  predloga zakona nikakor ne bomo podprli.</p>
            </sp>
            <sp xml:id="SDZ4-Redna-35-2008-02-06.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren, v imenu Poslanske skupine NSi.</p>
            </sp>
            <sp xml:id="SDZ4-Redna-35-2008-02-06.sp138">

               <speaker>DRAGO KOREN:</speaker>

               <p>Zdaj pa mislim, da zadnjič za danes lep pozdrav iz tega mesta. Prekršek je
                  dejanje, ki pomeni kršitev zakona uredbe Vlade, odloka samoupravne lokalne
                  skupnosti, ki je kot tak določen kot prekršek in je zanj predpisana sankcija. V
                  Poslanski skupini Nove Slovenije bi si sicer zelo želeli, da bi se zmanjšalo
                  število prekrškov in posledično tudi sankcij. Zakon o prekrških je krovni zakon za
                  sankcioniranje široke palete kršitev. Sistem mora biti zasnovan tako, da
                  predvideva vsa možna dejanska stanja kršitev, ki se lahko pojavijo. Vsako
                  spreminjanje zakonodaje vpliva tudi na področje prekrškov, saj skoraj vsak zakon
                  vsebuje tudi kazenske določbe s določitvijo prekrškov in višino glob. Spremembe
                  narekuje tudi praksa prekrškovnih organov in sodišč, ki se ukvarjajo predvsem s
                  procesnimi določbami. Zadnja širša prenova prekrškovnega prava, ki se je zgodila
                  leta 2003 je bila sicer že večkrat novelirana. Ugotovimo lahko, da vsakokratne
                  spremembe prinašajo izboljšave sistema in so gotovo pomemben ukrep za odpravo
                  posameznih nejasnosti, ki se kažejo v praksi. Tokratna novela posega na več
                  področij.</p>
               <p>Kot prvo naj omenim, da se zakon spreminja zaradi nove ureditve prekrškov s
                  področja varstva konkurence. Splošni okvir in predpisane globe ne zadoščajo več
                  resnosti kršitev nelojalne konkurence. Globo bo po sedanji spremembi mogoče izreči
                  v procentu od višine letnega prometa podjetja. Na tem področju se podaljšujejo
                  tudi zastaralni roki. Glede na resnost prekrškov in velike težave pri odkrivanju
                  kršitev so bili dosedanji zastaralni roki absolutno prekratki.</p>
               <p>V Poslanski skupini nove Slovenije se nam zdijo pomembne tudi spremembe v ureditvi
                  uklonilnega zapora. Marsikdaj izrek uklonilnega zapora ne bi dosegel svojega
                  namena, to je, da bi kršitelj plačal globo. Direktor zavoda za izvrševanje
                  kazenskih sankcij bo lahko predlagal, da se kazen uklonilnega zapora ne izvrši, če
                  bo presodil, da gre za storilca, pri katerem okoliščine kažejo na to, da uklonilni
                  zapor ne bi dosegel svojega namena.</p>
               <p>V nadaljevanju novele zakona o prekrških se določajo še spremembe glede višine
                  zgornje meje za predpisovanje glob, razmejitev pristojnosti med hitrim in rednim
                  postopkom, ter jasnejša ureditev pravic kršiteljev v hitrem postopku. Predlagane
                  so tudi spremembe v postopku zahteve za sodno varstvo, predlaga se pa še
                  razširitev pravice do pritožbe, ki jo bo lahko vložil državni tožilec, če jo bo
                  prekrškovni organ prej napovedal.</p>
               <p>Poglavitne spremembe so po mnenju Poslanske skupine Nove Slovenije tudi na
                  področju vročanja. Dosedanje vročanje po Zakonu o kazenskem postopku bo
                  nadomestilo vročanje po splošnem upravnem postopku. Menimo, da je vročanje po
                  ZUP-u zelo učinkovito, kar se je izkazalo v dosedanjih upravnih postopkih. V
                  večini primerov se pojavljajo težave s tistimi, ki določenih pisanj ne želijo
                  sprejeti in se na tak način izmikajo, s tem pa daljšajo in dražijo postopke. Na
                  tem področju mora biti država vztrajna in odločna. V Poslanski skupini Nove
                  Slovenije bomo predlagane rešitve podprli.</p>
            </sp>
            <sp xml:id="SDZ4-Redna-35-2008-02-06.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marijan Drofenik v imenu poslanske skupine SLS.
                  Prosim. </p>
            </sp>
            <sp xml:id="SDZ4-Redna-35-2008-02-06.sp140">

               <speaker>MARIJAN DROFENIK:</speaker>

               <p>Spoštovani podpredsednik, spoštovani državni sekretar, poslanke, poslanci! V
                  Poslanski skupini Slovenske ljudske stranke se zavedamo, da se je v zadnjem času
                  izkazala potreba po splošnem povišanju globe kot glavne sankcije za prekrške.
                  Veljavni okvir za predpisovanje glob očitno ne omogoča ustrezne prevencijske
                  funkcije. Zato tudi razumemo namen Vlade Republike Slovenije, da predlaga zvišanje
                  zgornje meje za predpisovanje globe za prekrške. Večje globe naj bi namreč
                  vplivale na posameznika tako, da se naslednjič vzdrži dejanja, ki predstavlja
                  prekršek. Med glavnimi razlogi za višanje zgornje meje globe kot glavne sankcije
                  za prekrške je seveda odločitev, da se povišajo globe za prekrške zoper varnost
                  cestnega prometa. Na tem področju se predvideva, da se globe povišajo tudi za
                  posameznike kot kršitelje. Sankcioniranje kršitev je seveda treba prilagoditi tudi
                  evropskemu okviru pravnih ureditev.</p>
               <p>Podpiramo spremembe in dopolnitve, ki odpravljajo določene nejasnosti v procesni
                  ureditvi odločanja o prekrških in izrekanja ter izvrševanja sankcij za prekrške.
                  Menimo, da bodo k kvalitetnejši izvedbi samega postopka o prekršku prispevale tudi
                  dopolnitve določb, s katerimi se ureja postopanje in izdaja odločbe o prekršku
                  oziroma izdaja plačilnega naloga. Pri določenih prekrškovnih organih in sodiščih
                  že prihaja do zastojev zaradi različne razlage ustreznih določb o pristojnosti za
                  vročanje pravnomočnih sodb sodišča o zahtevi za sodno varstvo. Zato je prav, da se
                  s tem predlogom zakona odpravlja nejasnosti v postopku zahteve za sodno varstvo
                  ter izrecno določa pristojnosti za vročanje posameznih vrst odločb sodišča o
                  zahtevi za sodno varstvo. Predlog novega načina vročanja v rednem postopku pa bo
                  ob smiselni uporabi Zakona o splošnem upravnem postopku cenejši, hitrejši in
                  učinkovitejši ter hkrati onemogoča izmikanje vročitvi.</p>
               <p>Z namenom pospešitve postopka in preprečevanja zlorabe pravice podpiramo tudi
                  predlagane spremembe glede odločanja in izdajanja sodbe v skrajšanem postopku.
                  Obdolženec v prihodnje ne bo mogel izrabljati ugovora in na tak način doseči
                  razveljavitve sodbe, nato pa z izmikanjem v rednem postopku podaljševati čas do
                  odločitve, računajoč na zastaranje pregona. V prihodnje za razveljavitev sodbe,
                  izdane v skrajšanem postopku ne bo več dovolj le navedba obdolženca, da zoper
                  sodbo vlaga ugovor, temveč se zahteva njegovo aktivno sodelovanje v sodnem
                  postopku vključno z navedbo dokazov in dejstev, ki so mu v korist. Podati bo moral
                  tudi pisni zagovor in pisno zahtevo, da ga sodišče zasliši ob vložitvi
                  ugovora.</p>
               <p>Poslanci Slovenske ljudske stranke imamo sicer nekaj pomislekov glede predlaganih
                  sprememb ureditve uklonilnega zapora. Prav je, da se sistem prilagodi dejanskim
                  primerom kršiteljev, ki kljub dejstvu, da razpolagajo z določenim premoženjem,
                  izkazujejo obstoj drugih ovir za določitev in izvršitev uklonilnega zapora, ki so
                  takšne narave, da zaradi njih uklonilni zapor ne bi dosegel svojega namena. Gre
                  predvsem za zdravstveno stanje storilca, njegovo starost, psihofizično stanje in
                  socialne razmere v katerih živi. Njegovo stanje mora biti v času odločanja o
                  ugovoru in tudi v času morebitne izvršitve uklonilnega zapora takšno, da je
                  izpolnjen pogoj nedoseganja namena uklonilnega zapora. Smiselna je tudi
                  poenostavitev postopka o ugotavljanju storilčevega premoženjskega stanja in
                  njegovih možnosti za plačilo globe. Sodišče mora v teh primerih opraviti vse
                  potrebne poizvedbe, lahko pa zahteva tudi poročilo pristojnega centra za socialno
                  delo o okolju in razmerah, v katerih storilec živi. Sodišče pa lahko v določenih
                  primerih tudi odloči, da se uklonilni zapor ne izvrši. Gre za okoliščine, ki
                  kažejo na to, da izvršitev uklonilnega zapora ne bi bila v skladu s svojim
                  namenom. To so primeri, ko je storilec zmožen plačila globe, ko ima pridobitno
                  sposobnost in podobno. Strinjamo se torej s tem, da je uklonilni zapor precej
                  občutjiva zadeva in da je smiselna le, če storilec globo čim prej plača.</p>
               <p>V Poslanski skupini Slovenske ljudske stranke bomo torej predlagane spremembe in
                  dopolnitve Zakona o prekrških podprli, saj menimo, da prinašajo precej dobrih
                  rešitev. Hvala.</p>
            </sp>
            <sp xml:id="SDZ4-Redna-35-2008-02-06.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS.</p>
            </sp>
            <sp xml:id="SDZ4-Redna-35-2008-02-06.sp142">

               <speaker>VILI REZMAN:</speaker>

               <p>Kar zadeva Zakon o prekrških, ima s stališča Poslanske skupine DeSUS dve plati.
                  Eno, ki jo zagotovo podpira in ki zadeva osnovne ambicije in cilje, ki jih ima. In
                  drugo, do katerih imamo, žal, zopet celo vrsto, pa nismo edini, zadržkov. Precej
                  obsežne so predlagane spremembe, gredo pa, če jih rangiramo med tiste, ki niso
                  zahtevne, ki bi jih lahko tudi po takšnem postopku, kot je bil sprejet, sprejeli,
                  ampak tudi takšnih je kar precej, ki bi res zahtevale več premisleka, več
                  tehtanja, več argumentacije, kar je bilo stališče tudi nekaterih drugih od
                  poslancev bolj strokovnih institucij.</p>
               <p>Ambicije, ki jih brez dvoma smemo podpreti so ambicije, da se znižujejo stroški,
                  da se povečuje učinkovitost, da se razbremenjuje vse tiste v sodnem sistemu, ki
                  jih je moč razbremeniti, tudi ambicije, da se dvignejo najvišje možne globe z
                  namenom, da se pač poveča varnost v cestnem prometu in ambicije, da skušamo
                  omejiti onemogočanje konkurence kolikor jo je le mogoče. Torej, tovrstnim ciljem
                  Poslanska skupina DeSUS zagotovo lahko pritegne.</p>
               <p>Poti, ki je bila izbrana in po kateri naj bi se prišlo do teh ciljev pa žal ne
                  moremo v celoti pritegniti in govorili smo že o tem, naj danes samo ponovim, da se
                  nam pravzaprav zdi kot, da bi bilo gradivo napisano s slabo vestjo. Kajti, na
                  zgolj dobrih dveh straneh je predlagatelj več kot desetkrat imel za potrebno
                  omeniti kako potreben je nujni postopek, čeprav se večina s tem ne strinja. Ko
                  skuša argumentirati, zakaj je ta nujni postopek potreben se zdi, da mu ne uspe
                  najbolj oziroma je včasih argumentacija ravno obratno sorazmerna. Če kdo reče, da
                  mora biti postopek nujen zavoljo tega, da ne bi prišlo do neusklajenosti Zakona o
                  prekrških s še ne sprejetimi zakoni, ki so šele na poti, potem to zagotovo ni
                  dober argument za nujnost postopka. Če se argumentira potreba po nujnosti s tem,
                  da so med sodišči spori zaradi pristojnosti, to najbrž tudi ne terja nujnega
                  postopka. Če se govori o tem, da naj bi se prispevalo h kvalitetnejšemu delu
                  prekrškovnih organov, bi tudi lahko na drugačen način, ne ravno na nujnega, to
                  zagotavljali. Eden izmed argumentov na primer je bil, da se terja večja
                  učinkovitost vročanja, pa so po nekaterih analizah, ki so jih delali v sodnem
                  sistemu relativno uspešni, bojda celo preko 90% uspešnih vročanj beležijo. To se
                  pravi, da ti argumenti, ki so bili našteti, niso bili ravno najbolj tehtni in je
                  kolegij in Državni zbor nekako na silo z močjo sprejel pač ta nujni postopek,
                  ampak sedaj ga imamo kakršnega imamo.</p>
               <p>Vsebinske pripombe pa žal tudi niso bile vse upoštevane. Ne tiste, ki jih je
                  Zakonodajno-pravna služba kot prva najbrž prispevala in ne tiste, ki jih je
                  Okrajno sodišče iz Ljubljane, ki po sodbi nekaterih poslancev in poslank tudi niso
                  takšne, da bi jih smeli dajati v nemar. Pravno sistemske pripombe, je bilo danes
                  že povedano, niso bile upoštevane. Pri neustreznem vročanju se vztraja. Vztraja se
                  pri povečevanju učinkovitosti na račun pravne varnosti tistih, ki so v postopkih.
                  In cela vrsta drugih takšnih pomislekov je še bilo, ki bi bili vredni daljšega
                  premisleka, zato dobivamo vtis, da bolj kot predlagatelj terja nujnost postopka,
                  manj je verjeti, da je ta nujnost res potrebna. Poslanska skupina DeSUS tako meni,
                  da je nekoliko preveč hitenja pri spremembi tega zakona, da je premalo analiz, da
                  je preveč očitkov o nedodelanosti s strani stroke, tako da najbolj frenetični
                  podporniki tega predloga za spremembe in dopolnitve zakona o prekrških v Poslanski
                  skupini DeSUS zagotovo ne bomo.</p>
            </sp>
            <sp xml:id="SDZ4-Redna-35-2008-02-06.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti v imenu Poslanske skupine
                  SNS.</p>
            </sp>
            <sp xml:id="SDZ4-Redna-35-2008-02-06.sp144">

               <speaker>ZMAGO JELINČIČ PLEMENITI:</speaker>

               <p>Hvala lepa in dober dan. Predloga zakona o spremembah in dopolnitvah Zakona o
                  prekrških v Slovenski nacionalni stranki ne bomo podprli. Že samo to, da je vlada
                  predlagala ta zakon po nujnem postopku kaže na to, da ga hoče na vsako silo
                  poriniti skozi Državni zbor s čim manj razpravami in s čim manj nasprotujočimi se
                  mnenji. Dejstvo je, da ta zakon sam po sebi je zahteval in še vedno zahteva širšo
                  razpravo, tudi strokovnih služb, ne le in zgolj tistih iz vladne strani.</p>
               <p>Na dolgo in na široko govoriti o tem zakonu mi je malo težko, ampak jaz se bom,
                  ker je kolega pred menoj tudi govoril o uklonilnem zaporu, bom tudi jaz govoril
                  nekaj o tem. Namreč, uklonilni zapor se zdaj pravzaprav v določenih segmentih
                  črta. Črta se tam kjer bi moralo v uklonilni zapor, bi morali odpeljati tiste, ki
                  se jim ne da izterjati denarja. Skratka, zopet so privilegirani, na primer,
                  Cigani, narkomani in podobne skupine ljudi. Kajti njim davkarija ne more sesti na
                  noben dohodek. Socialne službe tisti denar, ki jih dobijo od socialnih služb,
                  tisto je nedotakljivo. Tisto, kar zaslužijo z raznim prodajanjem spomenikov,
                  bakrenih žlebov in podobnim zbiranjem plemenitih kovin, tistega jim nihče ne more
                  vzeti, kajti je neobdavčeno in gre direktno v žep. To se pravi, je populacija teh
                  marginalnih skupin privilegirana. Vedno bodo pa plačali kazen in vedno bodo dobili
                  po glavi vsi tisti spoštovanja vredni državljani, ki plačujejo davke, ki hodijo v
                  službo in katerim se lahko davčni organ z lahkoto usede na tiste bedne plače ki
                  jih dobijo.</p>
               <p>Tudi višina teh kazni je grozljiva. Za kakšen prekršek na polju avtomobilizma, če
                  tako rečem, 1.000 evrov. 1.000 evrov so skoraj tri plače delavke v Muri. In te
                  delavke in taki ljudje bodo kaznovani, jim bodo odvzeli vse, kar imajo. Neki
                  Cigani ki pa konstantno kršijo zakone, oni so pa privilegirani, kajti uklonilni
                  zapor jim je odpravljen. Saj lepo piše, da se uklonilni zapor ne sme določiti, če
                  je bil za prekršek izdan plačilni nalog in tako naprej. Plačilni nalog za Cigana
                  pomeni to, da ga zmečka in ga vrže skozi okno. Za obrisati si spodnji del hrbta je
                  papir pretrd. Za podkuriti peč ne gori dovolj dobro. To se pravi, kaj bo naredil?
                  Zmečkal ga bo in vrgel ga bo skozi okno. To se tudi dogaja. In seveda kaj bo naša
                  ljuba oblast naredila? Verjetno bodo tisti papir pobrali, ga spravili in se
                  Ciganom še opravičili, da so jim sploh napisali takšen nalog in naslednjič jim
                  naloga ne bodo več napisali. Kajti zadeva je neizterljiva. Uklonilni zapor, ki pa
                  je do zdaj to zadevo poravnaval, tega pa ne bo več. Namreč kaj se je dogajalo in
                  kaj se dogaja še zdaj, dokler ne bo ta zakon sprejet? Tisti hip, ko so prišli
                  policisti k kašnemu Ciganu, da ga bodo odpeljali v zapor, je v enem kosu odplačal
                  kazen z obrestmi vred. Vem za primer iz novomeškega okrožja, kjer je šlo za eno
                  zadevo, ko je bil nekdo, Cigan seveda, davkariji dolžen preko 100.000 evrov in ko
                  so ga prišli iskati, da ga bodo zaprli, je v hipu plačal v gotovini kompletno
                  kazen. Zdaj pa, razen nekaterih seveda, kdo od nas lahko potegne iz žepa 100.000
                  evrov in jih plača? Zato tak zakon nikakor ne moremo podpreti. Hvala lepa.</p>
            </sp>
            <sp xml:id="SDZ4-Redna-35-2008-02-06.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Zgorac v imenu skupine nepovezanih poslancev.</p>
            </sp>
            <sp xml:id="SDZ4-Redna-35-2008-02-06.sp146">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. V Poslanski skupini nepovezanih
                  poslancev, imenovani Lipa, zakona ne bomo podprli. Ampak ne zaradi razlogov, ki
                  smo jih slišali od naših predhodnikov, ampak zaradi drugih razlogov, ki jih bom
                  omenil mogoče malo kasneje. Kar se tiče uklonilnega zapora. Veste, uklonilni zapor
                  pride takrat, ko je plačilni nalog izdan in se ne plača. Takrat pride do
                  uklonilnega zapora. Zato ta nevednost mojega predhodnika naj bo upravičena.
                  Uklonilni zapor pride šele takrat, ko nekdo ne plača po treh obvestilih. In
                  uklnilni zapor je v bistvu bila ena sankcija, ki se mi zdi primerna za to, da bi
                  se lahko neka kazen oziroma neka globa za prekršek iztirjala. Uklonilni zapor ne
                  pomeni, da greš ti v zapor in oddelaš svojo globo, ki si jo dobil. Še vedno jo
                  moraš plačati. Uklonijo te zato, ker svoje globe nisi plačal in si nevaren za
                  okolico. Ampak pustimo. Nevednost je pač takšna, kot je.</p>
               <p>Stvar, ki jo pogrešamo v Poslanski skupini nepovezanih poslancev, Lipa, je mogoče
                  oblika javnih del. Javna dela so ena oblika, ki bi vsakomur pomagala k temu, da
                  prekrška ne bi ponavljal in ne bi bil tisti, ki se vrača na pota bodisi kaznivih
                  dejanj bodisi prekrškov. Kar nas bode v oči pri predlogu zakona, je predvsem
                  tisto, da je zakon predlagan po nujnem postopku. Poslovnik Državnega zbora
                  Republike Slovenije, bom rekel mala ustava za vse nas poslance, pravi, da je zakon
                  lahko predložen po nujnem postopku takrat, kadar gre za odpravo posledic naravnih
                  nesreč, težko popravljivih posledic za delovanje države - takrat lahko Vlada
                  predlaga zakon po nujnem postopku. Noben od teh trenutkov se v predlogu zakona
                  oziroma spremembah in dopolnitvah zakona o prekrških ni zgodil. Zakon bi lahko bil
                  predlagan po rednem postopku, takrat bi imeli možnost širše razprave, tudi bodisi
                  kakšnih koristih predlogov s strani koalicije, opozicije, kogarkoli v tem Državnem
                  zboru.</p>
               <p>Kar se tiče višine glob. Višine glob bi se morale po prepričanju Poslanske skupine
                  nepovezanih poslancev, imenovane Lipa, prilagajati trenutnemu razpoloženju ali pa
                  trenutnemu standardu v naši državi. Zastonj, bodisi Vlada Republike Slovenije,
                  predlagatelj zakona, kdorkoli pač si želi, da bi oglobili tiste, ki delajo
                  prekrške, za neko bajno vsoto. Ta bajna vsota je sicer, bom rekel, na pogled lahko
                  zelo - ali pa, lahko predstavlja palico nekomu, da jo bo spoštoval od zdaj naprej.
                  Ampak če mi nimamo možnosti izterjave te globe, če nimamo možnosti, da bi tega
                  človeka kaznovali, enostavno zato ker tega nima, ne more dati, mina od kod. Vemo,
                  da je po Ustavi Republike Slovenije lastnina posameznika sveta, kar je prav, da
                  je, da ne bomo napačno razumeli, potem tudi globa nima učinka kazni. Namesto
                  višine globe v tisočih evrih, kot jo predlagate nekomu, ki dela za strojem, recimo
                  v Palomi, Sladkem Vrhu, kjer dobi 430 evrov neto plače, pa če bo prevozil rdečo
                  luč, ga boste oglobili za 500 evrov - samo zdaj, s čim naj plača? Mi ne naredimo
                  nič, popolnoma nič! Zaprli ga ne boste, oglobili ga ne boste, ker ga ne morete,
                  ker mu cele plače ne morete vzeti, tudi nima od kod dati. Torej niste sledili
                  namenu zakona. In te globe za ljudi in teh je vse več v Republiki Sloveniji,
                  predvsem po zaslugi te vlade, ne boste mogli oglobiti. Javna dela so pa ena takšna
                  institucija, o kateri bi bilo po našem prepričanju, po prepričanju nepovezanih
                  poslancev, imenovanih Lipa, tista zgodba, o kateri bi se dalo razmišljati v
                  bodoče, ko boste pripravljali takšne zakone. Kaj je hujše od tega, da moraš iti
                  okopavati rože v mestni park, če si bil pa pred tem veliki privatnik, ali pa po
                  vašem prepričanju ali prepričanju vlade velik konkurent - čeprav vemo, da ta vlaga
                  za konkurenco na gospodarskem trgu ne skrbi - če si bil pa takrat veliki frajer,
                  in si imel člansko izkaznico katere od vladnih strank! Zakona ne bomo podprli.
                  Hvala.</p>
            </sp>
            <sp xml:id="SDZ4-Redna-35-2008-02-06.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, končali smo s predstavitvijo stališč poslanskih skupin. Ker k
                  dopolnjenemu predlogu zakona ni bilo vloženih amandmajev, zaključujem drugo
                  obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
                  opravili danes v okviru glasovanj, čez pol ure, to je 15.35 uri.</p>
               <p>S tem prekinjam to točko dnevnega reda, prekinjam sejo zbora, ki jo bomo
                  nadaljevali ob 15.35 uri. Hvala.</p>
               <stage>(Seja je bila prekinjena ob 15.07 uri in se je nadaljevala ob 15.37.)</stage>
            </sp>
            <sp xml:id="SDZ4-Redna-35-2008-02-06.sp148">

               <speaker>PODPREDSEDNIK SAŠO PEČE:</speaker>

               <p> Spoštovane poslanke, spoštovani poslanci, nadaljujemo s prej prekinjeno sejo.
                  Prehajamo na glasovanje Državnega zbora o predlogih odločitev. Prosim vas, da po
                  ustaljeni praksi, vsi skupaj preverimo delovanje glasovalnih naprav. Po pravilu
                  mora v okviru glasovalne naprave goreti rumena lučka. Ker ne vidim pritožbe,
                  pomeni, da lahko preidemo na odločitve Državnega zbora.</p>
               <p>Nadaljujemo s prekinjeno <title>22. točko dnevnega reda</title>, to je z
                  obravnavo <title>poročila o delu Komisije za preprečevanje korupcije v letu 2006</title>
               </p>
               <p>Prehajamo na odločanje o sklepih in vloženih amandmajih. Prvo prehajamo k
                  odločanju k drugemu sklepu, in sicer konkretno na odločanje o amandmaju Poslanske
                  skupine Zares za novi 2.a sklep. Glasujemo. Navzočih je 57 poslank in poslancev,
                  za je glasovalo 19, proti 36.</p>
               <p><stage>(Za je glasovalo 19.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju prav tako Poslanske skupine Zares za novi 2.b
                  sklep. Glasujemo. Navzočih je 61 poslank in poslancev, za je glasovalo 22, proti
                  38.</p>
               <p><stage>(Za je glasovalo 22.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo k 3. sklepu. Odločali bomo o amandmaju Poslanske skupine Zares za novi
                  3.a sklep. Glasujemo. Navzočih je 60 poslank in poslancev, za je glasovalo 23,
                  proti 36.</p>
               <p><stage>(Za je glasovalo 23.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo k 4. sklepu. Odločali bomo o amandmaju Poslanske skupine Zares k 4.
                  sklepu. Glasujemo. Navzočih je 64 poslank in poslancev, za je glasovalo 22, proti
                  41.</p>
               <p><stage>(Za je glasovalo 22.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Končali smo z odločanjem o amandmajih k predlogu sklepov.</p>
               <p>Prehajamo na odločanje o predlogu sklepov k Poročilu Komisije za preprečevanje
                  korupcije v letu 2006 v celoti. Ob tem vas opozarjam, da me na že posredovano
                  ugotovitev, da sta prvi in drugi predlagani sklep komisije po Zakonu o
                  preprečevanju korupcije brezpredmetna. Glasujemo. Navzočih je 65 poslank in
                  poslancev, za so glasovali vsi prisotni, nihče proti.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>S tem ugotavljam, da so sklepi v celoti sprejeti.</p>
               <p>S tem zaključujem to točko dnevnega reda.</p>
               <p>Nadaljujemo pa s <title>prekinjeno 6. točko dnevnega reda - to je s tretjo
                     obravnavo Predloga zakona o spremembah in dopolnitvah zakona o varnosti na
                     smučiščih, v okviru rednega postopka.</title> Ker amandmaji k dopolnjenemu
                  predlogu zakona niso bili vloženi, prehajamo na odločanje o predlogu zakona.
                  Obveščam vas, da me Zakonodajno-pravna služba oziroma Vlada Republike Slovenije
                  nista obvestila, da bi bil zaradi amandmajev, sprejetih na matičnem delovnem
                  telesu, predlog zakona neusklajen. Glasujemo. Navzočih je 67 poslank in poslancev,
                  za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Mi pa nadaljujemo s <title>prekinjeno 10. točko dnevnega reda - to je z obravnavo
                     Predloga zakona o spremembah in dopolnitvah zakona o Državnem svetu.</title> Ker amandmaji k dopolnjenemu predlogu zakona niso bili vloženi, prehajamo
                  na odločanje o zakonu. Tudi tukaj vas obveščam, da me Zakonodajno-pravna služba
                  oziroma Vlada Republike Slovenije nista opozorili, da bi bil zaradi amandmajev,
                  sprejeti na matičnem delovnem telesu, predlog zakona neusklajen. Ob tem vas želim
                  opozoriti, da bo na podlagi prvega odstavka 98. člena Ustave Republike Slovenije
                  zakon sprejet, če bo zanj glasovalo dve tretjini vseh poslancev, to je 60 ali več.
                  Glasujemo. Navzočih je 67 poslank in poslancev, za je glasovalo 55, proti 3.</p>
               <p><stage>(Za je glasovalo 55.)</stage> <stage>(Proti 3.)</stage></p>
               <p>Ugotavljam, da zakon ni sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 11. točko dnevnega reda - to je z obravnavo
                     Predloga zakona o spremembah in dopolnitvah zakona o raziskovalni in razvojni
                     dejavnosti.</title> Prehajamo na odločanje o naslednjem predlogu sklepa:
                  "Predlog zakona o spremembah in dopolnitvah zakona o raziskovalni in razvojni
                  dejavnosti ni primeren za nadaljnjo obravnavo." Glasujemo. Se opravičujem,
                  prehajamo na obrazložitev v imenu poslanskih skupin. Odpiram postopek. Izvolite.
                  Besedo ima poslanec Alojz Sok v imenu Poslanske skupine Nova Slovenija,
                  izvolite.</p>
            </sp>
            <sp xml:id="SDZ4-Redna-35-2008-02-06.sp149">

               <speaker>ALOJZ SOK:</speaker>

               <p>Hvala lepa za besedo. Kot sem že v imenu poslanske skupine danes tukaj povedal,
                  ampak je takrat bila prisotna manjšinska zastopanost poslank in poslancev. Zdaj,
                  ko ste vsi prisotni, bi še enkrat rad obrazložil, da bomo v Novi Sloveniji sklep
                  matičnega delovnega telesa podprli. Zdi se nam namreč sedanja ureditev primerna in
                  se ne strinjamo z obrazložitvijo predlagatelja, češ da je zaradi tega, ker ima
                  Vlada, ki v imenu države zagotavlja tudi večinska finančna sredstva za delovanje
                  javnih raziskovalnih inštitucij, kot sta javni raziskovalni zavod in pa javni
                  infrastrukturni zavod, možnost predlagati večino v upravne odbore imenovani
                  skladov. Takšna rešitev daje možnost Vladi, da v imenu javnega interesa in preko
                  javnih sredstev tudi ima določeni vpliv na to, kar uprave odborov počnejo, to pa
                  je, da sprejemajo program dela, sprejemajo finančni letni načrt in pa seveda da
                  potrjujejo različna poročila pač v obsegu tega. Bolj kot to, kdo je v tej sestavi
                  v upravnem odboru, se nam v Novi Sloveniji seveda zdi pomembno dejstvo, da Vlada
                  preko proračuna povečuje sredstva tako za raziskave, in sicer se ta sredstva
                  povečujejo v stopnji 14% z leta 2007 na 2008 in za enak odstotek tudi v
                  predloženem proračunu za leto 2009. Prav tako pa Vlada v imenu te države
                  zagotavlja znatna sredstva za tehnološki razvoj in tudi na tem področju se
                  sredstva bistveno povečujejo. Tako se vsota, ki je namenjena tej postavki, z leta
                  2007 do leta 2008 povečuje za 48% in pa potem še naslednje leto v 2009 kar za
                  63%.</p>
               <p>To seveda pomeni, da Vlada še kako skrbi za znanstveno tehnološki razvoj in da je
                  v bistvu bolj kot to, kdo bo sedel v kakšnem upravnem odboru, pomembno, koliko
                  sredstev za delovanje teh inštitucij namenjamo. Dejstvo, da pa kakšen posameznik
                  ni bil izvoljen v katerem od teh javnih zavodov še naprej za direktorja, pa seveda
                  ne more biti razlog, da se pojavi potem nekdo od poslancev in predlaga nek nov
                  zakon z neko drugačno ureditvijo.</p>
               <p>V Novi Sloveniji bomo sklep matičnega delovnega telesa podprli. Hvala lepa.</p>
            </sp>
            <sp xml:id="SDZ4-Redna-35-2008-02-06.sp150">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Breda Pečan bo govorila v imenu Poslanske skupine SD.
                  Izvolite.</p>
            </sp>
            <sp xml:id="SDZ4-Redna-35-2008-02-06.sp151">

               <speaker>BREDA PEČAN:</speaker>

               <p>Hvala lepa, gospod podpredsednik.</p>
               <p>Poslanska skupina Socialnih demokratov bo v celoti glasovala proti predlaganemu
                  sklepu v prepričanju, da je sprememba, ki je bila sprejeta pred dvema letoma,
                  škodljiva in da so se škodljive posledice pokazale v tem času do prvič in drugič
                  vloženega zakona, ki naj bi vrnil situacijo v čas pred nastopom te Vlade. Gre za
                  to, da je zagotovo s takšno spremembo prvo, kar je neupravičeno, da Vlada trdi, da
                  s tem, ko skrbi za takšno sestavo upravnih odborov, za interese javnega denarja in
                  interese davkoplačevalcev zaradi tega, ker si, upam trditi, žal sicer nimam
                  podatkov, vendar enako tudi Vlada ni prišla s takšnimi podatki, da se večina
                  inštitutov večinsko financira iz drugih virov, ne pa iz proračunskih virov. To je
                  prvo.</p>
               <p>Drugo, trditi, da je zaradi tega zadoščeno javnemu interesu, če upravni odbor
                  sestavlja večina članov oziroma polovica članov, ki jih imenuje Vlada, je seveda
                  iz trte zvito zaradi tega, ker ni nujno, da ti ljudje tudi zares skrbijo za
                  uresničevanje javnega interesa. To smo imeli priliko slišati, brati in videti že v
                  nekaj primerih.</p>
               <p>In tretje. Enostavno so popolnoma izločeni predstavniki uporabnikov, ki zagotovo
                  še kako - prvo, kar je, financirajo delovanje teh inštitutov, in drugo, kar je, je
                  delo oziroma raziskovalne delo na teh inštitutih zelo pomembno tudi za razvoj
                  gospodarstva, zlasti seveda industrije, kadar gre za inštitute na tehnološkem in
                  tehničnem področju.</p>
               <p>Torej izgovor, da Vlada skrbi za uresničevanje javnega interesa s tem, da imenuje
                  več kot polovico članov ali polovico članov v upravnih odborih raziskovalnih in
                  infrastrukturnih zavodov, je seveda zvita iz trte; ponavljam, gre za popolnoma
                  ideološke razloge, zakaj se je to zgodilo, in menim, da bi Vlada se morala
                  zavedati, da si ustvarja s takšnim načinom delovanja nasprotnike, da ne rečem
                  sovražnike, tudi v raziskovalni in znanstveni sferi.</p>
               <p>Mi bomo glasovali, kot smo že rekli, proti in pozivam vas kolegi, da storite tudi
                  vi, če hočete sebi.../Izključen mikrofon./</p>
            </sp>
            <sp xml:id="SDZ4-Redna-35-2008-02-06.sp152">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ljubo Germič bo govoril v imenu Poslanskega kluba Liberalne
                  demokracije Slovenije, izvolite.</p>
            </sp>
            <sp xml:id="SDZ4-Redna-35-2008-02-06.sp153">

               <speaker>LJUBO GERMIČ:</speaker>

               <p>Hvala lepa za besedo.</p>
               <p>Štirje vrhunski znanstveniki, profesorji, doktorji znanosti, Roman Jerala, Janez
                  Plavec, Boris Žemva, Dragan Mihajlovič, člani upravnih odborov Inštituta Jožef
                  Štefan, Kemijskega inštituta v javnem pismu sporočajo, da sprememba v članstvu
                  upravnih odborov, kjer so se zamenjali direktorji razvojnih oddelkov Leka, Save,
                  Krke in so se nadomestili, lahko bi celo rekli ali po politični liniji povezani
                  drugi člani, nas ti znanstveniki opozarjajo, da prihaja do zastoja v delu teh
                  inštitutov, da se ne obravnavajo prioritetno razvojne vizije in strategije v
                  okviru teh inštitutov in da seveda partnerstvo med tremi - tako ustanoviteljev,
                  uporabnikov in izvajalcev - pravzaprav več ne funkcionira glede na to, da ima
                  ustanovitelj večinski delež v upravnih odborih. Tukaj bi vas želel opozoriti, da
                  so to inštituti, ki predstavljajo v svetu ugled in ponos Republike Slovenije na
                  tem področju in da gre za pomemben segment raziskav na področju kemijske in
                  farmacevtske industrije. Kaj to pomeni za Slovenijo in za njeno gospodarsko rast,
                  vas želim ponovno spomniti, da je dodana vrednost v teh segmentih dvakrat večja,
                  kot je dodana vrednost v celotni predelovalni dejavnosti. In da je obseg sredstev,
                  ki se namenjajo iz tega dela gospodarstva za raziskovalno-razvojno dejavnost okoli
                  50% vseh sredstev, ki se namenjajo za te namene v okviru celotne predelovalne
                  dejavnosti.</p>
               <p>Seveda se v Poslanskem klubu LDS nikakor ne moremo strinjati, da je samo večanje
                  obsega sredstev že merilo za to, da bo Slovenija dosegala raziskovalno odličnost
                  in da bo dosegala višjo gospodarsko rast in gospodarski preboj. Zagotoviti je
                  treba seveda odločanje v teh upravnih odborih, ki bodo imeli strateški interes
                  zagotavljati odličnost slovenske znanosti in uspešen razvoj prenosa znanja v
                  gospodarstvo. Takšno sestavo upravnih odborov, kot je sedaj, da jih ima
                  ustanovitelj v večini, kažejo na negativne posledice. To je samo eden izmed apelov
                  znanstvenikov, kako ureditev, ki jo je prinesla zakonska sprememba v letu 2005,
                  prinaša slabe rezultate.</p>
               <p>Zato v Poslanskem klubu LDS nikakor ne moremo sprejeti sklepa, da je predlog
                  zakona, ki spreminja to sestavo, neprimeren za nadaljnjo obravnavno. In seveda
                  apeliramo na vse kolege in kolegice v tem Državnem zboru, če želimo dobro
                  slovenski znanosti, če želimo razvoju slovenskega gospodarstva dobro, potem
                  dovolimo, poslušajmo glas teh znanstvenikov in nadaljujmo razpravo, ki je
                  namenjena sestavi članstva v upravnem odboru. Hvala lepa.</p>
            </sp>
            <sp xml:id="SDZ4-Redna-35-2008-02-06.sp154">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Pavle Gantar bo govoril v imenu Poslanske skupine
                  Zares, izvolite.</p>
            </sp>
            <sp xml:id="SDZ4-Redna-35-2008-02-06.sp155">

               <speaker>DR. PAVEL GANTAR:</speaker>

               <p>Hvala lepa, gospod podpredsednik, spoštovane kolegice in kolegi.</p>
               <p>V Poslanski skupini Zares bomo glasovali proti sklepu matičnega delovnega telesa.
                  Vprašanje, o katerem danes govorimo, je seveda vprašanje o avtonomijo znanosti in
                  o avtonomiji raziskovalnega dela. Ta avtonomija ni samo pravica do abstraktne
                  svobode raziskovanja v ustavnem smislu, ampak je seveda tudi avtonomija
                  razpolaganja z viri, s katerimi pač lahko raziskujemo, z denarnimi viri,
                  kadrovskimi viri in drugimi viri. In ta avtonomija je resno in temeljito ogrožena
                  z dejstvom, da so upravni odbori v raziskovalnih inštitucijah sestavljeni tako, da
                  prevladuje politika in konkretno ena politična opcija, kar je iz sestave teh
                  nadzornih odborov in upravnih odborov povsem razvidno, če pogledamo, kdo je bil
                  zamenjan in kako je bil zamenjan. Rad bi vas opozoril, da lahko greste pogledat
                  številne ugledne tuje raziskovalne inštitucije in zavode in povsod boste
                  ugotovili, da politična sfera nima odločujočega in določujočega vpliva na to
                  dejavnost. Še več kot to, tisto, kar me čudi, je nezaslišana drznost in če hočete
                  predrznost politike, da ona ve in misli, da ve, kaj so cilji raziskovalnega dela.
                  Če bi temu bilo tako, potem seveda v zgodovini znanosti marsikaj, kar je bil
                  odkrito in kar je danes sestavni del našega življenja, ne bi bilo nikoli odkrito
                  in o tem so pisali številni publicisti in znanstveniki na tem področju.</p>
               <p>Če želimo v politiki tvorno prispevati k znanosti, je najboljše, da ji zagotovimo
                  stabilen okvir, transparentno sofinanciranje, ker financiramo tako ali tako ne
                  vsega, in prepustimo znanosti sami, da izbere svojo pot, skupaj z industrijo in
                  seveda dejavnostmi, na katere vpliva ona in je vplivana od njih.</p>
               <p>Jaz bi rad opozoril tudi na srečanje sindikata visokošolskih in raziskovalnih
                  delavcev pred desetimi dnevi na Inštitutu Jožef Štefan, kjer so predstavili
                  drugačne podatke o teh, da delež sredstev raste, pač pa obratno, sredstva se
                  zmanjšujejo, tudi osebnih dohodki se zmanjšujejo in prav tam je bilo opozorjeno,
                  da je avtonomija tega raziskovalnega dela in odločanja ključna za uspeh in
                  perspektivo raziskovanj v Sloveniji.</p>
               <p>Tako da bomo mi, kot sem rekel, glasovali proti sklepu matičnega delovnega telesa
                  in, kot rečeno, sam za sebe moram reči, če bomo kdaj v priložnosti, da bomo lahko
                  oblikovali vladajočo koalicijo, bo to eden izmed prvih zakonov, ki ga bomo
                  spremenili. Hvala lepa.</p>
            </sp>
            <sp xml:id="SDZ4-Redna-35-2008-02-06.sp156">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Barbara Žgajner Tavš bo predstavila stališče
                  nepovezanih poslancev, izvolite.</p>
            </sp>
            <sp xml:id="SDZ4-Redna-35-2008-02-06.sp157">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi, naj bo to še zadnji apel
                  tistih, ki smo se podpisali pod predlog zakona.</p>
               <p>Dva dni praktično poslušamo v tem parlamentu velike besede o korupciji,
                  klientalizmu, nepotizmu in tako dalje. Ampak veste, od besed do realizacije ali pa
                  premika v drugo smer je velik korak. Mi vam ga danes ponujamo, ponujamo, da
                  dokažemo, pa bom rekla širši slovenski javnosti, tudi znanstveno-raziskovalni
                  sferi, da nam ni vseeno, kaj se dogaja z neodvisnostjo državnih inštitucij, kaj se
                  dogaja z avtonomijo neodvisnih inštitucij znanstveno-raziskovalne sfere.</p>
               <p>V preteklosti je bil sprejet zakon, ki spreminja sestavo v upravnih odborih
                  znanstveno-raziskovalnih inštitucij: Vlada ima večino. In to pomeni, da ima Vlada
                  večino ali pa zadnjo besedo tudi pri kadrovanju. Tudi pri kadrovanju v okviru
                  upravnih odborov, ne nazadnje tudi na direktorskem mesta posameznih inštitutov. In
                  verjamem, da veste, da so se zgodili Pedagoški inštitut, Inštitut za narodnostna
                  vprašanja, Kemijski inštitut, Inštitut Jožefa Štefana, o katerih je govoril pred
                  menoj poslanski kolega Germič.</p>
               <p>To so, spoštovane kolegice in kolegi, zadeve, ki terjajo resen razmislek in korak
                  v drugo smer, v kolikor ne bomo naredili še ene kljukice pod klientelizem te
                  Vlade. Na vodilna mesta se imenujejo osebe, ki nimajo niti strokovnih kompetenc,
                  ki nimajo znanja, ki nimajo niti zakonskih pogojev, da bi bili lahko imenovani v
                  določene organe ali pa na določena mesta. Ampak to jim omogoča zakon, ki je
                  zaenkrat v veljavi.</p>
               <p>Tisto, kar želimo storiti opozicijski poslanci oziroma tisto poslanci, ki smo se
                  podpisali pod ta zakon, je spremeniti sestavo upravnih odborov. Preprosto! V tej
                  smeri ali pa v tem smislu, da bo možnost enakovrednega partnerskega sodelovanja
                  pri ključnih odločitvah v okviru delovanja posameznega inštituta in ne nazadnje
                  tudi trošenja državnih sredstev. In, ko je nekdo rekel, če država financira, potem
                  mora imeti tudi absolutno podrejene inštitucije. Ti časi so mimo, spoštovane
                  kolegice in kolegi! Jaz verjamem, da nam ni vseeno za avtonomijo in neodvisnost
                  znanstveno-raziskovalnega sektorja ali pa sfere, preveč pomembna področja so
                  to!</p>
            </sp>
            <sp xml:id="SDZ4-Redna-35-2008-02-06.sp158">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da vidim, da je še interes po obrazložitvi, odpiram
                  postopek za prijavo. Izvolite, prosim. Besedo ima poslanec Rudolf Moge.
                  Izvolite.</p>
            </sp>
            <sp xml:id="SDZ4-Redna-35-2008-02-06.sp159">

               <speaker>RUDOLF MOGE:</speaker>

               <p>Hvala za besedo. Spoštovane kolegice in kolegi! Ko sprejemamo zakone se moramo
                  ravnati po tem, kar mi mislimo o tem. In ker nismo ljudstvo, ljudstvo nas je
                  izvolilo, je treba tudi na ljudi gledati, ki so jim ti zakoni namenjeni. Mislim,
                  da je poziv v Državnem zboru čez 60 doktorjev znanosti o tem, da bi se ta zakon
                  sprejel, o tem, da so tudi za ta zakon organizirali protestni zbor raziskovalcev
                  24. januarja na Inštitutu Jožef Štefan. Glede na to, da univerze, kot ste videli
                  že prej, in inštituti, da tudi sindikat ne stoji na tej strani in je tudi sindikat
                  poslal vsem poslankam in poslancem dopis, se mi zdi, da je izredno slabo za to
                  državo, če tega ne bi upoštevali.</p>
               <p>Sindikat piše naslednje: "Spoštovane poslanke in poslanci, v imenu 1500
                  raziskovalk in raziskovalcev, članic in članov našega sindikata vas pozivamo, da
                  podprete predlagano spremembo Zakona o raziskovalni in razvojni dejavnosti.
                  Trenutna sestava upravnih odborov in javnoraziskovalnih zavodov se je vse od
                  spremembe pred dvema letoma izkazala za skrajno problematično, zadnji dogodki na
                  različnih slovenskih inštitutih pa kažejo, da se Vlada ne želi zadovoljiti zgolj z
                  možnostjo vsakokratnega preglasovanja na sejah upravnih odborov, pač pa si želi s
                  to spremembo statutov doslej avtonomnih raziskovalnih zavodov le-te podrediti v
                  celoto. To pa je za prihodnost slovenske znanosti lahko pogubna." Mislim, da to,
                  kar so povedali, drži in ne razumem Vlade Janeza Janše, kako koplje bojno sekiro
                  in je slepa in je gluha za celo strokovno javnost, zainteresirano javnost in za
                  vse sindikate, in jim diktira neke neevropske rešitve, hkrati pa hoče, da bo
                  Slovenija postala svetilnik v Evropi in ta svetilnik .../Opozorilni znak za konec
                  razprave./... lahko dosežemo samo preko znanosti. Sam bom nasprotoval temu
                  sklepu.</p>
            </sp>
            <sp xml:id="SDZ4-Redna-35-2008-02-06.sp160">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Redna-35-2008-02-06.sp161">

               <speaker>MAG. MAJDA POTRATA:</speaker>

               <p>Hvala. Tudi ta Vlada je v svoje akte zapisala načelno ugotovitev, da je znanje
                  gibalo in temelj razvoja. Jeseni leta 2005 je minister, ki je izhajal iz
                  raziskovalne sfere, prinesel v Državni zbor predlog zakona, ki naj bi nekatere
                  nepravilnosti in nepraktičnosti odpravil. Eno samo je - dovolj dobro je poznal
                  delovanje raziskovalne sfere, da je vedel, kam mora poseči, in razumevanje države
                  kot lastnine in razumevanje podsistemov kot lastnine vladajoče koalicije je s tem
                  dobilo v tem zakonu potrditev. Za ministrom Zupanom je prišla ministrica, ki je
                  obljubljala, da bo slišala, kaj ji govori raziskovalna sfera in akademska sfera.
                  Očitno ne sliši na ušesa, ki govorijo o tem, da je za doseganje visokih cilje
                  potrebno prisluhniti tistim, ki te cilje tudi pomagajo uresničevati. Nič ne
                  pomaga! Povedala nam je, da ona tega zakona, tako kot Vlada, ki ga v drugo skupina
                  poslank in poslancev predlagamo, ne bo podprla. Če ne bo v drugo šlo, bomo pa
                  vložili v tretje, ampak to, kar se dogaja zdaj v tem mandatu, je nedopustna
                  gluhota za tisto, kar govori in zahteva pravzaprav najbolj propulziven del
                  slovenskega naroda. Sramota za to koalicijo.</p>
            </sp>
            <sp xml:id="SDZ4-Redna-35-2008-02-06.sp162">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Slavko Gaber. Izvolite.</p>
            </sp>
            <sp xml:id="SDZ4-Redna-35-2008-02-06.sp163">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi! Kolega Moge
                  nima prav, ko govori o Sloveniji, ki naj bi postala svetilnik v Evropi. Slovenija
                  s tem zakonom že je svetilnik, in sicer svetilnik ozkosti. Tako ozkega pojmovanja
                  sestavljanja odborov, ki vodijo javne institute, v Evropi namreč severno in
                  zahodno od nas ne poznajo nikjer. Takšno nezaupanje, kot ga mi poslušamo v odnosu
                  do visoko kvalificiranih raziskovalk in raziskovalcev - tega ne najdete drugod! Ob
                  tem jim govorimo pravzaprav zelo preprosto stvar: "Ne sprašujte nas potem, kako se
                  upravlja institute, bodite zadovoljni, da vam damo denar. Dajemo vam več denarja,
                  zato bodite poslušni!" To diši po totalitarni pameti. Samo režimi, ki jih mika
                  tovrstno ravnanje, govorijo in sporočajo, še posebej raziskovalcem, tovrstne
                  stvari. Tukaj nekateri, naš kolega poslanec misli, da duhoviči in da je duhovit,
                  ko primerja spoštovanega profesorja dr. Dragana Mihajloviča z Dražo Mihajlovićem.
                  On verjame, da je duhovit, ker se mu je sprožila v glavi ta asociacija. Kaže,
                  prvič, na pomanjkanje temeljne kulture, in drugič, na popolno nepoznavanje
                  problematike, o kateri odloča. Kdor ne ve, kdo je profesor dr. Dragan Mihajlovič
                  in duhoviči na tem institutu, naj si izvoli odpreti domačo stran na internetu in
                  mu bo jasno, o kom govori. Ti ljudje so naredili za to državo več, kot lahko
                  naredi takšen poslanec, če bi mu bilo dano živeti 200 let. Upam, da bodo lahko
                  delali tudi v bodoče. Strinjam se s kolegom Gantarjem. Ta zakon je treba
                  spremeniti takoj, ko bo mogoče, če sedaj za to..../Izklop mikrofona./ </p>
            </sp>
            <sp xml:id="SDZ4-Redna-35-2008-02-06.sp164">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolegi, prosim vas! Hvala lepa. Besedo ima poslanec Tomaž Štebe.</p>
            </sp>
            <sp xml:id="SDZ4-Redna-35-2008-02-06.sp165">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsedujoči. Spoštovane kolegice in kolegi! Leta
                  2002 je bil sprejet zakon v obliki sestav upravnih odborov javnih
                  raziskovalno-razvojnih zavodov, kot že drugič poskuša predlagati prvopodpisani
                  poslanec gospod Gantar in tisti sopodpisniki. Do leta 2005 zavodi niso oblikovali
                  upravnih odborov v skladu s tistim zakonom iz leta 2002. Zakaj ne? Lahko se
                  sprašujemo. Vsi trije partnerji, ki so predlagali člane upravnih odborov, za to
                  niso poskrbeli. Problematizirate zadevo šele sedaj, ko pravzaprav najbolj
                  odgovorni partner, to je predstavnik davkoplačevalcev, Vlada, lahko imenuje
                  polovico predstavnikov v upravnih odborih teh zavodov. Zakaj? Mislim,da je rešitev
                  ustrezna zaradi tega, ker pravzaprav nekdo mora odgovarjati za porabo sredstev
                  oziroma denarja davkoplačevalcev. In nekdo o tem mora tudi odločati. Jaz pogrešam
                  pri vaših argumentih navedbo, ali pa vsaj uporabo, ali misel na besedo reforma,
                  kajti če je uspeh naše raziskovalno-razvojne sfere odvisna od sestave in od tega,
                  kdo bo imenoval člane upravnih odborov, potem je rešitev zelo enostavna, ampak žal
                  ni tako. Reforma, prevetritev nekako vzpostavitev partnerstva med visokošolsko,
                  raziskovalno in gospodarsko sfero, je tisto, o čemer se ne želite pogovarjati
                  .../Opozorilni znak za konec razprave./ in na podoben način nastopate organizirano
                  s strani vseh prizadetih, ki se bojijo samo tega, da bi dejansko prišlo do
                  prevetritve tega področja, najbolj kritičnega področja slovenske družbe za
                  .../Izključen mikrofon./</p>
            </sp>
            <sp xml:id="SDZ4-Redna-35-2008-02-06.sp166">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko preidemo na odločanje? Gospa Širca, beseda je vaša.</p>
            </sp>
            <sp xml:id="SDZ4-Redna-35-2008-02-06.sp167">

               <speaker>MAJDA ŠIRCA:</speaker>

               <p>Hvala lepa. Ta sklep je treba zavrniti zaradi reforme. Zaradi tega, ker je
                  potrebno narediti reformo, kot pravite, prevetritev, reformo k depolitizaciji tega
                  sistema. In če se v znanosti to ne zgodi, potem se, ne samo vam, ampak vsem nam
                  slabo piše, še posebej tudi ministrici, od katere se je pričakovalo mnogo mnogo
                  več, kot kaže v času, odkar je ministrica.</p>
            </sp>
            <sp xml:id="SDZ4-Redna-35-2008-02-06.sp168">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Alojz Sok.</p>
            </sp>
            <sp xml:id="SDZ4-Redna-35-2008-02-06.sp169">

               <speaker>ALOJZ SOK:</speaker>

               <p>Hvala lepa. Še v svojem imenu bi rad še enkrat povedal, da bom podprl predlog
                  matičnega delovnega telesa. Gospod Gaber nas seveda lahko podučuje v tem Državnem
                  zboru o marsičem. Vendar je bil on tisti minister, ki je odločal dolgo časa, kdo
                  bo v tej državi ravnatelj, kdo sme biti in kdo ne. To niso delali sveti zavodov,
                  ampak on s svojim soglasjem. On je lahko dal soglasje ali pa ga ni dal. Niti ni
                  potreboval obrazložiti, zakaj ni dal soglasja. Ne bom tukaj nadaljeval, vendar vi
                  ste zadnji, ki nas lahko tukaj podučujete o avtonomiji, demokraciji in kar je
                  podobnih pojmov in o politizaciji in tako naprej. Če je kdo politiziral ta šolski
                  sistem, potem ste vi prvi in največji v tej državi, ki je to počel.</p>
               <p>Še enkrat ponavljam: ni vse v denarju, seveda ne. Ampak v tem trenutku se za to
                  področje namenja veliko več denarja, kot se je namenjalo v katerikoli drugi vladi.
                  Te stopnje rasti so, tako kot sem jih že prej povedal, pri tehnološkem razvoju
                  skoraj za 50% v letu 2008-2009 in pa tudi za raziskovalno dejavnost po 14% letno.
                  Nihče ni rekel, da Vlada pravi, damo vam denar, sedaj pa morate biti tiho. To ste
                  si enostavno vi izmislil in na takšen način sprevračate te argumente. Smo pa
                  vseskozi govorili, da v imenu te države mora Vlada skrbeti za transparentnost in
                  pa gospodarnost porabe teh finančnih sredstev. To je pa sigurno in jaz sem
                  prepričan, da se s tem strinjajo tudi državljani, ne pa seveda vsi posamezniki, to
                  pa sigurno ne. Hvala lepa.</p>
            </sp>
            <sp xml:id="SDZ4-Redna-35-2008-02-06.sp170">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Po moji oceni ste sicer prekoračili določbe poslovnika, ki
                  govorijo o obrazložitvi, ampak seveda jaz v tistem trenutku ne morem poseči v
                  besedo. Glede na to, da je kar nekaj razprave željnih poslancev nakazalo svojo
                  namero, odpiram postopek za prijavo. Besedo ima poslanec Jožef Školč.</p>
            </sp>
            <sp xml:id="SDZ4-Redna-35-2008-02-06.sp171">

               <speaker>JOŽEF ŠKOLČ:</speaker>

               <p>Hvala lepa. Tu se kar naprej soočamo s tem, da kadar odločamo o aktualnih
                  predlogih, razpravljamo o zgodovini. Sam ne bi imel nobenih težav razpravljati
                  tudi o predlogih dr. Gabra, nekdanjega ministra za visoko šolstvo, ampak to ne
                  vodi nikamor. Tokrat imamo predlog, ki poskuša urediti to, kar je bilo kasneje
                  narobe narejeno. Mimogrede, tudi ta zakon, ki ga gospod Sok pripisuje
                  ministrovanju gospoda Gabra, je bil, če se ne motim, sprejet v času ministrica
                  Lucije Čok. Ampak to spet nič ne pove.</p>
               <p>Vi nas silite, da bi o stvareh, ki se danes dogajajo, govorili čez deset let, ko
                  se nihče več ne bo spomnil, kdo je v tem trenutku minister oziroma ministrica za
                  visoko šolstvo, znanost in tehnologijo. Tisto, kar je problem, je, da že velika
                  večina že v tem trenutku ne ve, ali ona ima kakšne posebne ideje in ali je v
                  službi ideologije ali je v službi napredka znanosti.</p>
               <p>Gospod Štebe je pač govoril o nekem vetru. Kjer zapiha veter, ki ga vi
                  promovirate, tam nastane puščava. In to je problem teh razprav. Veter je sinonim
                  za neko odprtost, ne pa za to, da se stvari zapirajo, da se stvari kontrolirajo.
                  In če kaj rabi odprtost in če kaj rabi odsotnost Vladne roke, je to kultura, je to
                  znanost, je to visoko šolstvo in so različni družbeni podsistemi. Tisti, ki se
                  tega ni naučil, pač .../Izklopljen mikrofon./</p>
            </sp>
            <sp xml:id="SDZ4-Redna-35-2008-02-06.sp172">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Aleš Gulič. Izvolite.</p>
            </sp>
            <sp xml:id="SDZ4-Redna-35-2008-02-06.sp173">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Jaz bom seveda glasoval proti
                  sklepu matičnega telesa. Tam smo se kar veliko pogovarjali. Nerad pa seveda
                  poslušam stvari, ki niso resnične. Nekateri od inštitutov znanstveno raziskovalnih
                  organizacij imajo iz državnega proračuna 10 ali 20% sredstev. Vse ostalo dobijo na
                  trgu in tudi o tem odločajo seveda ljudje, ki jih je postavila Vlada. Kaj pa
                  tukaj? Kje pa je tukaj zdaj tista znamenita pravičnost? Ampak ne gre za to. To je
                  pač napaka, pavšalizacija in tako naprej. Gre za nekaj drugega. Gre za to, da je
                  ta koalicija in ta Vlada izrazito nerazumno protirazumniška. Da sicer deklarira
                  napredek, razvoj, znanje, ampak po drugi strani kar naprej znižuje vse te
                  standarde. Nočete izobrazbe za ta poklic, nočete izobrazbe za oni poklic, zato da
                  bi dobili čim bolj neizobražene državljane, da bi čim lažje manipulirali z njimi.
                  Seveda to protirazumništvo je že zelo blizu tistemu, kar so počeli rdeči kmeti, ko
                  so tipali ljudi, ali imajo očala ali ne, in jih seveda potem na ta način
                  tretirali. Tako daleč gredo take zadeve. Zaradi tega mislim, da je treba vendarle
                  to presekati. Saj ne gre za to, ali se zgodi danes ali čez šest mesecev. V tem
                  trenutku je vendarle treba upoštevati avtonomijo univerze, avtonomijo
                  raziskovalnih inštitucij in seveda tudi komu kaj na tem svetu zaupati. Gre za to,
                  da vendarle so tam ljudje, ki so visoke časti, visoke morale in jih ne moremo
                  obravnavati kot lastnino države. Kot lastnino Vlade. Kot lastnino predsednika
                  Vlade.</p>
            </sp>
            <sp xml:id="SDZ4-Redna-35-2008-02-06.sp174">

               <speaker>PODPREDSEDNIK SAŠO PEČE:</speaker>

               <p> Hvala lepa in besedo ima poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-35-2008-02-06.sp175">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Sam bom nasprotoval sklepu matičnega
                  delovnega telesa, tako kot Poslanska skupina nepovezanih poslancev, Lipa.
                  Znanstveno-raziskovali sektor mora ostati neodvisen. Če je koga tega strah, mu naj
                  pomaga tisti zgoraj, na katerega se radi sklicujete. Ampak mora ostati neodvisen!
                  Sam si ne znam predstavljati, s kakšno pravico si ta država jemlje ali pa ta Vlada
                  jemlje pravico, da v kolikor je že omogočila neko dodatno financiranje
                  znanstveno-raziskovalnega sektorja, tudi neomejen vpliv na le tega. To je pravica,
                  ki si je država ne more vzeti.</p>
               <p>Nekdo pred menoj je govorilo o imenovanju, pa ni predmet tega zakona, ravnatelje.
                  Imenovanje ravnateljev. Pa saj se nič ni spremenilo. Saj minister še zdaj potrjuje
                  te ljudi, ampak za razliko od prejšnjega ministra, bolj po sistemu izkaznic - kje
                  je kdo prisoten, pri kateri stranki. Tak primer je, recimo, šola v Jerenini, kjer
                  se ne morejo dogovoriti, dokler ne bo prave izkaznice, tudi ne bo ravnatelja. Tudi
                  če je nekdo znanstveno sposoben za to, da bi bil tam ravnatelj. Ampak takšen
                  primer se je tam zgodil, ko so aktivisti SDS-a dirkali po vasi pa so rekli: "Ta ne
                  bo, pa ta ne bo, ker ni od SDS-a. Ta pa bo, ker je naš, čeprav ne izpolnjuje
                  pogojev." Na takšen način se gre ta Vlada. Ampak tudi to ni pravi način. Tako kot
                  mogoče za nekatere prejšnji način ni bil pravi. Ampak tudi to ni pravi način
                  imenovanja ravnateljev. Pa ni predmet tega zakona.</p>
               <p>Nekdo je tudi omenjal transparentnost. Transparentnost je pa v tej Vladi popolnoma
                  izgublja. Če gremo naprej. Najprej na prodajo državnega premoženja, tudi če se
                  vrnemo na ravnatelje. Kje je pa tu kakšna transparentnost, da o njej govorite?
                  Dajte no! Nehajte se sprenevedati. Podprite zakona in boste naredili nekaj dobrega
                  za to državo. Hvala.</p>
            </sp>
            <sp xml:id="SDZ4-Redna-35-2008-02-06.sp176">

               <speaker>PODPREDSEDNIK SAŠO PEČE:</speaker>

               <p> Hvala lepa. Lahko preidemo na glasovanje? Glasujemo. Navzočih je 70 poslank in
                  poslancev, za je glasovalo 41, proti 28.</p>
               <p><stage>(Za je glasovalo 41.)</stage> <stage>(Proti 28.)</stage></p>
               <p>Ugotavljam da zbor predlaganega sklepa ni sprejel, zato bo Odbor za visoko
                  šolstvo, znanost in tehnološki razvoj kot matično delovno telo predlog zakona
                  obravnaval v drugi obravnavi in pripravil za odbor na eno izmed naslednjih sej. S
                  tem zaključujem to točko dnevnega reda. Beseda je vaša. Izvolite.</p>
            </sp>
            <sp xml:id="SDZ4-Redna-35-2008-02-06.sp177">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Rada bi sprožila vprašanje okrog
                  glasovanja in zavrnitve Zakona o sprememb in dopolnitev zakona o Državnem svetu,
                  ker je sicer res zapisano v Ustavi, da se Zakon o volitvah v Državni svet, in
                  sicer v 98. členu sprejema z dvotretjinsko večino vseh poslancev, vendar pa v 96.
                  členu piše, da zakon, ki ureja organizacijo državnega sveta - pač ne piše, da se
                  sprejema z dvotretjinsko večino. Zdaj, zgodba je nekoliko dolga, zaradi tega ker
                  Zakon o državnem svetu je samo eden, nista dva. Po pravilih, glede na to, da še en
                  del zakona tak, da bi se moral sprejemati z dvotretjinsko večino, drugi del pa z
                  navadno večino, bi morala biti to dva zakona. Že tu je prva napaka bila narejena,
                  ampak dobro. To je bilo leta 1992, od takrat je steklo mnogo vode. Med drugim je
                  po tej vodi priplavala tudi, spremembe in dopolnitve zakona o Državnem svetu v
                  letu 2005. Takrat smo sprejemali dopolnitve tega zakona zaradi tega, da bi
                  preprečili možnost, da je predsednik Državnega sveta poklicni funkcionar,
                  sprejemali pa smo to spremembo z navadno večino. Sprejet je bil zakon z
                  dvotretjinsko večino, spremenjen je bil z navadno večino, zdaj pa tisto spremembo,
                  ki jo po ukazu ali po sklepu Ustavnega sodišča sprejemamo, sprejemamo znova z
                  dvotretjinsko večino. Tukaj se postavlja vprašanje, ali smo ravnali prav leta 2005
                  ali smo ravnali prav danes.</p>
               <p>Zaradi tega postavljam proceduralno vprašanje, ne pa predloga zaradi tega, ker
                  mislim, da pač danes ne moremo v zvezi s tem nič narediti. Namreč, da
                  Zakonodajno-pravna služba prouči ta zaplet in da poslanke in poslance obvesti o
                  tem, kaj pravzaprav bi morali storiti. Dejstvo je namreč: če drži, da moramo zakon
                  ves čas sprejemati, spreminjati z dvotretjinsko večino, je bila nezakonito
                  sprejeta sprememba leta 2005. Torej prosim, naj Zakonodajno-pravna služba preveri,
                  kaj se je v celotnih postopkih dogajalo, naj nas obvesti in naj pove: Ali je bila
                  danes sprememba zakona sprejeta ali ne?! In: Kaj se v tem primeru zgodi s
                  spremembo zakona, ki je objavljena in tudi vključena v čistopis zakona, uradno
                  prečiščeno besedilo, ki je objavljeno in je bilo tudi sprejeto s 55 glasovi, ne pa
                  s šestdesetimi. Hvala lepa.</p>
            </sp>
            <sp xml:id="SDZ4-Redna-35-2008-02-06.sp178">

               <speaker>PODPREDSEDNIK SAŠO PEČE:</speaker>

               <p>Hvala lepa, gospa poslanka Pečanova. Pred glasovanjem o Zakonu o Državnem svetu
                  sem vas opozoril o potrebni večini glasov. V okviru strokovnih služb Državnega
                  zbora smo vzpostavili kontakt tudi s pravnimi strokovnjaki, kjer nam je bilo
                  pojasnjeno, da z isto večino, kot se sprejema osnovni zakon, se sprejemajo tudi
                  dopolnitve. Osnovni zakon je bil sprejet 1992. leta z dvotretjinsko večino. Imate
                  pa seveda vso pravico kot poslanka Državnega zbora se obrniti na različne
                  institucije, ki po moji oceni, vam bodo podali enako mnenje.</p>
               <p>Bi pa rad popravil svojo napako izpred malo prej, z displeja je prehitro odšel
                  rezultat glasovanja. Prej je bilo navzočih 70 poslank in poslancev, za je
                  glasovalo 41, proti 28.</p>
               <p><stage>(Za je glasovalo 41)</stage> <stage>(Proti 28)</stage></p>
               <p>Ugotavljam, da je zbor sklep sprejel, zato je zakonodajni postopek ob predlogu
                  zakona končan. In s tem je bila tudi zaključena točka.</p>
               <p>Mi pa nadaljujemo s 14. točko dnevnega reda, gospa Pečanova izvolite.</p>
            </sp>
            <sp xml:id="SDZ4-Redna-35-2008-02-06.sp179">

               <speaker>BREDA PEČAN:</speaker>

               <p>Gre namreč za to, gospod podpredsednik, da sem jaz v naštevanju problematike okrog
                  tega zakona opozorila tudi na nezakonito sprejeto spremembo Zakona o Državnem
                  svetu leta 2005, 14. julija. Mislim, da bi bilo zelo koristno, če bi vendarle moj
                  proceduralni predlog sprejeli, da bi Zakonodajno-pravna služba, ki ima tudi vse
                  možne informacije na razpolago, ugotovila oziroma nam povedala, kaj pravzaprav iz
                  tega sedaj sledi. Zaradi tega mislim, da ni prav kar tako prenesti na posameznega
                  poslanca ali poslanko iskanje prave resnice, glede na to, da imamo letos zelo
                  veliko govora o resnicah in pravih resnicah in nepravih resnicah in da ugotovimo,
                  kaj smo pravzaprav danes in pred dvema oziroma dvema letoma in pol naredili.</p>
            </sp>
            <sp xml:id="SDZ4-Redna-35-2008-02-06.sp180">

               <speaker>PODPREDSEDNIK SAŠO PEČE:</speaker>

               <p>Hvala lepa. Državni zbor predloga zakona ni sprejel in kar se nas tiče, je
                  zakonodajni postopek končan. Gospa Pečanova, imate eno možnost - pobudo za presojo
                  ustavnosti, lahko tudi zahtevek za presojo ustavnosti, seveda vse poti so vam
                  odprte.</p>
               <p>Mi pa nadaljujemo <title>s prekinjeno 14. točko dnevnega reda, to je z obravnavo
                     Predloga zakona o spremembah in dopolnitvah zakona o prekrških</title>
               </p>
               <p>Ker amandmaji k dopolnjenemu predlog zakona niso bili vloženi, prehajamo na
                  odločanje o predlogu zakona. Obveščam vas, da me Zakonodajno-pravna služba oziroma
                  Vlada nista opozorili, da bi bil zaradi amandmajev, sprejetih na matičnem delovnem
                  telesu, predlog zakona neusklajen.</p>
               <p>Lahko preidemo na glasovanje. Glasujemo. Navzočih je 65 poslank in poslancev, za
                  je glasovalo 43, proti 18.</p>
               <p><stage>(Za je glasovalo 43.)</stage> <stage>(Proti 18.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.
                     <title>PREHAJAMO NA 23. TOČKO DNEVNEGA REDA, TO JE NA OBRAVNAVO PREDLOGA ZAKONA
                     O RATIFIKACIJI OKVIRNE KONVENCIJE SVETA EVROPE O VREDNOSTI KULTURNE DEDIŠČINE
                     ZA DRUŽBO.</title>
               </p>
               <p>Predlog zakona je v obravnavo zboru predložila Vlada Republike Slovenije. predlog
                  zakona je obravnaval Odbor za zunanjo politiko kot matično delovno telo, ki je
                  Državnemu zboru pisno poročal. Prijavljenih k razpravi ni. Ker matično delovno
                  telo v okviru druge obravnave ni sprejelo nobenega amandmaja, v tretji obravnavi
                  amandmajev ni možno vlagati. Zato prehajamo na odločanje o predlogu zakona.</p>
               <p>Točko, o kateri se želite oglašati, sem zaključil in tako bo ostalo tudi do konca.
                  Lahko preidemo na glasovanje? Glasujemo. Navzočih je 67 poslank in poslancev, za
                  je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE, VLADO
                     REPUBLKE AVSTRIJE IN VLADO REPUBLIKE MADŽARSKE O DELOVANJU CENTRA ZA
                     SODELOVANJE VARNOSTNIH ORGANOV DOLGA VAS.</title>
               </p>
               <p>Predlog zakona je v obravnavo zboru predložila Vlada Republike Slovenije. Predlog
                  zakona je obravnaval Odbor za zunanjo politiko kot matično delovno telo, ki je
                  zboru pisno poročal. Prijavljenih k razpravi ni. Ker matično delovno telo v okviru
                  druge obravnave ni sprejelo nobenega amandmaja, v tretji obravnavi amandmajev ni
                  možno vlagati, zato prehajamo na odločanje o predlogu zakona. Glasujemo. Navzočih
                  je 67 poslank in poslancev, za je glasovalo 62, proti 1.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>25. TOČKO DNEVNEGA REDA,</title> to je na <title>OBRAVNAVO
                     PREDLOGA ZAKONA O RATIFIKACIJI SPORAZUMA MED EVROPSKO UNIJO TER REPUBLIKO
                     ISLANDIJO IN KRALJEVINO NORVEŠKO O POSTOPKU PREDAJE MED DRŽAVAMI ČLANICAMI
                     EVROPSKE UNIJE TER ISLANDIJO IN NORVEŠKO.</title>
               </p>
               <p>Predlog zakona je v obravnavo zbori predložila Vlada Republike Slovenije. Predlog
                  zakona je obravnaval Odbor za zunanjo politiko kot matično delovno telo, ki je
                  zboru pisno poročal. Prijavljenih k razpravi ni bilo. Ker amandmaji k dopolnjenemu
                  predlogu zakona niso bili vloženi, prehajamo na odločanje o predlogu zakona.
                  Obveščam vas, da me Zakonodajno-pravna služba oziroma Vlada Republike Slovenije
                  nista opozorili, da je bil zaradi amandmaja sprejetih na matičnem delovnem telesu
                  predlog zakona neusklajen. Glasujemo. Navzočih je 67 poslank in poslancev, za je
                  glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Kolega Cvikl vidim, da imate dvignjeno roko. Proceduralno? Beseda je vaša.</p>
            </sp>
            <sp xml:id="SDZ4-Redna-35-2008-02-06.sp181">

               <speaker>MAG. MILAN M. CVIKL:</speaker>

               <p>Podpredsednik ne vem, imam občutek, da je moja roka daljša, kot je roka moje
                  kolegice Darje Lavtižar Bebler, tudi njena roka je bila dvignjena v zadnjih petih
                  minutah vsaj štirikrat. In bi vas želel opozoriti na 69. člen Poslovnika, ki
                  pravi: "Poslancu, ki želi govoriti o uporabi Poslovnika <stage>(postopkovno vprašanje)</stage>,
                  da predsedujoči besedo takoj, ko jo zahteva. Govor tega poslanca ne sme trajati
                  več kot 3 minute. O uporabi Poslovnika odloči predsedujoči." Želim seveda
                  povedati, da je pravilno, da poslanki, ki dvigne roko, daste možnost, da govori o
                  uporabi Poslovnika, ne glede na to, pri kateri točki dnevnega reda smo, in ne
                  glede na to, da vi mislite, da bo ona govorila o točki, ki je že minila. To boste
                  vi odločili potem, ko bo ona v treh minuta obrazložila svoj proceduralni predlog.
                  Zato vas prosim, predsedujoči, da upoštevate 69. člen Poslovnika in kolegici Darji
                  Lavtižar Bebler, ki želi govoriti o uporabi Poslovnika, omogočite to, da govori o
                  uporabi Poslovnika. To je minimalna kultura v okrogli dvorani Državnega zbora,
                  lepo prosim. Hvala lepa.</p>
            </sp>
            <sp xml:id="SDZ4-Redna-35-2008-02-06.sp182">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam za razlago Poslovnika.</p>
               <p>Kot rečeno, smo pri <title>26. TOČKI DNEVNEGA REDA,</title> to je <title>OBRAVNAVA
                     PREDLOGA ZAKONA O RATIFIKACIJI PROTOKOLA O PRIVILEGIJIH IN IMUNITETAH
                     MEDNARODNE OBLASTI ZA MORSKO DNO.</title>
               </p>
               <p>Predlog zakona je v obravnavo zboru predložila Vlada Republike Slovenije. Predlog
                  zakona je obravnaval Odbor za zunanjo politiko kot matično delovno telo, ki je
                  zboru pisno poročal. Prijavljenih k razpravi ni. Ker matično delovno telo v okviru
                  druge obravnave ni sprejelo nobenega amandmaja, k tretji obravnavi amandmajev ni
                  možno vlagati, zato prehajamo na odločanje o predlogu zakona. Gospa Bebler, boste
                  dobili besedo po temu glasovanju. Je to sprejemljivo za vas? Hvala. Glasujemo.
                  Navzočih je 66 poslank in poslancev, za je glasovalo 62, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko.</p>
               <p>Poslanka Darja Lavtižar Bebler, izvolite.</p>
            </sp>
            <sp xml:id="SDZ4-Redna-35-2008-02-06.sp183">

               <speaker>DARJA LAVTIŽAR BEBLER:</speaker>

               <p>Gospod podpredsednik, srčno se vam zahvaljujem za tole možnost, da mi dajete
                  besedo, za katero sem se priglasila že pred 5 minutami. Želela sem podati svoje
                  mnenje v zvezi s sprejemanjem zakona o Državnem svetu. Mislim, da kot
                  predsedujoči, čeprav vi ste vsemogočni, bi vendarle morali ukrepati in mi dati
                  možnost besede v skladu z 69. členom Poslovnika Državnega zbora.</p>
               <p>Jaz imam nekaj zadreg v zvezi s sprejemanjem zakona o Državnem svetu. To, kar smo
                  danes sprejemali, je pač zakon o Državnem svetu. Po enem členu ustave, to pa je
                  člen 96. člen Ustave, govori pa o tem, da organizacijo Državnega sveta ureja
                  zakon. Tukaj pa ni predpisana dvotretjinska večina. In zato bi jaz želela mnenje
                  nekega relevantnega ali Zakonodajno-pravne službe, ali nekoga drugega,
                  strokovnjaka, ki bi nam povedal, kaj pravzaprav mi danes sprejemamo. Jaz sem
                  prepričana, da ne potrebujemo dvotretjinske večine, ker gre za organizacijo
                  Državnega sveta. In vi ste tako enostavno zamahnili in menili, da vam je vse
                  jasno. Jaz vam verjamem, da vam je vse jasno, ampak vseeno, kot pravnica imam nek
                  dvom, nek tisti zdravi dvom v to, da morda pa vendarle nimate prav. In če je tudi
                  že moja kolegica, poslanka Breda Pečanova, izrazila to v mnenju oziroma ta dvom,
                  potem bi bilo najmanj, kar je, tudi z vidika poslovodečega v Državnem zboru, da bi
                  dopustil presojo o tem, kaj je prav in kaj ni prav oziroma da se tukaj soočijo
                  neka mnenja. Verjamem, da se vam mudi, da bi radi čimprej končali zasedanjega
                  današnjega Državnega zbora, vendarle so stvari resne in zahtevajo neko strokovno
                  mnenje in argumentacijo. Hvala.</p>
            </sp>
            <sp xml:id="SDZ4-Redna-35-2008-02-06.sp184">

               <speaker>PODPREDSEDNIK SAŠO PEČE:</speaker>

               <p>Hvala, da ste v okviru vaše poslanske skupine tretjič ponovili isti proceduralni
                  predlog. Kolega Školč, želite tudi vi proceduralno? Izvolite.</p>
            </sp>
            <sp xml:id="SDZ4-Redna-35-2008-02-06.sp185">

               <speaker>JOŽEF ŠKOLČ:</speaker>

               <p>Hvala lepa. Jaz bi pa pozval predsednika Državnega zbora, če bi zasedel mesto
                  predsedujočega. Jaz pač z zadnjega sedeža imam ta privilegij, da vidim, kaj se
                  dogaja v celi dvorani in vidim, da vi sistematično nočete videti kolegov iz
                  Socialne demokracije, ko dvigujejo roke. Ne verjamem, da tako slabo vidite, ne
                  verjamem, da je to naključno in mislim, ali ste utrujeni ali karkoli je že, to
                  niti ni pomembno za nas, predlagam gospodu predsedniku Cukjatiju, ki to tudi
                  spremlja, ki je ne nazadnje odgovoren za delo Državnega zbora, da ga zamenja, da
                  se mi po nepotrebnem ne jezimo eden na drugega, da lahko svoje delo normalno
                  opravljamo. Predsednik, podpredsedniki so izvoljeni predvsem zato, da spoštujejo
                  Poslovnik, da dajejo besedo, da se tudi o določenih stvareh poučijo. Verjamem, da
                  jim gospod Plevelj veliko koristi, ampak naj mi oproščeno, gospod Plevelj ni
                  tisti, ki bi bil referenca za odločanje Državnega zbora. Gospod predsednik, če
                  imate kaj dobre volje, če želite to sejo pripeljati do konca, vzemite ta predlog
                  za dobronameren, ne nazadnje je bil gospod Peče podpredsednik Državnega zbora tudi
                  po volji vas in proti volji večine opozicije, ki si je na tem mestu takrat želela
                  gospo Majdo Potrato. Prosim, da svoje delo tudi vi opravljate, ne da sedite, kot
                  da ne veste, kaj se v tej dvorani dogaja in kako se šikanira določene poslanke in
                  poslance, to je nedopustno.</p>
            </sp>
            <sp xml:id="SDZ4-Redna-35-2008-02-06.sp186">

               <speaker>PODPREDSEDNIK SAŠO PEČE:</speaker>

               <p>Hvala lepa za vaše mnenje. Nadaljevali bomo s sejo. Zdaj smo četrtič poslušali
                  proceduralno zgodbo o točki, ki smo jo že pred časom zaključili. Povedal sem vam,
                  da stroka, s katero se je vodstvo Državnega zbora posvetovalo, nam je dala
                  navodila o večini, ki je potrebna za obravnavo prejšnje oziroma še štiri točke
                  nazaj. Če imate s tem probleme, je to vaša pravica, ni dolžnost. Hočem pa
                  poudariti, da smo pri 28. točki, da v razpravo ne bom več sprejemal proceduralnih
                  predlogov v povezavi z zakonom o Državnem svetu.</p>
               <p>Torej smo v okviru <title>28. TOČKE DNEVNEGA REDA - TO JE OBRAVNAVA PREDLOGA
                     ZAKONA O RATIFIKACIJI STABILIZACIJSKO-PRIDRUŽITVENEGA SPORAZUMA MED EVROPSKIMA
                     SKUPNOSTMA IN NJUNIMI DRŽAVAMI ČLANICAMI NA ENI STRANI TER REPUBLIKO ČRNO GORO
                     NA DRUGI STRANI S SKLEPNO LISTINO.</title> Predlog zakona je v obravnavo zboru
                  predložila Vlada Republike Slovenije. Predlog zakona je obravnaval Odbor za
                  zunanjo politiko, kot matično delovno telo, ki je zboru tudi pisno poročal.
                  Prijavljenih k razpravi ni. Ker matično delovno v okviru druge obravnave ni
                  sprejelo nobenega amandmaja, v tretji obravnavi amandmajev ni možno vlagati, zato
                  prehajamo na odločanje o predlogu zakona. Odpiram postopek za obrazložitev v imenu
                  poslanskih skupin. Izvolite, prosim. Besedo ima poslanec Aurelio Juri,
                  izvolite.</p>
            </sp>
            <sp xml:id="SDZ4-Redna-35-2008-02-06.sp187">

               <speaker>AURELIO JURI:</speaker>

               <p>Hvala predsednik, da ste mi dovolili, da obrazložim glas, in to v imenu poslanske
                  skupine. Mi bomo zakon o ratifikaciji podprli. Zelo pomembno je, da sklenemo ta
                  proces, ki ne nazadnje prispeva k temu, da se zahodni Balkan poveže z nami oziroma
                  pripravi na to povezavo. Predvsem pa sem želel, gospod podpredsednik, preveriti,
                  ali je še inštitut obrazložitve glasu, ki mi ga niste omogočili pri prejšnjih
                  glasovanjih. Hvala.</p>
            </sp>
            <sp xml:id="SDZ4-Redna-35-2008-02-06.sp188">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo obrazložiti svoj glas? Odpiram postopek. Besedo ima
                  poslanec Milan Cvikl, izvolite.</p>
            </sp>
            <sp xml:id="SDZ4-Redna-35-2008-02-06.sp189">

               <speaker>MAG. MILAN M. CVIKL:</speaker>

               <p>Hvala lepa. Jaz bi želel predvsem ob tej priliki povedati, da bom podprl ta zakon,
                  in čestitati Črni gori za to, da je izpolnila vse pogoje iz
                  Stabilizacijsko-pridružitvenega sporazuma. Naj spomnim Državni zbor, da je eden od
                  pogojev bil tudi sprejem Poslovnika Skupščine Črne gore. Sprejem in uveljavitev
                  Poslovnika Skupščine Črne Gore, ki je bil narejen neposredno po tem, ko so postali
                  samostojna država. In zanimivo je, da je v testiranju pregledovanja tega
                  poslovnika bilo udeleženih kar nekaj bivših zaposlenih tega Državnega zbora. Tudi
                  tisti, ki so včasih sedeli desno od predsedujočega. In seveda temeljno vprašanje
                  je bilo, ali bodo v Črni gori spoštovali poslovnik in na primer, ali bodo
                  spoštovali tudi določbo, ki so jo prepisali iz našega poslovnika, ki pravi: "Če
                  predsedujoči Državnega zbora oceni, da je treba na sami seji razrešiti določeno
                  pravno vprašanje, pozove predstavnika Zakonodajno-pravne službe, da na seji ustno
                  poda pravno mnenje." Nekaj tednov nazaj sem bil v Črni gori in tam Poslovnik
                  Državnega zbora uporabljajo. Ko danes ratificiramo Stabilizacijski-pridružitveni
                  sporazum, bi bilo dobro, da na tej seji Državnega zbora predsedujoči uporabljajo
                  Poslovnik Državnega zbora, ki je bil ideal Črnogorcem za sprejem njihovega
                  poslovnika in ga oni danes uporabljajo bolj učinkovito, kot ga mi. Jaz upam, da ne
                  bo potrebno še predsedujočih uvoziti iz Črne gore.</p>
            </sp>
            <sp xml:id="SDZ4-Redna-35-2008-02-06.sp190">

               <speaker>PODPREDSEDNIK SAŠO PEČE:</speaker>

               <p>Hvala za vašo obrazložitev. Lahko preidemo na glasovanje? Glasujemo. Navzočih je
                  67 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Preden pa preidemo na 29. točko, pa ima proceduralni predlog kolega Školč,
                  izvolite. </p>
            </sp>
            <sp xml:id="SDZ4-Redna-35-2008-02-06.sp191">

               <speaker>JOŽEF ŠKOLČ:</speaker>

               <p>Hvala lepa. Spoštovani kolegi, spoštovane kolegice! Jaz se vam iskreno
                  opravičujem, ampak mi imamo v tem zboru predsednika, ki ne sliši na jasen poziv.
                  Imamo podpredsednika, ki govori o terminih, ki jih Poslovnik ne predvideva.
                  Vodstvo zbora je nedefinirano, Poslovnik nedefinirana kategorija, hkrati se pa za
                  njo skriva neka moč, ki interpretira to, kako se zakoni in druge odločitve
                  sprejemajo. V imenu poslanske skupine prosim za 30 minut odmora, da bomo dali
                  formalni pisni predlog predsedniku, ki slabo sliši, da ga bo lahko prebral in da
                  se odločimo, ali naprej sodelujemo pri seji. Povezujemo to z odločanjem o
                  naslednji točki, kjer bi si želeli, da najdete tudi način, da Vlada lahko pojasni,
                  kako bo in kateri organ bo prijavila glede na ratifikacijo, ki prihaja Združenim
                  narodom, kot tisti organ, ki je registriran za boj proti korupciji. O tem namreč
                  ni bilo mogoče dobiti odgovora na matičnem delovnem telesu. To je pomembno
                  vprašanje in tudi s tega vidika bi želeli, da najdete način, da Vlada lahko pove,
                  glede na to, ker govorimo dva dni, kateri organ je premislila, da je najbolj
                  primeren, da ga v skladu z ratifikacijo, za katero ne dvomim, da bo sprejeta,
                  registrira kot tisti, ki ga narekuje konvencija, ki bo sprejeta, recimo čez 40
                  minut. Hvala lepa.</p>
            </sp>
            <sp xml:id="SDZ4-Redna-35-2008-02-06.sp192">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Glede na to, da vem, da očitno zelo dobro poznate Poslovnik, bom
                  seveda odredil odmor tik pred glasovanjem. Do takrat pa bomo to točko, tako kot
                  piše v Poslovniku, katerega ste sprejeli tudi vi, prekinil sejo.</p>
               <p>Smo pri <title>29. TOČKI DNEVNEGA REDA - TO JE OBRAVNAVO PREDLOGA ZAKONA O
                     RATIFIKACIJI KONVENCIJE ZDRUŽENIH NARODOV PROTI KORUPCIJI</title>. Predlog
                  zakona je v obravnavo zboru predložila Vlada Republike Slovenije. Predlog zakona
                  je obravnaval Odbor za zunanjo politiko kot matično delovno telo, ki je zboru
                  pisno poročal. Prehajamo na predstavitev stališč posameznih poslanskih skupin.
                  Stališče poslanske skupine SD bo predstavila gospa Darja Lavtižar Bebler.
                  Izvolite.</p>
            </sp>
            <sp xml:id="SDZ4-Redna-35-2008-02-06.sp193">

               <speaker>DARJA LAVTIŽAR BEBLER:</speaker>

               <p>Gospod podpredsednik, najprej prosim, če se odločite, na kateri točki pravzaprav
                  smo. Zaradi tega, ker je ravnokar podal nek proceduralni predlog gospod Jožef
                  Školč. Ali smo res že preskočili tisto točko? Smo že na tej točki, ko gre za
                  ratifikacijo Konvencije Združenih narodov?</p>
            </sp>
            <sp xml:id="SDZ4-Redna-35-2008-02-06.sp194">

               <speaker>PODPREDSEDNIK SAŠO PEČE:</speaker>

               <p>Gospa Darja Lavtižar Bebler, jaz svetujem, da poslušate, tako kot večina
                  poslancev, da ste skoncentrirano prisotni na seji Državnega zbora. Povedal sem
                  dvakrat, da smo na 29. točki dnevnega reda. Žal mi je ...</p>
            </sp>
            <sp xml:id="SDZ4-Redna-35-2008-02-06.sp195">

               <speaker>DARJA LAVTIŽAR BEBLER:</speaker>

               <p>Hvala lepa. Gospod podpredsednik, jaz vas poslušam in včasih ne morem verjeti
                  svojim ušesom ...</p>
            </sp>
            <sp xml:id="SDZ4-Redna-35-2008-02-06.sp196">

               <speaker>PODPREDSEDNIK SAŠO PEČE:</speaker>

               <p>... Ste razumeli? Potem pa vas prosim, da imate predstavitev stališča poslanske
                  skupine tam, kjer se to tudi ponavadi opravlja.</p>
            </sp>
            <sp xml:id="SDZ4-Redna-35-2008-02-06.sp197">

               <speaker>DARJA LAVTIŽAR BEBLER:</speaker>

               <p>Jaz vas poslušam in ne morem verjeti ušesom. Zlasti ne, kadar gre za utemeljene
                  predloge s strani poslanskih skupin oziroma poslancev, ki vas opozarjajo na
                  relevantne stvari v zvezi s tem Poslovnikom. Kar pa zadeva, če smo že pač pri tej
                  točki, ratifikacijo Konvencije Združenih narodov v boju proti korupciji, bi pa
                  želela povedati v imenu poslanske skupine Socialnih demokratov, da bomo seveda to
                  konvencijo oziroma ta zakon o ratifikaciji Konvencije Združenih narodov v boju
                  proti korupciji z veseljem podprli. Čakali smo ta zakon že vrsto let. Tudi sama
                  sem vprašala nekajkrat ministra za pravosodje, ki je vsebinsko odgovoren za to
                  ratifikacijo, in ministra za zunanje zadeve, ki je formalno odgovoren za to, kdaj
                  naj bi ta Državni zbor ratificiral ta zakon o ratifikaciji Konvencije Združenih
                  narodov v boju proti korupciji. Mi se seveda veselimo tega dejstva, da bomo danes
                  lahko ratificirali ta zakon. Veselimo se tudi tega dejstva, da se je Vlada
                  umaknila iz vseh tistih nekih dvomljivih igric, s katerimi je poskušala v ta
                  osnutek zakona vnesti tudi neka določila, ki v zakon o ratifikaciji neke
                  mednarodne konvencije ne gredo. V tem pogledu lahko izrazim samo zadovoljstvo
                  poslanske skupine Socialnih demokratov, da je vendarle naposled to prišlo v
                  Državni zbor in da lahko mi to z veseljem ratificiramo. In od tod naprej seveda pa
                  uresničujemo to konvencijo. Pri čemer pa nas, tako kot druge v tem Državnem zboru,
                  zanima, kateri bo tisti organ iz 6. člena te konvencije, ki ga bo Vlada Republike
                  Slovenije sporočila generalnemu sekretarju Združenih narodov kot tisti organ, ki
                  bo zadolžen za to, da bo sodeloval v mednarodnem prometu v zvezi s temi vprašanji.
                  Hvala lepa.</p>
            </sp>
            <sp xml:id="SDZ4-Redna-35-2008-02-06.sp198">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujem s predstavitvijo stališč poslanskih skupin. Stališče poslanskega
                  kluba LDS bo predstavil poslanec Školč. Izvolite.</p>
            </sp>
            <sp xml:id="SDZ4-Redna-35-2008-02-06.sp199">

               <speaker>JOŽEF ŠKOLČ:</speaker>

               <p>Hvala lepa. Gospod predsednik Državnega zbora, gospod podpredsednik Državnega
                  zbora, najprej protestiram, ker nam niste dali odmora, ko smo želeli, ker točka še
                  ni bila odprta. Gospod Plevelj, prosim, da ljudi inštruirate pred sejo, da bodo
                  znali svoj posel opravljati tako, kot je nujno potrebno. Ampak tukaj žal ni
                  pomoči. Upam, da bomo pred odločanjem dobili tudi pojasnilo Vlade, ki, kot boste
                  verjetno spet pogledali v Poslovnik, sicer ni predvideno, da dobi besedo, zato
                  opozarjam, da ima Vlada možnost, da v tistem času pol ure poda pisno stališče. In
                  jo tudi pozivam k pisnemu stališču glede tega, kateri organ za preprečevanje
                  korupcije bo pri Generalnem sekretarju Združenih narodov naznanila kot tisti
                  organ, za katerega Slovenija meni, da je v skladu s konvencijo, ki jo tudi v
                  poslanskem klubu LDS podpiramo. Veseli smo, da je prišlo do spametovanja in da
                  nismo naredili še večje napake in zakona o ratifikaciji opravljali na način, kot
                  se ne spodobi, s predlogom vlade, da v zakon o ratifikaciji vpišemo nek
                  neobstoječi organ. To k sreči na koncu ni bilo sprejeto. To bi bil še dodaten
                  prispevek k tej klavrni sliki zunanje politike oziroma tega orkestra, ki
                  pripravlja papirje, ki potujejo po svetu.</p>
               <p>Zato ponavljam, mi bomo ta predlog podprli, pričakujemo pa, da bomo na način,
                  gospod predsednik je iznajdljiv, gospod podpredsednik še bolj, kadar je potrebno
                  kršiti pravice poslank in poslancev, da bodo našli način, da v Državnem zboru in
                  slovenski javnosti izvemo, kateri organ bodo naznanili generalnemu sekretarju.
                  Hvala lepa.</p>
            </sp>
            <sp xml:id="SDZ4-Redna-35-2008-02-06.sp200">

               <speaker>PODPREDSEDNIK SAŠO PEČE:</speaker>

               <p> Hvala lepa tudi vam. Stališče poslanske skupine Zares naj bi predstavil Matej
                  Lahovnik in stališče poslanske skupine DeSUS mag. Franc Žnidaršič, ki ga ni.
                  Končali smo s predstavitvami stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, bomo prešli na
                  odločanje o predlogu zakona. Pred tem vas še obveščam, da me Zakonodajno pravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Je kakšna obrazložitev glasu? Ne. Kolega Školč, ali imam prav, da ste zahtevali 15
                  minut odmora ped odločanjem? 30 minut. Na predlog Poslanskega kluba Liberalne
                  demokracije Slovenije odrejam pavzo 30 minut. Sejo bomo začeli ob 17.25.</p>
               <stage>(Seja je bila prekinjena ob 16.53 uri in se je nadaljevala ob 17.26 uri.)</stage>
            </sp>
            <sp xml:id="SDZ4-Redna-35-2008-02-06.sp201">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci! Nadaljujemo s prej prekinjeno sejo
                  Državnega zbora. Gospod Školč, želite podati obrazložitev? Izvolite.</p>
            </sp>
            <sp xml:id="SDZ4-Redna-35-2008-02-06.sp202">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. V naši poslanski skupini pričakujemo, da bodo
                  predstavniki Vlade povedali na usten način, ker pisno nismo dobili tistega, kar bi
                  lahko pisno, kar so dolžni sicer storiti po konvenciji, ki jo bomo ravnokar
                  ratificirali. Na nek način je nedopustno, da se v tej hiši igramo slepe miši.
                  Ratificiramo pogodbo, ki so jo sprejeli v Združenih narodih, dolžni smo storiti
                  določene korake, nismo pa vredni kot Državni zbor in kot poslanci in poslanke, da
                  bi izvedeli, kateri organ bo Vlada naznanila generalnemu sekretarju. To je skrajno
                  nenavadna in neobičajna situacija. Ne verjamem, da ni mogoče, da bi kdo od vlade v
                  tem trenutku povedal, kateri organ bo naznanjen. Te stvari se ne delajo tajno. Te
                  stvari se delajo transparentno, na način, da ljudje vedo, kaj bodo ratificirali.
                  Ne nazadnje je bil zaplet z ratifikacijo povezan s tem, ker se je poskušalo
                  pripeljati v zakon o ratifikaciji nek organ nekega vladnega pooblaščenca, ki ga v
                  našem redu še ne poznamo. Proceduralni razlogi, s katerimi boste s kolegom, ki
                  sedita za predsedniško mizo, zlahka barantala, ne odtehtajo tega, da vlada nekaj
                  prikriva, sicer bi to naredili. Samo to je tisto, kar pričakujemo in upamo, da je
                  bilo pol ure dovolj časa, da boste vladi dali 2 minuti, da pove, ali je to organ,
                  ki je danes poročal v Državnem zboru o stanju na tem področju, ali menijo, da je
                  potrebno narediti, kot sami pravijo, od vlade še bolj neodvisen organ, ki bo
                  odgovarjal direktno kabinetu predsednika Janše.</p>
            </sp>
            <sp xml:id="SDZ4-Redna-35-2008-02-06.sp203">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Školč, jaz vem, da vi veste, da nisem jaz v okviru
                  predsedujočega v vlogi, da od vlade zahtevam pojasnilo. Vlada Republike Slovenije
                  je imela možnost, da prijavi svoj čas v okviru te razprave. Jaz od njih tega ne
                  morem zahtevati in jaz vem, da vi to veste. Kljub temu, da jaz tega ne morem
                  zahtevati, pa vas prosim, spoštovane poslanke in poslanci, da vsi skupaj pokažemo
                  toliko elastičnosti, če nihče izmed vas ne bo nasprotoval predlogu, da tudi vlada
                  dobi, kljub temu, da ni prijavila in izrazila želje po besedi, nekaj časa za
                  obrazložitev, če bo seveda predstavnik vlade to želel. Tudi po Poslovniku to, kar
                  sem sedajle naredil, ni možno, zato vas sprašujem, ali nasprotuje kdo izmed
                  prisotnih poslank in poslancev predlogu, da tokrat naredimo to izjemo, ampak samo
                  tokrat. Prosim, da tisti, ki nasprotuje dvigne roko. Videl sem, da je kar nekaj
                  rok s strani poslancev, ki so vašemu predlogu nasprotovali. K novemu proceduralnem
                  predlogu pa se je prijavil gospod Tanko. Beseda je vaša.</p>
            </sp>
            <sp xml:id="SDZ4-Redna-35-2008-02-06.sp204">

               <speaker>JOŽE TANKO:</speaker>

               <p>Hvala lepa, gospod predsedujoči. Jaz predlagam, da se seja pelje tako, kot so
                  poslovniška določila, ki so bila sprejeta v prejšnjem mandatu. Mi smo v fazi
                  glasovanja, obrazložitve glasu in nič drugega v tej fazi ni mogoče. Prekinitev
                  seje je bila narejena. Upam, da so se kolegi uspeli posvetovati, kako bodo
                  glasovali v tej konkretni točki. In to je praktično vse, kar je še pred nami
                  ostalo. Vse drugo je brezpredmetno napletanje in zavlačevanje pri tej točki.</p>
            </sp>
            <sp xml:id="SDZ4-Redna-35-2008-02-06.sp205">

               <speaker>PODPREDSEDNIK SAŠO PEČE:</speaker>

               <p>Hvala lepa. Predvsem hvala na to, da niste dali tudi vi krivde na mene. Lahko
                  nadaljujemo s sejo, kot je bila predvidena na podlagi sprejetega dnevnega reda in
                  scenarija za danes? Hvala.</p>
               <p>Torej smo pred glasovanjem, še enkrat poudarjam, Predloga zakona o ratifikaciji
                  Konvencije Združenih narodov proti korupciji. Lahko glasujemo? Obrazložitve kolega
                  Cvikl... .../Oglašanje iz klopi./ Dovolite, samo pojasniti sem hotel to, kar ste
                  ravnokar tudi vi želeli. Obrazložitve glasu so že minile in smo samo še v fazi
                  glasovanja. Glasujemo. Navzočih je 71 poslank in poslancev, za je glasovalo 71,
                  proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>5. TOČKO DNEVNEGA REDA,</title> to je s
                     <title>TRETJO OBRAVNAVO PREDLOGA ZAKONA O DOLOČANJU OBMOČIJ TER O IMENOVANJU IN
                     OZNAČEVANJU NASELIJ, ULIC IN STAVB V OKVIRU REDNEGA POSTOPKA.</title>
               </p>
               <p>Kolega Školč, proceduralno.</p>
            </sp>
            <sp xml:id="SDZ4-Redna-35-2008-02-06.sp206">

               <speaker>JOŽEF ŠKOLČ:</speaker>

               <p>Hvala lepa. Gospod predsednik Državnega zbora, gospod Cukjati, še enkrat vas
                  prosim, če prevzamete vodenje seje. Gospod podpredsednik danes ni v dobri
                  kondiciji, kajti mi smo prej imeli razpravo o ratifikaciji glede na prijave,
                  obrazložitve glasov pa ne. Preprečil je drugim kolegom spet obrazložitev glasov.
                  Ne vem, če je to po vašem navodilu, to je čisto vseeno. On nadomešča vas. Res vas
                  prosim, da ne bo nadaljnjih zapletov, če ga, ker ste tukaj, lahko zamenjate pri
                  vodenju seje. Peljemo se iz napake v napako in to se mi zdi hudo.</p>
            </sp>
            <sp xml:id="SDZ4-Redna-35-2008-02-06.sp207">

               <speaker>PODPREDSEDNIK SAŠO PEČE:</speaker>

               <p>Kolega Školč, hvala za vašo skrb za mojo kondicijo. Nadaljevali smo s prakso, ki
                  smo jo imeli v tem Državnem zboru. To pomeni, da po prekinitvi oziroma po prevzemu
                  pavze s strani neke poslanske skupine tudi obrazložitev glasov ni več in smo samo
                  v obdobju glasovanja.</p>
               <p>Kot rečeno, nadaljujemo s <title>prekinjeno 5. točko.</title> Državni zbor je v
                  sredo 30. januarja in v petek 1. februarja letošnjega leta opravil drugo obravnavo
                  navedenega predloga zakona. Ker so bili v drugi obravnavi sprejeti amandmaji k
                  manj kot desetini členov dopolnjenega predloga zakona, je zbor na predlog
                  predlagatelja zakona sklenil, da bo na podlagi prvega odstavka 138. čelna
                  Poslovnika še na tej seji opravil tretjo obravnavo predloga zakona.</p>
               <p>Prehajamo na razpravo in odločanje o posameznih amandmajih in členih. V razpravo
                  dajem amandma k 17. členu, in sicer amandma poslanske skupine Slovenske nacionalne
                  stranke.</p>
               <p>Odpiram postopek za prijavo. Besedo ima poslanec Zmago Jelinčič Plemeniti.</p>
            </sp>
            <sp xml:id="SDZ4-Redna-35-2008-02-06.sp208">

               <speaker>ZMAGO JELINČIČ PLEMENITI:</speaker>

               <p>Hvala lepa. V poslanski skupini predlagamo črtanje četrtega odstavka 17. člena, ki
                  določa, da bi pred odločanjem o odloku o določitvi imena naselja na narodnostno
                  mešanih območjih morale udeležene občine pridobiti soglasje pristojne samoupravne
                  narodne skupnosti. Mislim, da gre tukaj za preveliko pristojnost, ki jo dobijo te
                  samoupravne narodne skupnosti. V bistvu gre za poseganje v stvari, ki se ne tičejo
                  teh narodnostnih skupnosti. Živimo v Republiki Sloveniji in v Italiji nikomur niti
                  na misel ne pride, da bi slovenska narodna skupnost smela sploh karkoli reči v
                  zvezi s spreminjanjem oziroma določanjem imen. Ali kar je še huje, da bi dali na
                  kakšno ime veto. Mislim, da na ta način ne moremo urejati zadev. Narodni skupnosti
                  v Sloveniji, obe narodni skupnosti, italijanska in madžarska, imata že ogromno
                  bonitet, ki jih nima slovenska skupnost nikjer, niti na Madžarskem niti v Italiji.
                  Mislim, da dajmo že enkrat skrbeti za svoje stvari, dajmo malo razmišljati o
                  slovenski državi in ne dovolimo tega, da bodo zdaj še tukaj, korak za korakom,
                  posegali notri, celo v to, ali bo smelo neko naselje imeti, kaj vem, eno slovensko
                  ime borca proti fašizmu ali bo to prepovedano. V kratkem se nam lahko zgodi tudi
                  to. Mislim, da je skrajni čas, da tega ne dovolimo. Zato predlagamo, da se v 17.
                  členu četrti odstavek črta. Hvala lepa.</p>
            </sp>
            <sp xml:id="SDZ4-Redna-35-2008-02-06.sp209">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Aurelio Juri.</p>
            </sp>
            <sp xml:id="SDZ4-Redna-35-2008-02-06.sp210">

               <speaker>AURELIO JURI:</speaker>

               <p>Hvala, podpredsednik. Socialni demokrati bomo ta amandma zavrnili, ker skrbimo za
                  naše ljudi, skrbimo za naše državljanke in državljane, pripadnike italijanske in
                  madžarske narodnosti. Tudi utemeljitev je napačna, nima zveze Italija in Madžarska
                  s tem. Gre za to, da to soglasje dajejo samoupravne narodne skupnosti kot subjekt
                  slovenskega notranjega prava. In gre za to, da se ohrani ureditev, ki velja ves
                  čas od osamosvojitve dalje in še prej, še v prejšnjem sistemu ureditve lokalne
                  samouprave oziroma komunalnega sistema, so samoupravne narodne skupnosti dajale
                  soglasje k toponomastiki. Vemo vsi, koliko je toponomastika pomembna. Kadarkoli se
                  določene politične sile dotikajo in prizadevajo za to, da bi zmanjševale pravice
                  tudi slovenske narodne skupnosti pri toponomastiki, vemo, kako odreagira naša
                  politika. Zadnjič, ko smo sprejeli amandma kolega Battellija, smo to uredili,
                  ohranili smo, nič novega, ohranili smo dosedanjo ureditev. Zniževanje te ureditve
                  bi pomenilo poseganje v zajamčene in utečene ustavne pravice, to bi pomenilo
                  zniževanje standardov zaščite narodne skupnosti. Zato pozivam tudi kolege iz
                  vladnih strank, da ta amandma zavrnejo in izglasujejo zakon tako, kot je.
                  Hvala.</p>
            </sp>
            <sp xml:id="SDZ4-Redna-35-2008-02-06.sp211">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Roberto Battelli. <stage>(Se odpovedujete.)</stage> Gospa
                  Poszonec.</p>
            </sp>
            <sp xml:id="SDZ4-Redna-35-2008-02-06.sp212">

               <speaker>MARIA POSZONEC:</speaker>

               <p>Hvala lepa. Jaz tega amandmaja ne bom podprla. 28 let smo imeli način, da smo se
                  vedno z razumevanjem skupaj dogovorili za geografska imena. Zlonamerna je razlaga,
                  da Italija in Madžarska nimata kaj iskati. Seveda, da nimata. Pripadniki
                  narodnosti bi glasovali in predlagali in dali soglasje, ne pa sosednja država.
                  Hvala.</p>
            </sp>
            <sp xml:id="SDZ4-Redna-35-2008-02-06.sp213">

               <speaker>PODPREDSEDNIK SAŠO PEČE:</speaker>

               <p>Hvala. Ali lahko zaključimo? Odpiram ponovni krog za razpravo v povezavi z
                  amandmajem k 17. členu. Predlagatelj poslanska skupina Slovenske nacionalne
                  stranke. Prosim za prijavo. Besedo ima poslanec Bogdan Barovič.</p>
            </sp>
            <sp xml:id="SDZ4-Redna-35-2008-02-06.sp214">

               <speaker>BOGDAN BAROVIČ:</speaker>

               <p>Hvala lepa, spoštovane kolegice in kolegi. To, kar je povedala spoštovana
                  kolegica, glejte, če je že to bilo urejeno, zakaj je prišlo sploh do spremembe
                  zakona. To ni res. Mi se borimo za pravice Slovencev, v Sloveniji bomo Slovenci
                  imenovali svoje ulice in ne bomo dovolili, da jih bodo drugi oblikovali, tako kot
                  jih Slovenci ne smemo v tujini. Hvala lepa.</p>
            </sp>
            <sp xml:id="SDZ4-Redna-35-2008-02-06.sp215">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Aurelio Juri. Izvolite.</p>
            </sp>
            <sp xml:id="SDZ4-Redna-35-2008-02-06.sp216">

               <speaker>AURELIO JURI:</speaker>

               <p>V Republiki Sloveniji velja enakopravnost vseh državljank in državljanov, ne glede
                  na razliko v rasi, narodni pripadnosti, veri in spolni usmeritvi. Zavoljo tega so
                  državljanke in državljani, pripadniki italijanske in madžarske narodne skupnosti,
                  pripadniki dveh avtohtonih narodnih skupnosti, ki jim je Slovenija, in še prej
                  Jugoslavija, zagotovila vso ustrezno zaščito, tudi mednarodno verificirano in
                  povzeto tudi v naši temeljni ustavni listini. Kakršnokoli odstopanje od dosedanjih
                  pridobljenih in uveljavljenih pravic, je odstopanje od obljub, ki smo jih dajali,
                  in je zaradi malenkosti lahko velik problem. Zavoljo tega še enkrat, tudi kolegu
                  Baroviču, informacijo, da so pripadniki italijanske narodne skupnosti naši
                  državljani. Niso državljani ne Republike Italije, ne Republike Madžarske. So
                  državljani Republike Slovenije. Hvala.</p>
            </sp>
            <sp xml:id="SDZ4-Redna-35-2008-02-06.sp217">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Zmago Jelinčič Plemeniti.</p>
            </sp>
            <sp xml:id="SDZ4-Redna-35-2008-02-06.sp218">

               <speaker>ZMAGO JELINČIČ PLEMENITI:</speaker>

               <p>Hvala lepa. Jaz bi rekel, da so pripadniki italijanske narodne skupnosti v
                  Sloveniji državljani Republike Slovenije in obenem tudi državljani Republike
                  Italije. Imajo pač dvojno državljanstvo, zato tukajle takšno sprenevedanje ne sodi
                  sem.</p>
               <p>Rečeno je bilo, da kakršnokoli odstopanje od obljub in ne vem kaj vse, da bo
                  sprožilo ne vem, kaj. V Kopru so se dogajala odstopanja od specialnega tržaškega
                  statuta. Na Slovenskem je italijanska skupnost v nasprotju z določbami tega
                  statuta širila dvojezično območje. In na tem širjenem dvojezičnem območju bo
                  seveda sedaj italijanska skupnost določala, katera imena bodo smela biti tam in
                  katera imena ne bodo smela biti. Poglejmo in ugotovimo ter imejmo enake vatle za
                  vse. Poleg tega pa, če primerjamo, kaj smejo naši ljudje na oni strani in kaj sme
                  italijanska in madžarska manjšina na naši strani, se sploh ne da primerjati.
                  Nesporno dejstvo je, da je treba, že zdavnaj bi morali te zadeve odpreti na
                  evropskem sodišču. In bo treba odpreti tudi vprašanje dvojne volilne pravice.
                  Zakaj morajo imeti vsi neke previlegije, Slovenci pa v lastni državi ne smejo nič
                  reči in ne smejo se sami odločati za nič, če ne bo kakšna skupina rekla, ja,
                  dovolimo, da to lahko uporabite. In če bo kdo rekel, ne, to pa meni ni všeč zaradi
                  tega in onega razloga, pa tega ne bomo mogli sprejeti. To enostavno ne gre.</p>
               <p>Zniževanje standardov se je začelo kmalu po sprejetju tega specialnega tržaškega
                  statuta. Kmalu po tistem je koprska občina, ki je zaradi takratne oblasti v
                  Sloveniji, ki jo je imela komunistična partija, za to, da se je kazala pred
                  Italijo dobro, je vedno dovoljevala italijanski manjšini neke posebne pravice.
                  Dovoljevala jim je vstopanje v novinarske kroge tudi brez izobrazbe, brez
                  česarkoli. Lepo vas prosim! Dajmo enkrat nehati s tem. Če smo enakopravni v
                  Evropi, bodimo enakopravni v Evropi in potem bodimo enakopravni tudi doma in
                  imejmo nekaj ponosa in ne dovolimo tega kar tako.</p>
            </sp>
            <sp xml:id="SDZ4-Redna-35-2008-02-06.sp219">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Geza Džuban.</p>
            </sp>
            <sp xml:id="SDZ4-Redna-35-2008-02-06.sp220">

               <speaker>GEZA DŽUBAN:</speaker>

               <p>Hvala lepa. Jaz imam pred seboj tri dokumente, ki so vsi k 17. členu. Najprej imam
                  malo poslovniških težav, da težko razberem, kaj se bo zdaj zgodilo. Kar se pa tiče
                  tega amandmaja, ki je v razpravi, nisem ravno navdušen nad njim, najmanj na tak
                  način. Bi pa kljub vsemu opozoril kolege, da v tistih občinah, kjer je manjšina v
                  izraziti manjšini in soglasje pomeni tudi veto na občinski odlok, in če se zgodi,
                  da bo zahteva morda pretirana glede poimenovanja naselij, ulic in stavb, da je
                  lahko nerazpoloženje med svetniki in pozneje med prebivalci. In dosedanji način,
                  za katerega ocenjujem, da ga je gospa Pozsonec korektno opisala, da so bili vedno
                  doseženi dogovori, ni bilo problemov. To pa je neka nova stopnja, ker gre za
                  soglasje. Vemo, kaj je soglasje, da lahko povzroča težave v nekaterih občinah. Pri
                  nas je pač tako, meni se zdi, da so tri občine, kjer imajo večino v občinskem
                  svetu, pripadniki madžarske narodnosti. In tam ni problema, tam se pač izglasuje
                  brez tega določila v zakonu. Ena je pa občina, kjer je to drugače. On v takšnih
                  občinah je lahko problem. Jaz vas želim na to opozoriti in tudi bom, žal, glasoval
                  za ta amandma, čeprav mi ves ta postopek skozi sprejemanje tega zakona ni všeč,
                  ker veste, da nisem za kakšne nasilne načine reševanja tovrstnih zelo občutljivih
                  problemov. Hvala.</p>
            </sp>
            <sp xml:id="SDZ4-Redna-35-2008-02-06.sp221">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Roberto Battelli. <stage>(Se odpovedujete.)</stage> Gospa
                  Marika, repliko? Izvolite.</p>
            </sp>
            <sp xml:id="SDZ4-Redna-35-2008-02-06.sp222">

               <speaker>MARIA POZSONEC:</speaker>

               <p>Gospod Džuban, morali bi vedeti, da smo do sedaj 28 let imeli soglasje. Poglejte
                  malo statut, saj ste podžupan, toliko morate biti in ste izvoljeni na tistem
                  področju, potem ne tolmačite drugače, kot je.</p>
            </sp>
            <sp xml:id="SDZ4-Redna-35-2008-02-06.sp223">

               <speaker>PODPREDSEDNIK SAŠO PEČE:</speaker>

               <p>Hvala. K besedi pa vabim poslanca Srečka Prijatelja. Izvolite.</p>
            </sp>
            <sp xml:id="SDZ4-Redna-35-2008-02-06.sp224">

               <speaker>SREČKO PRIJATELJ:</speaker>

               <p>Hvala lepa. Spoštovani. Manjšinske pravice v Sloveniji tako za italijansko kot
                  tudi za madžarsko narodno manjšino so dobre. To lahko ugotovi vsak, ki se popelje
                  po Sloveniji ali kdaj prižge televizijo. Pa vendar poglejte, Slovenci v Italiji
                  nimajo niti 10% teh pravic. Kljub temu, da je zakonodaja sprejeta komaj lansko
                  leto, ni v veljavi in večni boj je. Celo ob uradnem obisku predsednika Napolitana,
                  smo imeli priložnost slišati in videti, kako nas je pobaral. Italijani se tudi
                  nikoli niso upravičili za vojne poboje ki so jih storili v Sloveniji. Nikoli. In
                  se tudi nikoli ne bodo. In če gledamo malo zgodovino. Preberite si knjigo Samuela
                  Proela. To bi priporočal zlasti nekaterim, ki se imate za Slovence, pa to niti
                  malo niste. Izbrisana identiteta Slovencev. Takrat se je začelo tudi mrtvim
                  spreminjati priimke in danes dajemo soglasje k temu, da bo nekdo odločal, ali
                  smemo poimenovati ulico tako ali drugače. Če tega amandmaja ne sprejmete, potem
                  potrjujete, da smo narod hlapcev in to verjetno bomo tudi ostali. Ker smo taki,
                  kot smo. Hlapčevski. Navajeni teptanja.</p>
            </sp>
            <sp xml:id="SDZ4-Redna-35-2008-02-06.sp225">

               <speaker>PODPREDSEDNIK SAŠO PEČE:</speaker>

               <p>Hvala. Ker vidim, da je še želja po razpravi in da imamo tudi proceduralni
                  predlog, dajem besedo gospodu Tanku za proceduralni predlog. Izvolite.</p>
            </sp>
            <sp xml:id="SDZ4-Redna-35-2008-02-06.sp226">

               <speaker>JOŽE TANKO:</speaker>

               <p>Hvala lepa. Glede na to, da se je razvila zelo diametralno nasprotna diskusija v
                  zvezi obravnave tega amandmaja, predlagam da po končani obrazložitvi glasu daste
                  na glasovanje predlog, da se odločanje o tem zakonu in amandmaju preloži na
                  naslednjo redno sejo. Hvala.</p>
            </sp>
            <sp xml:id="SDZ4-Redna-35-2008-02-06.sp227">

               <speaker>PODPREDSEDNIK SAŠO PEČE:</speaker>

               <p>Hvala. Jaz pa sprašujem kdo še želi besedo? Odpiramo ponovni postopek. Izvolite.
                  Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Redna-35-2008-02-06.sp228">

               <speaker>MAG. MAJDA POTRATA:</speaker>

               <p>Hvala za besedo. Razpravljamo o rečeh, ki so kot pravica italijanski in madžarski
                  manjšini zapisana v slovenski Ustavi. Slovenska Ustava ureja notranje pravo in
                  ureja pravice. In nemogoče je zdaj s stališča uporabe slovenske Ustave zadeve
                  primerjati in jim oporekati, ker se neka določil ali neke pravice v drugih državah
                  ne upoštevajo. Manjšinske pravice niso vezane na recipročnost. In prav je, da niso
                  na recipročnost vezane. Mi imamo možnost to urejati. In prav žalostno je poslušati
                  v trenutkih, ko smo sprejemali evropsko Ustavo, ko bomo govorili o evropskem
                  državljanstvu, ko se bomo morali odpirati za to, da bomo tudi drugim državljanom
                  iz Evropske unije priznavali enake pravice, kot jih imamo v tej državi, kratimo
                  pravice našim sodržavljanom, ki so madžarske ali italijanske narodnosti in menimo,
                  da v tej državi živimo samo Slovenci in Slovenke. Ne. Živijo tudi pripadniki
                  manjšin, ustavno priznanih manjšin, tudi drugih narodnih skupnosti. Živijo tudi
                  tujci. Zato je nesmiselno, da trdite neke stvari, ki jih ne morete niti
                  statistično dokazati. Pojdite pogledat v podatke Statističnega urada Slovenije, pa
                  boste videli, kakšna se nam kaže prebivalstvena slika v Sloveniji. Govorimo o
                  demografiji, govorimo o prebivalstveni sliki in politiki, pa se pogovarjamo tako,
                  kot da bo malodane vsak moral imeti dokaz o tem, da je čistokrven Slovenec. Zame
                  je takšna razprava deplasirana oprostite, soglasje upošteva dogovarjanje, ker
                  pogovarjanje samo po sebi še ne pomeni tudi dogovora. Dogovor pa je zvezan tudi s
                  soglasjem. In jaz ne vem, ali se do zdaj v okoljih, v katerih je dvojezično
                  območje, o poimenovanjih niso dogovarjali. To je nesmiselno, kar zdaj delamo. Da
                  postavljamo pod vprašaj nekaj, kar je ustavna kategorija. Mi imamo dvojezično
                  območje in enakopravnost dveh jezikov na tem območju zapisano v ustavi. Hvala.</p>
            </sp>
            <sp xml:id="SDZ4-Redna-35-2008-02-06.sp229">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Aurelio Juri.</p>
            </sp>
            <sp xml:id="SDZ4-Redna-35-2008-02-06.sp230">

               <speaker>AURELIO JURI:</speaker>

               <p>Da Slovenska nacionalna stranka vztraja pri tem sovjem stališču, me ne preseneča.
                  To je pač njena pravica in tudi njeno poslanstvo. Ampak me preseneča nekoliko
                  kolega Džuban, ko govori o občinskih svetih, kjer naj bi bila razmerja večine in
                  manjšine. Vselej, kolega Džuban, še iz časov, ponavljam, prejšnje ureditve
                  komunalnega sistema, ko smo imeli tri občinske zbore, zbor družbenega dela,
                  družbenopolitični zbor in zbor krajevnih skupnosti, je samoupravna narodna
                  skupnost učinkovala kot četrti zbor in je vsakič dajala soglasje k poimenovanju
                  ali preimenovanju ulic in trgov na narodnostno mešanem območju. Ko smo spremenili
                  sistem, smo uvedli sistem lokalne samouprave z občinskimi sveti. Ta funkcija je
                  ostala, se jo pa prenaša na odločanje v občinskem svetu preko izvoljenih
                  predstavnikov narodnih skupnosti. Oni so dolžni prenesti to mnenje. Vsakič jasno
                  terja, kot je kolegica Potrata povedala, to terja dogovarjanje in se je vedno
                  našel dogovor. Tako nikoli ni bila ulica, trg ali cesta poimenovana ali
                  preimenovana v nasprotju s tem dogovorom. Gre za to, da se ohrani ta inštrument,
                  ker narodna skupnost je element identitete kraja, tudi poimenovanja so element te
                  kulturne identitete kraja, zato je potrebno, da pri tovrstnih posegih pride do
                  konsenza, do soglasja. Samo opozarjam, vsaka sprememba tega pomeni odstopanje od
                  prakse in pravne ureditve, ki je veljala doslej in za katero upam, da bo veljala
                  še naprej. Hvala.</p>
            </sp>
            <sp xml:id="SDZ4-Redna-35-2008-02-06.sp231">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Jožef Školč.</p>
            </sp>
            <sp xml:id="SDZ4-Redna-35-2008-02-06.sp232">

               <speaker>JOŽEF ŠKOLČ:</speaker>

               <p>Hvala lepa.</p>
               <p>Sam sem si domišljal, da so bile te stvari razrešene že znotraj odbora in tudi
                  zainteresiranega matičnega delovnega telesa, kjer so bile določene diskusije
                  dovolj tehtne in tudi dovolj burne, da je bilo na koncu mogoče sprejeti kvalitetno
                  odločitev. V predhodni fazi se mi zdi, da je rešitev taka, da se je ni potrebno ne
                  sramovati, ne se bati kakšnih posebnih zapletov pri teh imenovanjih. K besedi sem
                  se javil bolj zaradi tega, ker me zanima, kaj se bo zgodilo s predlogom, ki ga je
                  podal kolega Tanko, češ, da je pač potrebno glasovanje preložiti, ker imamo dve
                  diametralno nasprotni stališči. To se mi zdi skrajno nenavadno, ker je parlament
                  ne enkrat soočen s to situacijo, da imamo diametralno nasprotna stališča. In
                  takrat je moj vtis, da, bom rekel, gospodje iz SDS komaj čakajo, da lahko
                  pritisnejo, da nas preglasujejo, pa če imamo še, ne vem, kako prav. Zato se mi zdi
                  ta argument za preložitev vreden vse pozornosti, je pa, bom rekel, za tako
                  občutljivega, kar se tiče predlogov parlamentarcev, ki ne spadajo v njegov
                  delokrog, precej nenavaden in neobičajen.</p>
            </sp>
            <sp xml:id="SDZ4-Redna-35-2008-02-06.sp233">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Roberto Battelli, potem pa odpiram nov krog za prijavo.
               </p>
            </sp>
            <sp xml:id="SDZ4-Redna-35-2008-02-06.sp234">

               <speaker>ROBERTO BATTELLI:</speaker>

               <p>Gre za pridobljeno pravico. Gre za spoštovanje ureditve, ki je doslej veljala in
                  gre za spoštovanje fundamentalnih dokumentov, na katerih sloni slovenska
                  državnost. Kaj ima to zveze s hlapčevstvom mi ni jasno. Mi je pa jasno, če bo ta
                  amandma, če bo rešitev, ki jo predlagamo mi v tretjem branju, zavrnjena, bomo
                  zagotovo mi postali absolutni hlapci tam, kjer smo doma. Italijani smo doma v
                  Kopru, Izoli in Piranu od mnogo prej, preden je nastala kakršnakoli že moderna
                  državna tvorba, vključno z Italijo. Bili smo večina do sredine 50-ih let. In ti
                  ljudje, ki so tam živeli do sredine 50-ih let, niso bili krivi ničesar. In tudi
                  ničesar jim ni bilo dokazanega in nobenega postopka ni bilo proti njim sproženega.
                  O tem, zakaj so šli stran, bi se lahko dolgo pogovarjali. Ampak ne gre za to. Gre
                  za to, ali bomo spoštovali tudi mednarodne sporazume. Ker ni števila, potem morajo
                  biti drugi mehanizmi, ki omogočajo vsaj soodločanje o določenih stvareh. In brez
                  soglasja ne bo soodločanja. Se bo začelo na tej točki in bomo šli naprej še na vse
                  ostale mehanizme, vključno s posebnimi sedeži, tako v občinskih svetih, kot tudi v
                  tem parlamentu ali jutri v nekem regionalnem svetu, ali kakorkoli že. Na vas je
                  odločitev. Mi, če bo zavrnjena zakonska pravica, ki sedaj obstaja, bomo vedeli, da
                  tu nismo zaželjeni. Bomo to vedeli. Zares, ne tako, kot vemo sedaj, ampak tako, da
                  se spreminja zakonodaja na način, da nam bo dano vedeti. In te laži, ki se širijo
                  tako nesramno in brez vsake osnove, ne da bi kdo razložil, da to ni tako, to je pa
                  sramota za parlament, posebej še, če se jim nasede.</p>
               <p>Tretjina Furlanije-Julijske krajine bo jutri dvojezična. Tretjina.</p>
            </sp>
            <sp xml:id="SDZ4-Redna-35-2008-02-06.sp235">

               <speaker>PODPREDSEDNIK SAŠO PEČE:</speaker>

               <p>Hvala. In še zadnji razpravljavec iz tega kroga, besedo ima poslanec Boštjan
                  Zagorac.</p>
            </sp>
            <sp xml:id="SDZ4-Redna-35-2008-02-06.sp236">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. V Poslanski skupini nepovezanih
                  poslancev, imenovani Lipa, bomo amandma podprli. Vendar ne zaradi obrazložitve,
                  kot jo je predlagatelj predlagal. Obrazložitev je malo, bom rekel, napihnjena. Ne
                  država Italija in ne država Madžarska po zakonu nimate možnosti vpliva, imajo pa
                  državljani teh držav, ki so organizirani v neke skupnosti, v tej državi možnost
                  vplivati na to, kako se bo neka ulica ali trg imenoval v tistih delih, kjer imajo
                  svojo manjšino. Ampak ko poudarjate tako Slovence in Slovenke, tudi azbestni
                  bolniki so Slovenke in Slovenci, pa takrat ni bilo nekega resnega posluha za njih.
                  Slovenija je samostojna država in ljudje v tej državi in Državni zbor imajo
                  pravico, da sami določajo imena ulic, trgov in česarkoli drugega v tej državi.
                  Nesmotrno je dovoliti kakršenkoli vpliv kogarkoli na to. Vprašajmo se, če ta
                  amandma ne bo podprt, ali je sploh možno na področju, kjer živita avtohtona
                  madžarska in italijanska narodnostna manjšina, spremeniti kakršnokoli ulico
                  oziroma ime ulice ali trga, ne da bi pri tem dobili neko soglasje. Kaj če bo za
                  ulico, na pamet bom rekel, gospoda Zagorca nekdo iz madžarske ali italijanske
                  avtohtone manjšine temu nasprotoval. Se ne da narediti. In to je to, kar je
                  nedopustno v tem zakonu, in to je, zakaj bomo ta amandma podprli.</p>
               <p>In drugo vodilo, ki nas vodi v Poslanski skupini nepovezanih poslancev, Lipa,
                  vzajemnost. Vzajemnost je nekaj, kar naše sosednje države nočejo razumeti. Ko
                  bosta Italija, prej smo slišali grobe besede o tem, kako Italijani ne bodo
                  zaželjeni, če se bo ta amandma podprl, ampak ko bodo Italijani in Madžari naredili
                  v svoji zakonodaji enako zgodbo ali vsaj podobno, potem bodimo vzajemni. Ampak
                  zaenkrat še ne kaže ne na italijanski, ne na madžarski strani nobene intence, da
                  bi se Slovencem, ki živijo v Italiji ali na Madžarskem, dale kakršnekoli vsaj
                  podobne pravice. In vzajemnost se mi zdi, da je tisti višek demokracije, na
                  podlagi katerega lahko gradimo medsebojne odnose. In zakaj mora biti Slovenija
                  vedno prva, ko ureja neko stvar. Zakaj se za podobni zakon ni odločil italijanski
                  parlament ali pa madžarski. Pa bi Slovenci sledili temu, kar so naredili oni. Ne.
                  To se še ni zgodilo. Slovenija ima krasno urejeno manjšinsko vprašanje. V Evropski
                  uniji sigurno država številka ena, kar se tiče spoštovanja manjšinskih pravic. Ne
                  potencirati zgodbe o manjšinah s tem, da nekdo ne bo zaželen, če bomo podprli
                  amandma, ki ga predlagajo v Slovenski nacionalni stranki. Ne potencirati. Ni res.
                  Nobenemu na kraj pameti, ne v Italiji, ne na Madžarskem ne pade, da bi podobno
                  zgodbo predlagal v madžarskem ali italijanskem parlamentu in bi bila celo podprta.
                  Vzajemnost, še enkrat, kar se tiče manjšinskih vprašanj, predstavlja višek
                  dogovorov in pa demokracije.</p>
               <p>Zato bomo v Poslanski skupini nepovezanih poslancev, Lipa, amandma podprli. Hvala.
               </p>
            </sp>
            <sp xml:id="SDZ4-Redna-35-2008-02-06.sp237">

               <speaker>PODPREDSEDNIK SAŠO PEČE:</speaker>

               <p>Hvala. Glede na željo poslancev odpiram nov krog za prijavo v povezavi z
                  amandmajev k 17. členu predlaganim s strani poslanske skupine Slovenske nacionalne
                  stranke. Imamo pet predvidenih razpravljavcev. Besedo ima poslanec Bogdan Barovič.
                  Izvolite.</p>
            </sp>
            <sp xml:id="SDZ4-Redna-35-2008-02-06.sp238">

               <speaker>BOGDAN BAROVIČ:</speaker>

               <p>Hvala. Spoštovane kolegice in kolegi. Ne prejudicirati iskrenosti in poštenosti
                  namere tega amandmaja. 5. člen Ustave je zelo jasen, v katerem piše, da država
                  skrbi za ohranjanje naravnega bogastva in kulturne dediščine in ustvarjanja
                  možnosti za skladen, civilizacijski in kulturni razvoj Slovenije, skupaj seveda z
                  manjšinami.</p>
               <p>Drugič. Spoštovane kolegice in kolegi! Predhodni sogovornik je rekel: "Do zdaj ni
                  bilo nobenega problema. Vedno je bil dosežen dogovor o imenovanju ulic." Zakaj pa
                  potem je potrebno vnašati nov pojem, ki se mu reče soglasje v zakon? Če je bil
                  vedno dosežen dogovor, soglasja potem ne rabimo.</p>
               <p>Tretjič. Jaz imam dovolj teh zgodb s strani kolegov o veliki Evropi. Dajte se malo
                  podučiti, da je Slovenija pet let šla v čakalnico sramotno nazaj zaradi države
                  Republike Italije in optantov. Dajte si enkrat to tudi zapomniti. Zaradi optantov
                  smo šli pet let v čakalnico. Ali smo bili tako enakopravni, kot mi danes ponujamo
                  vso enakopravnost vsem? Nismo bili, kolegice in kolegi. In ne nazadnje, če bo ta
                  amandma sprejet, nobene škode ne bo. Saj konec koncev pravite, da je dogovor vedno
                  bil in bo. Je pa bistvena razlika, hvala, gospod Geza Džuban, med dogovorom in med
                  soglasjem. Bistvena razlika. Soglasje pomeni usklajenost, če med Državnim zborom
                  in Državnim svetom soglasja ni, kolegice in kolegi, saj ste nekateri že štiri
                  mandate tukaj, veste, da zakon ni sprejet. In dajte si prosim zapomniti in ne zdaj
                  napenjati in govoriti, da bomo jutri spet, ne vem, ksenofobi, ne vem še kako
                  nacionalistični... Mi iščemo svoje pravice. Ko bom pa jaz v Trstu lahko poimenoval
                  ulico v Trstu ulico Komandanta Staneta, takrat bom pa prvi dvignil roko zdaj, ta
                  trenutek in bom rekel, če bo ulica Komandanta Staneta tam, bo pa tudi tukaj tako,
                  kot je zdaj v predlogu zakona in smo si enakopravni.</p>
            </sp>
            <sp xml:id="SDZ4-Redna-35-2008-02-06.sp239">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Aurelio Juri.</p>
            </sp>
            <sp xml:id="SDZ4-Redna-35-2008-02-06.sp240">

               <speaker>AURELIO JURI:</speaker>

               <p>Kolega Barovič, midva sva državljana Republike Slovenije, sva enako kriva, enako
                  odgovorna do tistega, kar je počela Italija. Jaz nimam nič z Italijo in z njenimi
                  težavami, ko je bilo vprašanje našega pristopa k EU. Jaz sem državljan Republike
                  Slovenije in nimam italijanskega državljanstva. Ampak se ne bom na vas oziral pa
                  tudi na skupino Lipa, pač ste se razdelili, ampak šola je ista. Pozivam koalicijo,
                  ko je zadnjič pristala in podprla na spremembo oziroma na amandma kolega
                  Battellija, da se mnenje, ki je bilo že odstopanje od dosedanje ureditve, spremeni
                  v soglasje. In na koaliciji pri Socialnih demokratih, ki smo v opoziciji, ni to
                  vprašanje, kajti podprli smo takrat amandma in temu danes nasprotujemo in
                  podpiramo dosedanjo ureditev. Na koaliciji je naloga in dolžnost, kolega Tanko, da
                  ostanete dosledni. Če ste dosledni temu, kar ste zadnjič počeli in ste odgovorni
                  do ustavnega položaja narodnih skupnosti, boste danes seveda zavrnili ta amandma,
                  ki odstopa od tega položaja in potrdili rešitev, kakršna je bila zadnjič sprejeta.
                  Hvala.</p>
            </sp>
            <sp xml:id="SDZ4-Redna-35-2008-02-06.sp241">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Roberto Battelli.</p>
            </sp>
            <sp xml:id="SDZ4-Redna-35-2008-02-06.sp242">

               <speaker>ROBERTO BATTELLI:</speaker>

               <p>Ne vem, ali je to razprava, gospod podpredsednik. Zdaj govorim v svojem imenu pa
                  sem prej v imenu poslanske skupine, ampak je tudi gospa Pozsonec govorila, Aurelio
                  Juri se je zdaj tretjič oglasil in ne vem točno, kaj se dogaja. Kakor koli, če mi
                  dovolite besedo, bom še to dodal argumentom, ki sem jih do sedaj uporabil.</p>
               <p>Najprej za uveljavitev amandmaja, ki je bil z 49 glasovi sprejet zadnjič, tu gre
                  za redakcijski popravek in tudi za zavrnitev tega amandmaja kolegov tu za mano.
                  Oni se sprenevedajo in ne vedo, da so vsi ti mehanizmi zato artikulirani,
                  učinkoviti pa tako in tako vemo, da niso, ampak vendarle. Ker je vendarle volja
                  večine potem tista, ki obvelja, kakorkoli že, vzpostavljeni so bili zato, da se
                  preseže objektivni hendikep števila. Pogoj za širitev suverenosti Jugoslavije
                  takrat nad bivšo cono B svobodnega tržaškega ozemlja je bil sprejetje specialnega
                  statuta, ki mu je bil priložen. Ko je bil ta londonski memorandum podpisan, so
                  praktično vsi Italijani odšli in se ga ni dalo izvajati. Po sprejetju se ga ni
                  dalo izvajati. Ko se govori glede vizualne dvojezičnosti in imenovanju ulic in
                  tako naprej, o relevantnem številu, najmanj četrtina, tega ni nikjer, od sredine
                  50-ih let tega ni nikjer na Obali. Kakšno širjenje narodnostno mešanih območij,
                  kakšno širjenje? Narodnostno mešano območje obsega morda kilometer od obale notri.
                  To je najmanj, kar so si takratni, ne vem, kdo, saj se ne ve niti kdo, je najmanj,
                  kar so si mogli izmisliti. Tako da znotraj iste občine je celo razlika oziroma
                  znotraj vseh treh občin je razlika. Na vas je, da odločite. Vi boste zdaj
                  odločili, da se črta že obstoječa zakonska pravica, ve se, kako je s pripravo
                  kadrov za izvajanje dvojezičnosti, ki bi morala biti ustavna obveza Slovenije, ve
                  se, kako je z uresničevanjem teh zapisanih pravic, ki se ne izvajajo. To
                  ugotavljajo vsi, ugotavljamo mi, ugotavlja Vlada Republike Slovenije, ugotavlja
                  Svet Evrope in tako naprej. Dajmo še naprej poslušati ta trobila in se bomo šli ne
                  vem kakšne Slovence, v bistvu gre pa za teptanje že pridobljenih pravic manjšin,
                  ki nimajo niti demografske prihodnosti več. To boste naredili. Toliko herojskega
                  in slovenskega bo v tem!</p>
            </sp>
            <sp xml:id="SDZ4-Redna-35-2008-02-06.sp243">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič, izvolite.</p>
            </sp>
            <sp xml:id="SDZ4-Redna-35-2008-02-06.sp244">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Gospod Juri se je kar zelo zavzel in govoril
                  marsikaj, pozablja pa, da je bilo leta 1954 80% tržaškega ozemlja naseljeno s 75
                  do 100% slovenskega življa in samo v manj kot 10% oziroma v strogem centru Trsta
                  je bilo naseljenih manj kot 10% Slovencev. Danes ni ne duha ne sluha o tem. Niti
                  dvojezičnih napisov ni po celem Trstu. Sem ter tja je kakšen. Če je tako, pa naj
                  potem Italija odvzame Slovencem soglasje. O joj, sem se zmotil, saj sploh nimamo
                  Slovenci soglasja tam. Mogoče je dobro, da bi dali soglasje še naprej, gospod
                  Juri, generalu Čadu iz JLA, ampak tudi JLA ni več, da bi dajali soglasje.</p>
               <p>Ko je kolega Battelli rekel, da gre za pridobljeno pravico. Kaj pa pravice
                  slovenskega naroda? Več kot 170.000 Slovencev je bilo po II. svetovni vojni
                  "šenkano" Italiji. In od teh 170.000 Slovencev jih je danes morda 17.000 tam, vse
                  ostale ste poitalijančili, kajti sistem raznarodovanja traja še danes in se ni
                  treba delati tukaj, ne vem, nevednega in nikakor ne pristajam na grožnje, ki jih
                  je kolega Battelli govoril, kaj pa bo, če ne bo. Kakšne grožnje pa so to, madona
                  santa? Nehajte, ni več II. svetovne vojne. 580 italijanskih vojnih zločincev je
                  bilo na Slovenskem, od tega jih je danes še 160 živih in nobeden ni bil kaznovan,
                  seveda po nalogu komunistične partije, ki ni dovolila tega zaradi določenih miš
                  mašev, ki so jih imeli med seboj.</p>
               <p>Kar pa se tiče poselitve Italijanov na Slovenskem, pa se je treba zavedati, da
                  Italija in Italijani ste postali po letu 1860, ko je Garibaldi združil majhne
                  italijanske državice v skupno državo. In do takrat je približno samo 10% življa
                  govorilo italijanski jezik, zatorej ne govorite, da ste bili Italijani tukaj. Kaj
                  jaz vem, bili ste Benečani, ne vem, karkoli že. Tisti, ki so pa odšli, so pa odšli
                  po želji predsednika De Gasperija takratnega. Letake so delili, da naj optirajo z
                  Italijo, naj gredo v Italijo, zato se jim reče optanti, ne pa ezuli, tako kot jih
                  ponavadi vi in nevedni, nekateri nevedni slovenski novinarji nazivajo.</p>
               <p>Furlanija Julijska krajna bo sedaj dvojezična. Seveda bo, saj je skrajni čas. Do
                  leta 1860 je bila tudi dvojezična, ko je bila še v okviru cesarsko-kraljeve
                  monarhije. Potem, ko so liberali izglasovali, da gredo rajši pod Garibaldija, ki
                  jim je obljubljal ne vem kakšne pravice, so se seveda nasmolili in od takrat
                  naprej ni bilo več. To se pravi, gre naprej. Seveda gre naprej, samo naj se
                  najprej doseže tisti standard, ki ga imata obe manjšini v Sloveniji, potem se bomo
                  pa pogovarjali o dodatnih bonitetah.</p>
            </sp>
            <sp xml:id="SDZ4-Redna-35-2008-02-06.sp245">

               <speaker>PREDSEDNIK FRANCE CUKJATI:</speaker>

               <p>Hvala. Gospod Džuban.</p>
            </sp>
            <sp xml:id="SDZ4-Redna-35-2008-02-06.sp246">

               <speaker>GEZA DŽUBAN:</speaker>

               <p>Hvala lepa, gospod predsednik. Mene v tem trenutku ne obremenjuje, niti me ne
                  zanima, kako je to urejeno v Italiji, na Madžarskem ali kje drugje. Tudi ne bi
                  imel nič proti, če nekaterih nastopov danes tukaj ne bi slišal, tistih, ki gredo v
                  skrajnosti. Želim si, ali pričakujem, da določilo, kakršnokoli bo, ne bi bilo ali
                  ne bo nikoli uporabljeno. Res je, da do sedaj tovrstnih problemov ni bilo in upam,
                  da jih tudi ne bo, kakorkoli bo zapisano, ampak kljub vsemu se še enkrat oglašam.
                  Kolega Juri, če bi bilo tako, kot ste nam predstavili, sem jaz takoj za to. Da
                  pride pobuda, da se o njej pogovorijo, dosežejo soglasje in tako zapišejo in
                  izglasujejo. In da ne uporabi nobena stran preglasovanja in da nobena stran ne
                  uporabi veta. Za takšno rešitev sem. Na koncu nihče mi ne more preprečiti, da vas
                  na to opozorim in tudi zadnjič, ko je bila sprejeta ta rešitev, se jaz nisem jezil
                  pa vznemirjal ampak sem pa čutil potrebo, da vas na to opozorim, da se zavedamo,
                  kaj sprejemamo. Hvala lepa.</p>
            </sp>
            <sp xml:id="SDZ4-Redna-35-2008-02-06.sp247">

               <speaker>PREDSEDNIK FRANCE CUKJATI:</speaker>

               <p>Hvala. Vidim še roke, zato ponovno odpiram prijavo za razpravo. Gospo Mikolič
                  izvolite.</p>
            </sp>
            <sp xml:id="SDZ4-Redna-35-2008-02-06.sp248">

               <speaker>MARTIN MIKOLIČ:</speaker>

               <p>Hvala za besedo.</p>
               <p>Meni se je že zadnjič, ko smo izglasovali amandma tukaj v Državnem zboru, zadeva
                  zdela kar problematična. Poglejte, ker moramo pogledati celotni zakon. Pred nami
                  je nov zakon o določanju območij ter imenovanju in označevanju naselij, ulic in
                  stavb. Do sedaj smo pravzaprav imeli, mislim, da je bil pravilnik. In ta amandma
                  govori samo o določitvi imena naselja. Se pravi glede sprememb imena naselja ali
                  pa novo naselje, ki bo dobilo ime. In je vsekakor v zakonu treba pogledati tudi
                  ostale člene, zakaj govorimo o novem zakonu oziroma v tem novem zakonu želimo, da
                  bi vsa naselja v Sloveniji imela vsako svoje ime. To, kar se je do sedaj
                  velikokrat ponavljalo. To tudi v zakonu piše. In to zadevo je treba popraviti. Ta
                  novi zakon tudi opredeljuje postopek, kar je napisano v 12., 13., 14., 15. in 16.
                  členu, in 16. člen govori o predhodnem posvetovanju, ki ga mora lokalna skupnost
                  izvesti v tistem naselju, kjer bo spreminjala območje ali pa kjer bo potrebno na
                  osnovi tega zakona spremeniti tudi ime.</p>
               <p>In to, kar smo zadnjič z amandmajem dopolnili, je vsaj po mojem nekako v
                  neskladju, če že ne rečem drugače, glede želje, kaj bi na koncu iz te spremembe
                  tudi bil rezultat. Glede na to, da v zakonu dokaj demokratično piše oziroma je
                  opredeljeno, kdo vse v tem postopku sodeluje. V tisti čisto končni fazi pred
                  sprejemanjem odloka na seji občinskega sveta pa je potrebno pridobiti soglasje
                  pristojne samoupravne narodne skupnosti. To pa po mojem ne gre skupaj. Se pravi,
                  vse se bo naredilo na terenu, tudi komisija je, prebivalci bodo sodelovali, na
                  koncu, ko bo ime že izbrano, mora pa pri tem še sodelovati oziroma pridobiti
                  mnenja delovnega telesa Vlade iz tretjega odstavka 10. člena tega zakona, se
                  pravi, da mora lokalna samouprava, ta organ pridobiti tudi mnenje delovnega telesa
                  Vlade. To zaradi tega, da se ne bi imena podvajala. Še enkrat pravim, jaz sem že
                  zadnjič imel pomisleke glede tega in vsekakor ne vidim razloga, da bi to bilo v
                  tem zakonu. Ne, da je nepotrebno, ne gre skupaj z ostalimi določili zakona, še
                  najmanj pa, hočem povedati, da bodo pri tem manjšine, bodisi madžarske ali
                  italijanske narodne skupnosti, kaj prikrajšane. Tega pa ne mislim s tem, kar sem
                  sedaj povedal. Jaz sem poskušal povedati, da je treba zakon v celoti brati. Če v
                  zakonu v celoti pregledate vse te člene, ki to opredeljujejo, je pravzaprav
                  zagotovljena precejšnja ali pa vsa demokratičnost tudi pri odločanju o imenu. Vsi
                  bodo sodelovali pri tem postopku.</p>
            </sp>
            <sp xml:id="SDZ4-Redna-35-2008-02-06.sp249">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri.</p>
            </sp>
            <sp xml:id="SDZ4-Redna-35-2008-02-06.sp250">

               <speaker>AURELIO JURI:</speaker>

               <p>Ko smo zadnjič podprli amandma kolega Battellija, je koalicija in tudi Vlada sta
                  stali za tem. Prišlo je do dogovora. To pomeni, da tudi po oceni Vlade je bil
                  zakon konsistenten. Če danes sprejmemo ta amandma, bo tudi konsistenten, ampak bo
                  pomenil odstopanje od dosedanje prakse. Kolega Džuban, jaz se ne bom ukvarjal s
                  tistimi, ki jih tako ali tako vodijo neka čustva, ki jim onemogočajo, da bi
                  racionalno razmišljali, ampak dovoli vpogled v statut samoupravnih narodnih
                  skupnosti. Če pogledamo, kaj pišejo statuti samoupravnih narodnih skupnosti in v
                  povezavi z njihovo vlogo tudi občinski statuti, boste videli, da se je vselej
                  prakticiralo soglasje oziroma pravica do veta, kar pa praviloma pomeni, da se je
                  vedno to preprečevalo, da bi prišlo do veta, ker je prišlo do predhodnega
                  dogovarjanja in tudi do konsenza. V Kopru smo na primer spremenili kar nekaj ulic.
                  In v tem postopku na osnovi pobude krajevne skupnosti ali pa četrtne skupnosti se
                  sproži ustrezna razprava na vaseh, kjer ni narodnostno mešanega območja,
                  samoupravna skupnost nima besede. Tam ne posega. V mestu Koper, Šalari, Hrvatini,
                  v Ankaranu, tam, kjer so po občinskem statutu določena narodnostna mešana območja,
                  torej dvojezična območja, se vključi v postopek usklajevanja, poimenovanja ali
                  preimenovanja tudi samoupravna narodna skupnost. In vselej se je našel dogovor. To
                  je bilo vedno tako. Gre za to, da danes tako ureditev ohranimo v nekem novem
                  zakonu, ki urejuje druge zadeve v zvezi z poimenovanje ulic, naselij in tako
                  naprej. Ne gre za neko novo pridobitev ali novo kvaliteto v tem odnosu. Gre samo
                  za to da se spoštuje to, kar je bilo formalno in v praksi prakticirano doslej v
                  zadnjih sedemnajstih letih. Jaz bi rekel še od prej, od štiriinsedemdesetega leta
                  dalje, ko je bila sprejeta takrat Ustava SFRJ. Od takrat ko so bile ustanovljene
                  samoupravne narodne skupnosti, je bila ta vloga vse doslej vedno spoštovana. Imamo
                  že praktično 33 oziroma 34 let, da to tako deluje. Na vas, na koaliciji je
                  odgovornost, da to ali ohranite ali pa spremenite v napačno smer. Hvala.</p>
            </sp>
            <sp xml:id="SDZ4-Redna-35-2008-02-06.sp251">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ4-Redna-35-2008-02-06.sp252">

               <speaker>BREDA PEČAN:</speaker>

               <p>Hvala lepa. Moram reči, da sem tudi sama bila na komisiji narodnosti v dvomih in
                  sem po precej dolgi razpravi, kjer sem zagovarjala nekoliko milejše stališče do
                  tega soglasja, potem se na koncu odločila, da je vendarle bolje, da ponovimo
                  besedilo, ki je v prvotnem tekstu zakona zapisano. Sicer še v starem smislu, ker
                  zakon je toliko star da govori o odločanju na občinskih skupščinah v teh odlokih.
                  In tukaj bi vas rada spomnila na to, da so občinske skupščine bile sestavljene na
                  dvojezičnih območjih, na narodnostno mešanih območjih iz štirih zborov. In kadar
                  so skupščine odločale o vprašanjih, ki so se nanašala na interese in pravice
                  narodne skupnosti, so odločale v vseh štirih zborih. Družbenopolitičnem, zboru
                  združenega dela, zboru krajevnih skupnosti in zboru narodne skupnosti. Če eden od
                  zborov ni izglasoval predlagane odločitve, odločitev ni bila sprejeta. Torej
                  pomeni, da je pravzaprav vsak od štirih zborov, ali treh na nemešanih območjih,
                  imel na nek način pravico veta. Ni bila odločitev sprejeta. Kadar je šlo za
                  vprašanja v zvezi s poimenovanjem ulic, za odloke o poimenovanju ulic in trgov, je
                  italijanska samoupravna narodna skupnost ali pa madžarska samoupravna narodna
                  skupnost imela pravico odlok potrditi ali ne. Na nek način je imela pravico veta.
                  Sedaj, če beremo ustavo, je seveda zapisano tako, da nekako gre za celovite
                  zakone, za celovite akte, v katerih imajo pripadniki italijanske in madžarske
                  narodne skupnosti odločati z vetom. Tukaj gre za dele, ker gre za odlok o
                  poimenovanju ulic in trgov v neki občini, ki je lahko odlok za celotno občino, ki
                  pa ni nujno v celoti narodnostno mešana. Zato se tukaj pojavi problem, ali se je
                  tudi meni pojavil problem, vendar po izkušnjah, ki jih na narodnostno mešanih
                  območjih imamo, danes smo najbolj žgoče, najbolj vroče, najbolj napadalne razprave
                  poslušali s strani ljudi, ki sploh ne živijo na narodnostno mešanem območju, ki ne
                  poznajo, kakšne so razmere, kakšne so odnosi znotraj občinskega sveta med
                  italijansko narodno skupnostjo in ostalimi prebivalci teh krajev, med madžarsko
                  narodno skupnostjo in prebivalci teh krajev. Govoriti o takih razmerah in takih
                  odnosih bi uporabila v bližnji prihodnosti, mislim pesnika, ki bo v bližnji
                  prihodnosti imel svoj praznik in praznik vseh nas: Le čevlje sodi naj kopitar. Jaz
                  mislim, da tako kot sem rekla italijanski poslanki Marucci Vascon, da naj pride in
                  pogleda, kakšne so razmere pri nas v Izoli, v Kopru in Piranu, kar se tiče odnosov
                  med italijansko narodno skupnostjo in slovenskim večinskim narodom, tako pravim
                  tudi vsem tistim, ki mislijo, da gre za morda celo za asimilacijo s strani
                  italijanske in madžarske narodne skupnosti nas Slovencev. Te bojazni ni, ker
                  razmerje postaja vedno bolj in bolj velika razlika v škodo ali pa dajmo reči v
                  korist, da ne bom uporabila negativnega izraza, slovenske večine. Zato menim, da
                  ni čisto nič narobe, če bomo lahko imeli zagotovljeno soglasje pripadnikov obeh
                  narodnih skupnosti kadar se bomo odločali za celotno skupnost, tako slovensko kot
                  madžarsko manjšinsko skupnost ali italijansko, o pomembnih vprašanjih. Tisto, kar
                  bo napisano na tablah, na ulicah in na trgih, je pomembno za nas vse. In moram
                  reči, da sem jaz osebno ponosna na to, da se lahko pohvalim, da imamo pri nas
                  dvojezičnost uveljavljeno.</p>
            </sp>
            <sp xml:id="SDZ4-Redna-35-2008-02-06.sp253">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-35-2008-02-06.sp254">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Stvar je v bistvu samo na
                  videz zapletena. Če bi šlo samo za jezikovno vprašanje, se pravi samo za vprašanje
                  prevoda ali pa iskanja ustreznic, potem seveda bi bilo zelo lahko odločiti, ker ne
                  bi preneslo to nobene spremembe. Tukaj gre vendarle za širše, za pomenske zadeve
                  tudi na simbolni ravni se kaj dogaja in mislim, da se je Slovenija pač na začetku
                  svoje samostojnosti odločila, da bo seveda popolnoma enakopravno ali pa celo s
                  pozitivno diskriminacijo obravnavala narodnostne manjšine. Mislim, da je ta duh
                  treba zasledovati. Tisto, kar me pa najbolj poti pri vsej tej razpravi, pa je bolj
                  to, da jemljemo ali pa da imamo odnos do madžarske ali pa italijanske narodne
                  manjšine kot do talca za izsiljevanje njunih matičnih držav, se pravi Italije in
                  pa Madžarske. Tega si seveda civilizirana družba ne sme dovoliti. Sama sebi ne sem
                  dovoliti tega, da govori o recipročnosti odnosov, da potem eno res majhno skupino
                  lastnih državljanov, ki so tudi davkoplačevalci, se obravnava kot talce, da lahko
                  govori potem s sosednjimi državami.</p>
               <p>Kako se imajo Slovenci v Italiji, Slovenci na Madžarskem, Slovenci v Avstriji, za
                  to imamo svojo zunanjo politiko, kakršna koli pač v tem trenutku, je ampak prav
                  gotovo si ne smemo dovoliti, da bi pogojevali naš odnos do lastnih državljanov s
                  tem, koliko smo uspešni navzven. Hvala lepa.</p>
            </sp>
            <sp xml:id="SDZ4-Redna-35-2008-02-06.sp255">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-35-2008-02-06.sp256">

               <speaker>DR. PAVEL GANTAR:</speaker>

               <p>Hvala lepa, gospod predsednik, spoštovane kolegice in kolegi.</p>
               <p>Jaz ne bom in ne mislim podpreti amandmaja Slovenske nacionalne stranke. Brez
                  oklevanja iz trohice pomisleka bom glasoval za rešitev, ki sta jo predlagala
                  poslanec in poslanka obeh manjšin v Državnem zboru. Pravzaprav je za mene precej
                  žalostno, da poslušamo to razpravo v letu medkulturnega dialoga, ki ga je
                  Slovenija razglasila tudi v Državnem zboru kot prioriteto v času predsedovanja
                  Evropski uniji in organizira zborovanja, slavnostne govore, vključno s koncerti in
                  podobnimi stvarmi, medtem ko na praktičnem področju pa stvari potekajo po načelu
                  posel kot običajno.</p>
               <p>Opozarjam pa obe strani, ki sta se tudi izpostavili, da je argumentacija z
                  zgodovinskimi razlogi na spolzkem ledu in da lahko vodi samo do novih sporov, ki
                  se lahko končajo zelo nesrečno, kot so se marsikje končali in so presegli okvire
                  znotraj katerih so se začeli in bodo dosegli okvire znotraj katerih jih nihče ne
                  bi želel reševati. Kako so Italija ali pa Avstrija ali pa Madžarska reševala in
                  rešuje dvojezičnost ali druge probleme povezanih s slovensko narodno skupnostjo, v
                  teh deželah, ni v čast tem deželam, ne pa Sloveniji. In na to smo večkrat
                  opozorili v vseh okvirih in možnostih in tako naprej. Moram reči, da me zelo
                  veseli, da bo jutri tretjina Furlanije-Julijske krajine dvojezična, če bi bila
                  prej, toliko bolje, ampak to, da bo zdaj je tudi zelo dobro.</p>
               <p>Nobena rešitev pri poimenovanju ulic, krajev in trgov nikoli ne bo odpravila nekih
                  iskric in sporov, ki so tudi danes marsikje pojavijo ne samo na narodnostno
                  mešanih območjih, posebej, ko se zaletijo v takšen konflikt kakšni lokalni
                  ekstremisti ali drugi. In tu je potrebno vedno imeti zdrav razum in pamet, da se
                  te stvari premagajo. In verjamem, da so se do sedaj dobro in se bodo tudi vnaprej
                  z rešitvijo, kot je predlagana v zakonu in jo podpiram. Ne verjamem, predvsem bi
                  pa rekel še to. Čudi me na nek način nesamozavest slovenskih nacionalistov, ki
                  menijo, da lahko soodločanje pri teh zadevah omaja slovensko nacionalno bit, celo
                  ogrozi Slovenke in Slovence in da jih lahko takšno vprašanje porine na rob. Jaz
                  mislim, da so Slovenci bolj samozavestni. Zdaj, ko imamo svojo državo, smo odprti,
                  komuniciramo s svetom, zagovarjamo svoje interese, včasih bolj, včasih manj
                  uspešno. Predvsem pa mislim, da moramo biti odprti do tega, da vzdržujemo zdrave
                  razmere v naših skupnostih, mestih, trgih, vaseh, neodvisno od tega, ali so mešani
                  narodnostno ali ne. In to počnemo tako ali drugače. Zato ne vidim nobenega
                  problema in nobenega strahu, da morajo slovenski nacionalisti zaščititi Slovence,
                  ker mislijo, da so Slovenci, bi rekel, ranljivi, nagnjeni k porazu in tako naprej.
                  Ni res, ravno obratni so. .../Oglašanje iz ozadja./...</p>
            </sp>
            <sp xml:id="SDZ4-Redna-35-2008-02-06.sp257">

               <speaker>PREDSEDNIK FRANCE CUKJATI:</speaker>

               <p>Prosim, samo gospod Gantar ima besedo.</p>
            </sp>
            <sp xml:id="SDZ4-Redna-35-2008-02-06.sp258">

               <speaker>DR. PAVEL GANTAR:</speaker>

               <p>Spoštovani kolega Jelinčič, v tem trenutku vas odvezujem kakršnekoli borbe za
                  mene. Prosim lepo! In prosim tudi v mojem imenu in za moj račun. Vse borbe bom
                  izbojeval sam, če bom pa rabil pomoč, jo bom poklical, vendar med tistimi, ki jih
                  bom poklical, ne boste vi.</p>
               <p>Ne verjamem kolegice in kolegi, da bo kadarkoli ulica Komandanta Staneta v Trstu,
                  pa četudi danes izglasujemo amandma SNS. Ampak zdaj govorim metaforično,
                  metaforično kolegi, za mene je pomembno, da je komandant Stane bil tam, če
                  razumete metaforično ta izraz. In jaz bi napisal tako, kot so napisali nekoč za
                  pesnika Chabija, "Chabi was here". Jaz bi to napisal na kakšnem zidu v Trstu, če
                  smo že na tem. Morali se bomo, gospodje nacionalisti, boriti za to, da bodo ulice
                  s podobnimi imeni in trgi ostali še v Sloveniji, Pohorski bataljon, komandant
                  Stane in tako naprej. To bo naše večje vprašanje, kot to, kar bo pisalo na ulicah
                  v Trstu. Hvala lepa.</p>
            </sp>
            <sp xml:id="SDZ4-Redna-35-2008-02-06.sp259">

               <speaker>PREDSEDNIK FRANCE CUKJATI:</speaker>

               <p>Hvala. Še je želja po razpravi, samo gospe in gospodje, tisti, ki ste že dvakrat,
                  trikrat ali štirikrat govorili, bi prosil, da se nekoliko bolj spoštljivo do vseh
                  kolegov obnašate. Sicer bom dal na glasovanje predlog po Poslovniku, da vsak sme
                  govoriti o posameznem vprašanju samo enkrat. Če se bo ponovilo to, kar se je že
                  trikrat ponovilo, bom dal to na glasovanje. Odpiram ponovno prijavo za razpravo.
                  Na glasovanje dajem predlog po petem odstavku 67. člena, da sme vsak pri posamezni
                  točki govoriti samo enkrat, v tretji obravnavi. Glasujemo. Navzočih je 57 poslank
                  in poslancev. Za jih je glasovalo 40, proti 13.</p>
               <p><stage>(Za je glasovalo 40.)</stage> <stage>(Proti 13.)</stage></p>
               <p>Torej v tretji obravnavi bomo razpravljali tako, da bo vsak samo enkrat
                  razpravljal. Ti štirje ki so se prijavili, ne morejo več. Želi še kdo, ki še ni
                  razpravljal? Gospa Pozsonec, imate proceduralni predlog.</p>
            </sp>
            <sp xml:id="SDZ4-Redna-35-2008-02-06.sp260">

               <speaker>MARIA POZSONEC:</speaker>

               <p>... in enkrat sem imela odgovor Gezi. Tako da pravzaprav jaz še nisem
                  govorila.</p>
            </sp>
            <sp xml:id="SDZ4-Redna-35-2008-02-06.sp261">

               <speaker>PREDSEDNIK FRANCE CUKJATI:</speaker>

               <p>Gospa Pozsonec, govorili ste dvakrat in pri naslednjem amandmaju, ki je ravno tako
                  na temo 17. člena, boste lahko zopet govorili. Ker se dvigujejo roke glede
                  proceduralnih predlogov, vas opozarjam naslednje. Najprej povejte predlog in ga
                  potem obrazložite. Kdor ne bo tako ravnal in bo najprej govoril vse "sorte", pa
                  potem dal proceduralni predlog, mu bom odvzel mikrofon. Gospod Školč imate
                  proceduralni predlog?</p>
            </sp>
            <sp xml:id="SDZ4-Redna-35-2008-02-06.sp262">

               <speaker>JOŽEF ŠKOLČ:</speaker>

               <p>Gospod predsednik, povedal vam bom, da predlagam svoji poslanski skupini, da v tem
                  trenutku pravzaprav gre iz dvorane, ker ...</p>
            </sp>
            <sp xml:id="SDZ4-Redna-35-2008-02-06.sp263">

               <speaker>PREDSEDNIK FRANCE CUKJATI:</speaker>

               <p>Gospod Školč, to ni proceduralni predlog, ki bi ga dal na glasovanje. To vi
                  naredite v svojem krogu. Naslednji je dvignil roko za proceduralni predlog še
                  gospod Prijatelj. Izvolite.</p>
            </sp>
            <sp xml:id="SDZ4-Redna-35-2008-02-06.sp264">

               <speaker>SREČKO PRIJATELJ:</speaker>

               <p>Gospod predsednik, jaz bi vam priporočil, da se malo zberete. Štirim poslancem ste
                  dali besedo. Potem ste dali na glasovanje to, kar sta dali, odvzeli pravico nam,
                  da govorimo, za nazaj pa vzeli tudi pravico govora tistim, ki ste jim že odprli v
                  bistvu postopkovni postopek za priglasitev k besedi. Ali veste kaj delate? Lepo
                  vas prosim! Zberite se malo!</p>
            </sp>
            <sp xml:id="SDZ4-Redna-35-2008-02-06.sp265">

               <speaker>PREDSEDNIK FRANCE CUKJATI:</speaker>

               <p>Gospod Prijatelj, jaz sem opozoril, preden sem dal na glasovanje oziroma odprl
                  možnost prijave, da ne moremo iti v tak obseg brez soglasja drugih poslancev. In
                  tega niso dali. Gospod Školč, če boste napovedali obstrukcijo, imate seveda
                  možnost to napovedati, ampak najprej napovedati, pa potem obrazložiti. Ponovni
                  proceduralni predlog. Izvolite gospod Barovič.</p>
            </sp>
            <sp xml:id="SDZ4-Redna-35-2008-02-06.sp266">

               <speaker>BOGDAN BAROVIČ:</speaker>

               <p>Hvala lepa, gospod predsednik. Proceduralni predlog je, da tistim, ki so bili
                  prijavljeni pred vašo odločitvijo, torej vsi imamo pravico govoriti samo enkrat,
                  bili smo napisani, prijavljeni, dovolite govoriti samo enkrat.</p>
            </sp>
            <sp xml:id="SDZ4-Redna-35-2008-02-06.sp267">

               <speaker>PREDSEDNIK FRANCE CUKJATI:</speaker>

               <p>Gospod Barovič, tisti ste že večkrat govorili na to temo. Gospod Školč imate
                  proceduralni predlog?</p>
            </sp>
            <sp xml:id="SDZ4-Redna-35-2008-02-06.sp268">

               <speaker>JOŽEF ŠKOLČ:</speaker>

               <p>Gospod predsednik, predlagam, da daste na glasovanje, da razveljavite prejšnji
                  sklep, ki je bi sprejet...</p>
            </sp>
            <sp xml:id="SDZ4-Redna-35-2008-02-06.sp269">

               <speaker>PREDSEDNIK FRANCE CUKJATI:</speaker>

               <p>Ne, to je že bilo sprejeto.</p>
            </sp>
            <sp xml:id="SDZ4-Redna-35-2008-02-06.sp270">

               <speaker>JOŽEF ŠKOLČ:</speaker>

               <p>Ne, to še ni bilo sprejeto, gospod predsednik..../Izključen mikrofon./</p>
            </sp>
            <sp xml:id="SDZ4-Redna-35-2008-02-06.sp271">

               <speaker>PREDSEDNIK FRANCE CUKJATI:</speaker>

               <p>Prosim, nehajmo biti otroški vrtec in ravnajmo tako, kot ravnajo odrasli ljudje.
                  Jaz sem dolžan dati vsakemu besedo, ki želi proceduralni predlog, sem pa dolžan
                  tudi preprečevati zlorabo Poslovnika, gospe in gospodje. Končali smo razpravo o
                  amandmaju Poslanske skupine SNS k 17. členu.</p>
               <p>Prehajamo na glasovanje o tem amandmaju. Želi kdo obrazložiti glas? <stage>(Ne.)</stage> Bil je
                  proceduralni predlog glede glasovanja. Gospod Tanko, proceduralni predlog.</p>
            </sp>
            <sp xml:id="SDZ4-Redna-35-2008-02-06.sp272">

               <speaker>JOŽE TANKO:</speaker>

               <p>Hvala lepa. Jaz bi svoj proceduralni predlog nekoliko popravil. Predlagam, da
                  opravimo razpravo še o naslednjem amandmaju in da potem pred odločanjem prekinemo
                  in preložimo na eno izmed naslednjih sej.</p>
            </sp>
            <sp xml:id="SDZ4-Redna-35-2008-02-06.sp273">

               <speaker>PREDSEDNIK FRANCE CUKJATI:</speaker>

               <p>Lahko nadaljujemo z drugim amandmajem, ker sodi k istemu členu. Ponavadi smo tudi
                  razpravljali o vseh amandmajih, ki se nanašajo na posamezen člen skupaj. Odpiram
                  razpravo o amandmaju Poslanske skupine narodnih skupnosti k 17. členu. Opozarjam
                  vas, da vsak samo enkrat, tako smo sklenili. Odpiram prijavo za razpravo o
                  amandmaju Poslanske skupine italijanske in madžarske narodne skupnosti k 17.
                  členu. Gospod Barovič, izvolite.</p>
            </sp>
            <sp xml:id="SDZ4-Redna-35-2008-02-06.sp274">

               <speaker>BOGDAN BAROVIČ:</speaker>

               <p>Hvala lepa. Govorimo o amandmaju italijanske in madžarske narodne skupnosti, ki
                  govori, da je pristojna samoupravna narodna skupnost da soglasje prek članov
                  občinskega sveta predstavnikov narodne skupnosti. Ta amandma je seveda razlog vse
                  debate prej eno uro in pol. In res me zanima, kolegice in kolegi, zakaj že, ker so
                  vsi predstavniki italijanskih in madžarskih narodnih skupnosti zatrjevali pol ure
                  debate nazaj, da so bile vse zadeve 28 let dogovorjene. Sedaj me pa zanima zakaj.
                  In želim odgovor. Hvala lepa.</p>
            </sp>
            <sp xml:id="SDZ4-Redna-35-2008-02-06.sp275">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Gospod Školč.</p>
            </sp>
            <sp xml:id="SDZ4-Redna-35-2008-02-06.sp276">

               <speaker>JOŽEF ŠKOLČ:</speaker>

               <p>Gospod predsednik mi bomo šli ven in zagotovo vas bomo s tem zelo osrečili. Šli
                  bomo pa ven zato, ker ne moremo pristati, da nas žalite kot parlamentarce, da nam
                  narekujete, kako bomo formulirali stavke, kako bomo oblikovali predloge, da med
                  razpravo spreminjate pravila, da kadar vaš poslanski kolega gospod Tanko, ko že
                  napoveste glasovanje, reče, ne sedaj še glasovanja, potem je to dopustno, ko kdo
                  drug hoče kar koli povedati, mu vzamete besedo. To je, bom rekel, skrajno žaljivo
                  za ljudi, ki so bili izvoljeni v parlament. In mi pri tem delu razprave, ki jo
                  vodite popolnoma mimo pravil, ki ste jih spotoma spremenili, žal ne moremo
                  sodelovati. Ne zaradi tega, ker to ne bi bila pomembna tema, ne zaradi tega, ker
                  marsikaj od tega, kar smo tu poslušali, bi bilo bolje, da ne slišimo, ampak zaradi
                  tega, ker se ne moremo sprijazniti, da se vi tu obnašate, kot ste sami rekli, kot
                  vzgojitelj v otroškem vrtcu. Če vas zanima služba v otroškem vrtcu, se prijavite
                  tam, nas pa pustite, da opravljamo svojo službo tako, kot veleva Poslovnik. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp277">

               <speaker>PREDSEDNIK FRANCE CUKJATI:</speaker>

               <p>Hvala, meni je žal, da zapuščate dvorano, ker spoštujem in skrbim za spoštovanje
                  Poslovnika. Gospod Gulič, izvolite imate besedo. Ne, odhaja. Gospa Pozsonec,
                  izvolite.</p>
            </sp>
            <sp xml:id="SDZ4-Redna-35-2008-02-06.sp278">

               <speaker>MARIA POZSONEC:</speaker>

               <p>Hvala lepa. Gospod Barovič je vprašal, od kod je ta pravica. Drugače mu ne morem
                  povedati, kot da pred osemindvajsetimi leti, v tistih svinčenih časih je že bilo
                  tako. In takrat, ko smo prestopili v novo Slovenijo, takrat so dali najvišji
                  organi besedo, so imenovali dobre namere, in tam piše, da nobena pridobljena
                  pravica ne bo zmanjšana. Ena od pridobljenih pravic je tudi ta. Zakaj tako in
                  zakaj preko predstavnikov samoupravne narodne skupnosti, to pa enostavno izhaja iz
                  ustave. V ustavi je vse to napisano, če bi poznali ustavo.</p>
               <p>Povem vam še to, da ni bilo tako hudo poslušati tiste ponižujočih besed, ki smo
                  jih bili deležni tukaj in ne vem zakaj, ker tisti del ozemlja je tudi naša
                  domovina. Mi smo tudi tam doma. In mislim, da zaradi nas nikoli ni kreganj.
                  Preimenovali smo ulice, tako da nihče niti v sosednji ulici ni slišal za to,
                  dogovorili smo se lepo in je bilo vse prav tako, kot je treba. Veste, da ni tako
                  dolgo, kar smo preimenovali ulice in smo našli način, kako to narediti.</p>
               <p>Torej ni bilo tako hudo poslušati te gospode iz Slovenske nacionalne stranke kakor
                  to, da tudi vsakdo v tem parlamentu oziroma ne vsakdo ampak je večino v tem
                  parlamentu tudi strah odgovornosti, da nekaj groznega ne bodo izglasovali. Ne bi
                  bilo grozno in ne bi bilo nič narobe. Vsakdo lahko govori v tej čudoviti
                  demokraciji, kar hoče. Ampak parlament, Vlada in Ustavno sodišče zmeraj mora znati
                  obraniti nekaj, kar je, recimo po črki Ustave že napisano. Torej ta amandma, ki
                  sva ga dala z gospodom Robertom, bi popravil to, kar bi škodilo: amandma Slovenske
                  nacionalne stranke. Hvala.</p>
            </sp>
            <sp xml:id="SDZ4-Redna-35-2008-02-06.sp279">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ4-Redna-35-2008-02-06.sp280">

               <speaker>ZMAGO JELINČIČ PLEMENITI:</speaker>

               <p>Hvala lepa. Mi absolutno ne bomo podprli tega amandmaja, ki nadgrajuje tistega
                  osnovnega od prej. Samo še malo bolj precizira vse skupaj. Tako da se bo ja vedelo
                  kdo ima glavno besedo na narodnostno mešanih območjih. V madžarskem parlamentu
                  Slovencev ni, kot je meni znano. Ali pa mogoče je od včeraj drugače? V
                  italijanskem parlamentu tudi Slovencev ni. Ali je pa mogoče od včeraj drugače? Ne
                  vem. Se je zdaj zgodilo. Zdaj ko je Vlada padla, mogoče je padla zaradi tega, ker
                  so dali Slovence v parlament. Ne vem. Celo v pokrajinski upravi ni Slovencev
                  notri. In po Ustavi smo vsi enakopravni. Potem pa pogledamo, da so v Sloveniji res
                  vsi enakopravni. Ampak eni so bolj enakopravni. To me spominja na ene čase, ko so
                  bili eni najbolj enakopravni. In tisti najbolj enakopravni, so urejali te zadeve
                  na ta način. Ampak dejstvo je tudi še marsikaj drugega. Tudi to, da že 100 metrov
                  na oni strani madžarske meje ni nobene ulice, Küzmičeve na primer. Imamo pa ulico
                  Šandorja Petefija na naši strani. No torej. Ampak zakaj pa ni Küzmičeve na oni
                  strani? Zaradi tega, ker je treba, kar je slovensko, porezati.</p>
               <p>In ker Slovenska nacionalna stranka ne pristaja na take zadeve in nočemo več
                  sodelovati pri tem, se vam zahvaljujemo za današnje sodelovanje in gremo tudi mi
                  ven. Hvala lepa.</p>
            </sp>
            <sp xml:id="SDZ4-Redna-35-2008-02-06.sp281">

               <speaker>PREDSEDNIK FRANCE CUKJATI:</speaker>

               <p>Hvala. Proceduralno, imate predlog. Izvolite gospod Gantar.</p>
            </sp>
            <sp xml:id="SDZ4-Redna-35-2008-02-06.sp282">

               <speaker>DR. PAVEL GANTAR:</speaker>

               <p>Gospod predsednik. Tudi v poslanski skupini Zares se ne strinjamo z omejevanjem
                  razprave. Mislim, da je ta hiša, hiša debat in parlamentarizma. Čeprav se ne
                  strinjamo s slovenskimi nacionalisti, pa vendarle mislim da imajo pravico govoriti
                  več kot enkrat in zato tudi mi zapuščamo in obstruiramo sejo pri tej točki. Hvala.
               </p>
            </sp>
            <sp xml:id="SDZ4-Redna-35-2008-02-06.sp283">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o amandmaju, drugem amandmaju k 17. členu? Odpiram
                  razpravo. Prijava teče. Gospod Zagorac, izvolite, imate besedo.</p>
            </sp>
            <sp xml:id="SDZ4-Redna-35-2008-02-06.sp284">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Amandmaja, kot je predložen, v
                  Poslanski skupini nepovezanih poslancev, imenovani Lipa, ne bomo podprli, ker smo
                  že prej napovedali podporo enemu drugemu amandmaju, ki pa ga je zgleda vložila ena
                  neresna skupina, ki tudi o njem ne bo glasovala. Ampak pustimo to. Tudi moj
                  predhodnik, ko je dejal, da v italijanskem parlamentu ni bilo izvoljenega
                  Slovenca, vsaj sam vem za dva, ki sta bila izvoljena, vendar ne na listi neke
                  slovenske stranke, ampak na listah italijanske stranke. In vsaj za enega izmed
                  njih lahko trdim, da je zastopal, bom rekel, vsaj približno interese naše države.
                  Še enkrat bi pa rad poudaril eno zadevo. Tudi amandma, kot sta ga predlagala
                  kolega iz skupine narodnostnih manjšin, bi rad povedal, ja, je sprejemljiv v
                  trenutku, ko bodo tudi države, katerih manjšino zastopata, spoznale in znale
                  zastopati vzajemnost. Dajmo takšne amandmaje in takšne zakone delati, mogoče celo
                  z roko v roki s temi državami, in ko bo ta vzajemnost vzpostavljena, bo vse lažje
                  tako za vas, ki zagovarjate ta amandma, tako za nas, ki zagovarjamo mogoče nek
                  drug amandma. Sam ne vidim razloga, zakaj bi Slovenija, kot sem že dejal prej,
                  bila korak naprej, ker ne Madžarska, ne Italija tej smeri ne sledita. Tudi ko smo
                  bili, pa so bili tudi kolegi poslanci z menoj takrat v Rimu na obisku v
                  italijanskem parlamentu, in so si zaželeli ogled, kako je urejena dvojezičnost v
                  Sloveniji, smo jih peljali čez mejo, čez Koper, Izolo in Piran, niso mogli
                  verjeti. So rekli, a res, tako vi skrbite za manjšino. Smo rekli, ja, to se nam
                  zdi po Ustavi in po zakonih primerno in upamo, da boste vi enako naredili v svojem
                  parlamentu. Ampak tam se dogajajo čudne stvari vedno znova. Tudi parlamenti niso
                  več tako kompaktni kot pri nas, ampak se spreminjajo na pol mandata in še kako
                  drugače.</p>
               <p>Ampak vzajemnost je tisto, kar si želimo v Poslanski skupini nepovezanih
                  poslancev, kar bi bilo potrebno zasledovati. Hvala.</p>
            </sp>
            <sp xml:id="SDZ4-Redna-35-2008-02-06.sp285">

               <speaker>PREDSEDNIK FRANCE CUKJATI:</speaker>

               <p>Hvala. Gospod Brenčič.</p>
            </sp>
            <sp xml:id="SDZ4-Redna-35-2008-02-06.sp286">

               <speaker>STANISLAV BRENČIČ:</speaker>

               <p>Hvala lepa. Republika Slovenija si je v namen predsedovanja Evropski uniji močno
                  prizadevala, vsaj tako sem jaz videl, da se kot prioriteta uvrsti v njeno pomembno
                  funkcijo predsedovanja tudi medkulturni dialog. Današnja razprava v tem parlamentu
                  prav gotovo ni v čast tej odločitvi in tudi nikakršna popotnica, s katero se bomo
                  lahko pred ogledalom te naše skupne Evrope ponašali.</p>
               <p>Jaz bi se slabo počutil, če bi se slovenskim državljanom, ki so v skladu z Ustavo,
                  naši državljani, so pa italijanske ali madžarske narodnosti po svojem narodni
                  biti, dogajala tako, kot se dogaja ali bi se počutili tako, kot se počutijo
                  Slovenci na Koroškem, na Madžarskem ali v Italiji. Če je temu tako. Jaz si tega ne
                  želim. Jaz si želim, da smo si v pozitivnem in slabem državljani na istem valovnem
                  razmisleku, zato tudi želim, da se o tem danes odloči. Vsak tisti poslanec, ki
                  nekaj da na svojo bit, na svoj odnos do sožitja z drugače mislečimi, ali tudi
                  drugače naravnanimi, da se s svojim odnosom odloča danes po glasovanju o teh
                  amandmajih. Če smo bili pristni v svojem namenu medkulturnega dialoga, potem je
                  povsem jasno, kako se moramo danes odločati. Hvala lepa.</p>
            </sp>
            <sp xml:id="SDZ4-Redna-35-2008-02-06.sp287">

               <speaker>PREDSEDNIK FRANCE CUKJATI:</speaker>

               <p>Hvala. Gospod Battelli.</p>
            </sp>
            <sp xml:id="SDZ4-Redna-35-2008-02-06.sp288">

               <speaker>ROBERTO BATTELLI:</speaker>

               <p>Hvala lepa, gospod predsednik. Ta amandma je pravzaprav redakcijske narave, ker so
                  nastali neki pomisleki v vladnih službah, ker je umanjkal ta del o načinu, kako je
                  dano to soglasje. Ta mehanizem je predviden v 39. členu krovnega zakona o lokalni
                  samoupravi. Zaradi tega se nam ni zdelo potrebno to še dodatno specificirati, da
                  bi se ne obremenila preveč dikcija tega člana. In smo ga potem dodali. Prejšnji
                  amandma in ta amandma sta usklajena z vlado. Obrazložitev je tudi vlada povedala.
                  Zakaj? Zaradi tega, ker je bil amandma osnovni, ki ga sedaj redakcijsko
                  popravljamo, sprejet z veliko večino: 49 glasov za in 14 proti. To je bilo že
                  konzumirano in sedaj ga redakcijsko popravljamo. Jaz se čudim, da so nekateri v
                  stanju na podlagi demagoških parol in absolutnih neresnic pripeljati ta zbor do
                  točke, da se začne sprenevedati o vsem, kar je bilo. To lahko, da se zgodi kdaj,
                  ampak da se tako pogosto to dogaja ravno pri določanju že obstoječih pravic
                  narodnih skupnosti, ker to ni prvič, da se je kaj takšnega zgodilo, to je pa
                  verjetno razlog za določeno refleksijo, kako se tukaj obravnavajo te stvari. In
                  sedaj se hoče bežati od tega s tem, da se glasovanje odloži še za, ne vem, katere
                  boljše čase o pravici, ki je bila že zakonsko opredeljena. Kakšne signale dajete?
                  Hvala.</p>
            </sp>
            <sp xml:id="SDZ4-Redna-35-2008-02-06.sp289">

               <speaker>PREDSEDNIK FRANCE CUKJATI:</speaker>

               <p>Hvala. Gospod Peče.</p>
            </sp>
            <sp xml:id="SDZ4-Redna-35-2008-02-06.sp290">

               <speaker>SAŠO PEČE:</speaker>

               <p>Hvala lepa za besedo. Prvič se oglašam v povezavi s 17. členom. V osnovi moram
                  povedati, da se ne strinjam s kolegom Brenčičem, ki pravi, da razprava ni v ponos
                  Državnemu zboru. Po moji oceni del razprave, ki se je vezal na vsebino, tisti del
                  razprave, ki je težil k temu, naj Slovenija tudi na mednarodnem in domačem okolju
                  zasleduje enakost, je bila vsebinska razprava in seveda razprava, ki lahko
                  pripelje korak naprej v okviru omenjenega aktualnega zakona. S tega naslova seveda
                  hočem povedati, da v povezavi s predlogi sprememb 17. člena v okviru Poslanske
                  skupine nepovezanih poslancev, imenovanih Lipa, bomo podprli tisti amandma, ki
                  teži k vzpostavitvi enakosti na obeh straneh meje. Torej kaj velja za Italijane v
                  Sloveniji ali dvojne državljane, naj seveda velja tudi za Slovence v Italiji. Po
                  moji oceni ali, bolje rečeno, po mojem trdnem prepričanju se na ta način gradi
                  tista nacionalna identiteta, ki nam jo v določenih momentih žal v okviru naše
                  države, torej Republike Slovenije, primanjkuje. Iskreno povedano, nočem biti
                  žaljiv do nobenega, ne prebivalca oziroma državljana Italije ali Madžarske v
                  okviru naše države Republike Slovenije, rad bi izpostavil samo tisto dimenzijo, da
                  bi se skozi tovrstno razpravo, ki zato ne sme biti brezpredmetna, morala odvijati
                  tudi razprava o pravicah Slovencev zunaj naših meja. In še enkrat s tega mesta
                  poudarjam, tega ne smemo imenovati ali pa mu pripisovati vsebine brezpredmetne
                  razprave.</p>
               <p>Rad pa bi izpostavil še tisti del, ki pa mene osebno boli, to je žalosten del
                  današnjih aktivnosti, ki smo jim bili ravnokar priča. Ko določeni predlagatelji
                  sprememb, ali bolje rečeno, avtorji amandmaja zapustijo plenarno zasedanje še pred
                  odločitvijo o tem amandmaju, to pa se meni osebno zdi nesprejemljivo za
                  parlamentarno demokracijo in nesprejemljivo za delo Državnega zbora v bodoče.
                  Torej dejansko lahko izhajamo samo iz tega, da nekdo izkorišča poslansko funkcijo
                  do te mere, da samo napiše amandma, ko pa je potrebno o njemu najsibo razpravljati
                  ali odločati, pa stisne rep med noge, pa naj si bo to po navodilu velikega gospoda
                  ali trenutnega zasledovanja aktualne politike. Iz tega naslova seveda moram
                  povedati, da amandma k 17. členu, pod katerega sta podpisana poslanska kolega
                  Roberto Battelli in pa poslanska kolegica Maria Pozsonec, ne bom podprl, ampak v
                  zasledovanju tistega cilja, da je potrebno vsaj toliko aktivnosti, kot jih
                  usmerjate za zaščito vaših predstavnikov oziroma za zaščito ljudi, katere
                  predstavljate v Državnemu zobru kot posebna kategorija, v zrcalni obliki
                  izpostaviti tudi na Madžarskem in pa v Italiji. Hvala lepa.</p>
            </sp>
            <sp xml:id="SDZ4-Redna-35-2008-02-06.sp291">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Repliko ima gospod Brenčič.</p>
            </sp>
            <sp xml:id="SDZ4-Redna-35-2008-02-06.sp292">

               <speaker>STANISLAV BRENČIČ:</speaker>

               <p>Hvala lepa.</p>
               <p>Gospod Peče, jaz bi rad poudaril samo to, kar sem hotel poudariti: da ni ne
                  korektno, ne pošteno, ne v skladu z našim prizadevanjem po medkulturnem dialogu,
                  da mi kaznujemo svoje državljane, ki so pač italijanske ali madžarske narodnosti,
                  zato ker se po vprašanju narodne biti Slovencem, ki so pa državljani Avstrije,
                  Madžarske, godi slabo. Ni korektno, da bi mi zaradi tega kaznovali svoje
                  državljane, ki ne morejo k temu nič kaj dosti pripomoči, da bi bilo drugače.
                  Hvala.</p>
            </sp>
            <sp xml:id="SDZ4-Redna-35-2008-02-06.sp293">

               <speaker>PREDSEDNIK FRANCE CUKJATI:</speaker>

               <p>Hvala. Videl sem samo eno roko še, gospod Juri, izvolite.</p>
            </sp>
            <sp xml:id="SDZ4-Redna-35-2008-02-06.sp294">

               <speaker>AURELIO JURI:</speaker>

               <p>Rad bi nadaljeval tam, kjer je kolega Peče končal.</p>
               <p>Govorimo, in to se večkrat ponavlja, o recipročnosti. Vselej smo si vsi
                  prizadevali, in v narodni skupnosti tudi, za pozitivno recipročnost, zato da
                  prikažemo našo boljše prakse. Prav z odstopanjem od dosedanje ureditve bomo seveda
                  lansirali slab signal, tudi tistim, ki so dolžni enake ali čim boljše rešitve
                  zagotavljati slovenski narodni skupnosti v Italiji in drugje.</p>
               <p>Čez en mesec bo naš Klub primorskih poslancev obiskal Furlanijo-Julijsko krajino,
                  kjer bomo srečali v vseh treh pokrajinah ustanove naše slovenske narodne skupnosti
                  in se bom pogovorili tudi s predsednikom dežele Illyjem. Radi bi seveda spremljali
                  uresničevanje zakona, zaščite, kako se dogaja, seveda ne iz ocen, ki jih daje
                  kolega Zagorac, ampak iz ocen ustanov narodne skupnosti - zelo je pomembno, kaj
                  nam bodo oni sporočili. Bomo tudi slišali njihove strahove zavoljo sprememb, do
                  katerih prihaja v Italiji, ko bo spet nastopila neka druga politična opcija, ki ni
                  bila nikoli prijazna z manjšino, in bomo seveda tudi sporočili, kako se pri nas
                  uresničujejo narodnostne pravice, in bi radi sporočili, da formalno nič slabše ni.
                  Da formalno ni korakov nazaj, da nič velikega novega ni, da še vedno bolehamo za
                  slabimi materialnimi osnovami za uresničevanje teh pravic, ampak, da s pravnega,
                  formalnega vidika se ohranjajo pozitivne prakse, ki veljajo ves čas. To bi radi
                  sporočili, ne pa sporočili tistim, ki bodo jutri lahko pogojevali ravnanje
                  Italije, ravnanje dežele Furlanije-Julijske krajine in občin do slovenske
                  narodnostne skupnosti, jih opremili z argumenti za to, da njihove obveznosti ne
                  bodo izpolnjevali.</p>
               <p>Torej tukaj je moj poziv, ne k temu, da neke nove in velike korake naredimo
                  naprej, če tega res nismo zmožni, ampak da ohranimo dosedanjo ureditev. Nič več,
                  nič manj. </p>
            </sp>
            <sp xml:id="SDZ4-Redna-35-2008-02-06.sp295">

               <speaker>PREDSEDNIK FRANCE CUKJATI:</speaker>

               <p>Gospod Peče, imate repliko? Izvolite.</p>
            </sp>
            <sp xml:id="SDZ4-Redna-35-2008-02-06.sp296">

               <speaker>SAŠO PEČE:</speaker>

               <p>Hvala lepa.</p>
               <p>Kolega Aurelio Juri, ne jemljite kot ustvarjanje prepira ali karkoli takega, rad
                  bi le pojasnil po moji oceni vašo napačno navedbo moje vsebine.</p>
               <p>Prvič bi rad izpostavil, da vsebinsko gledano nastopa bistvena razlika med
                  obravnavo manjšin s strani Slovenije ali s strani Italije in pa Madžarske. Ne
                  nazadnje to dokazujeta z nami danes prisotna poslance že od leta 1992 naprej. To
                  je s tega mesta za pozdravljati v primerjavi z italijansko ali madžarsko
                  ureditvijo.</p>
               <p>Torej, rad bi odprl tisto dimenzijo, da nas ne sme zadostiti le korak, dajmo,
                  naredimo v okviru pozitivne prakse za Slovenijo, ampak moramo narediti korak
                  naprej, da pozitivno prakso prevzamejo, če je res tako zelo pozitivna, preko nas
                  oziroma od nas tudi v okviru sosednih težav. Torej, težimo izključno k enakosti.
                  Ampak vedno in zgolj govoriti, da se darila - oprostite, nočem biti žaljiv, ko
                  rečem darila, zgolj prispodoba - dajejo nekomu, nikoli za to se pa nič ne prejema,
                  in opravičevati to dejanje izključno skozi pozitivno prakso in kaj bo celo
                  prejemnik darila, ki ga nam nikoli ne da, rekel na to, če nekega dne ne bo več
                  dobil darila, pa se meni osebno zdi celo malo preveč. Jaz verjamem v dobre
                  sosedske odnose, ampak verjamem v dobesedni termin te besede. Torej, da so
                  dobrososedski z obeh strani, ne pa, da samo Slovenija daje, daje, daje, za to pa
                  nič ne prejema. In če naredimo tisti korak naprej, torej da bi tudi slovenski
                  parlament, ne nazadnje mogoče tudi danes, če zamižimo na eno oko in sprejmemo
                  sklep, ki je sicer izven Poslovnika Državnega zbora, bi pomenil tisti dober signal
                  ohranjanja nacionalne identitete Republike Slovenije in naših interesov. Hala.</p>
            </sp>
            <sp xml:id="SDZ4-Redna-35-2008-02-06.sp297">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri, ni replike na repliko. Gospod Zagorac, gospod Juri se je
                  navezoval na izjave gospoda Pečeta in ne na vaše. Vidim pa še prijave. Še katera
                  roka za razpravo? <stage>(Ne.)</stage> Gospa Potrata, izvolite, imate besedo.</p>
            </sp>
            <sp xml:id="SDZ4-Redna-35-2008-02-06.sp298">

               <speaker>MAG. MAJDA POTRATA:</speaker>

               <p>Hvala za besedo. Jaz bom seveda amandma obeh predstavnikov narodne skupnosti
                  podprla in pritrjujem vsem tistim umerjenim in treznim razpravljavcem, ki menijo,
                  da bi vsi, ki se zavedamo zaveze iz temeljne ustavne listine in iz drugega
                  odstavka tretjega poglavja, ki pravi: "Italijanski in madžarski narodni skupnosti
                  v Republiki Sloveniji in njunim pripadnikom so zagotovljene vse pravice iz Ustave
                  Republike Slovenije in veljavnih mednarodnih pogodb.", da glasujemo o obeh
                  amandmajih danes. Zaradi tega ker slika o tem, kaj pravzaprav pred nami je
                  postavljeno v odločanje, v naslednjem sklicu seje, v naslednji seji ne bo nič bolj
                  jasna ali pa nič bolj zamegljena. Razpravljamo o zakonu, ki govori o spremembah in
                  o poimenovanjih. Se pravi, da ne govorimo ne o uresničevanju čezmejnega
                  sodelovanja ali vzajemnega izpolnjevanja določb ne odločamo o stvareh, ki bi
                  kakorkoli presegale obseg soglasja k poimenovanjem. O tem je govora in mislim, da
                  bi bilo mogoče o teh stvareh, kot rečeno, odločiti danes. Bojim se, da se bo s
                  preložitvijo glasovanja odprla možnost obrazložitve glasu še na naslednji seji in
                  ponovno bomo slišali glasove, ki ne pripomorejo k dobremu sožitju in medkulturnemu
                  dialogu. Bi prej rekla, da niti k civiliziranemu razpravljanju ne. Hvala.</p>
            </sp>
            <sp xml:id="SDZ4-Redna-35-2008-02-06.sp299">

               <speaker>PREDSEDNIK FRANCE CUKJATI:</speaker>

               <p>Hvala. Še kdo za razpravo? Ne. Potem zaključujem razpravo. Prehajamo na
                  obrazložitev glasu. Želi kdo v imenu poslanske skupine? V imenu poslanske skupine
                  gospod Peče, izvolite.</p>
            </sp>
            <sp xml:id="SDZ4-Redna-35-2008-02-06.sp300">

               <speaker>SAŠO PEČE:</speaker>

               <p>Hvala lepa, gospod predsednik. Samo eno vprašanje. Govorimo o prvem amandmaju k
                  17. členu ali o proceduralnemu predlogu kolega Tanka?</p>
            </sp>
            <sp xml:id="SDZ4-Redna-35-2008-02-06.sp301">

               <speaker>PREDSEDNIK FRANCE CUKJATI:</speaker>

               <p>O drugem amandmaju k 17. členu.</p>
            </sp>
            <sp xml:id="SDZ4-Redna-35-2008-02-06.sp302">

               <speaker>SAŠO PEČE:</speaker>

               <p>Se opravičujem. Hvala.</p>
            </sp>
            <sp xml:id="SDZ4-Redna-35-2008-02-06.sp303">

               <speaker>PREDSEDNIK FRANCE CUKJATI:</speaker>

               <p>Druge želje ni. Potem dajem na glasovanje oziroma dajem besedo Tanku za napovedan
                  proceduralni predlog. To se pravi, predlog, če sem prav razumel, je, da se
                  glasovanje o obeh amandmajih in o zakonu v celoti prenese na eno naslednjih sej.
                  Slišali ste predlog. V imenu poslanskih lahko podate obrazložitev oziroma mnenje.
                  Gospod Peče v imenu Poslanske nepovezanih poslancev. Prosim.</p>
            </sp>
            <sp xml:id="SDZ4-Redna-35-2008-02-06.sp304">

               <speaker>SAŠO PEČE:</speaker>

               <p>Hvala lepa. Torej resnično poskušali smo razmisliti, kaj je pravi namen
                  predlaganega proceduralnega predloga s strani kolega Tanka. Jaz bi prosil, če v
                  okviru obrazložitve glasu do proceduralnega razloga, tudi v imenu Poslanske
                  skupine SDS podajo tiste vsebinske razloge, zakaj bi se preložilo odločanje na eno
                  izmed prihodnjih sej. Na podlagi mojega poznavanja Poslovnika Državnega zbora se
                  bojim, da s tem ne bomo naredili korak, glede na to da smo zaključili fazo
                  obrazložitve glasu, glede na to, da smo zaključili fazo možnosti vlaganja novih
                  amandmajev, in glede na to, da smo zaključili fazo same razprave. S tega naslova
                  ne bomo na naslednji redni seji ali še na naslednji redni seji niti korak
                  vsebinsko bližje odločitvi, ki je drugače danes pred nami. Verjamem pa, da lahko
                  Državni zbor kvalitetno, celo mnogo bolj kvalitetno odloča, če v naši prisotnosti
                  ni nekaterih političnih strank. Hvala.</p>
            </sp>
            <sp xml:id="SDZ4-Redna-35-2008-02-06.sp305">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri v imenu Socialnih demokratov.</p>
            </sp>
            <sp xml:id="SDZ4-Redna-35-2008-02-06.sp306">

               <speaker>AURELIO JURI:</speaker>

               <p>Mi nasprotujemo temu, da bi predlagali glasovanje o tem. Tudi zaradi tega, pa ne
                  nazadnje, glavni argument je prav to, o čemer je kolega Batelli govoril. Bil je
                  izglasovan osnovni amandma kolega Batellija in kolegice Pozsonceve. Danes prihaja
                  seveda do redakcijskega popravka, v kolikor nadaljujemo z rešitvijo, s katero
                  Vlada soglaša. Če danes prihaja s strani največje Vladne stranke do poziva k
                  odlogu, sam ne vem, kakšni so razlogi oziroma to me navdaja k sumu, da je "nekaj
                  spodaj". In to ni dobro. Signal, ki ga lansiramo, pomeni samo to, da ustvarimo nek
                  nemir znotraj obeh narodnih skupnosti, znotraj tistih ljudi dobre volje, ki pač
                  smo si prizadevali, in tudi Vlade, da bi prišlo do take rešitve, ki bi ohranila
                  dosedanjo ureditev, danes pa naenkrat premislek in seveda odlog. Ne vem, kaj bi s
                  tem pridobili, kaj bomo s tem lahko trgovali, ampak signal je slab. Hvala.</p>
            </sp>
            <sp xml:id="SDZ4-Redna-35-2008-02-06.sp307">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kokalj v imenu Nove Slovenije.</p>
            </sp>
            <sp xml:id="SDZ4-Redna-35-2008-02-06.sp308">

               <speaker>ANTON KOKALJ:</speaker>

               <p>V imenu Poslanske skupine Nove Slovenije: mi podpiramo prestavitev glasovanja,
                  hkrati pa predlagamo, ne glede na to, da je razprava že zaključena, da bi v izogib
                  nekonsistentnosti ali celo neustavnosti podpore kateremukoli amandmaju pridobili
                  vseeno mnenje Zakonodajno-pravne službe. In jaz mislim celo, da bi bilo nujno
                  pridobiti mnenje lokalnih skupnosti, glede na to, da se zadeva spreminja, glede na
                  to, kakršna je bila v začetni fazi predlagana.</p>
            </sp>
            <sp xml:id="SDZ4-Redna-35-2008-02-06.sp309">

               <speaker>PREDSEDNIK FRANCE CUKJATI:</speaker>

               <p>Hvala. Gospod Battelli.</p>
            </sp>
            <sp xml:id="SDZ4-Redna-35-2008-02-06.sp310">

               <speaker>ROBERTO BATTELLI:</speaker>

               <p>Hvala, predsednik. Razprava se je malo umirila in tudi ugotavljamo, za kaj gre.
                  Pravne službe Vlade so že povedale svoje in so skupaj z nami sproducirale amandma,
                  ki je bil sprejet v drugem branju, in sproducirale tudi amandma, ki je redakcijske
                  narave in o katerem naj bi sedaj glasovali. To je nesporno. Lokalne skupnosti
                  imajo to že vse, razen Izole, opredeljeno v statutu. Problem bi bil, v kolikor bi
                  ne obstajala več zakonska zasnova za to. V statutu imajo to, kar mi sedaj
                  sprejemamo, vse narodnostno mešane občine imajo to v statutu, razen Izole, ki se
                  sklicuje na zakon, ki ga sedaj zamenjujemo s tem. Ker takrat, gospod Kokalj, tudi
                  vam je to namenjeno, takrat, ko so bili statuti sprejeti, je bil v veljavi zakon,
                  ki je predvideval soglasje kvalificiranega predstavništva narodnih skupnosti o teh
                  vprašanjih. V kolikor mi te zakonske določbe ne sprejmemo danes, tu, bodo vsi ti
                  statuti ostali nepokriti s strani zakona. Se pravi, osem občinskih statutov v
                  zvezi s tem vprašanjem ne bo imelo več zakonskega kritja. Zaradi tega govorimo
                  tudi o zadevi, ki že obstaja v naši ureditvi. Ampak v kolikor umanjka opora v
                  zakonu, potem bodo tudi statuti obviseli. In jaz ne bi želel, da se podobne
                  razprave, kot je bila danes tu, preseli potem v vse te občine, ki imajo to
                  določilo o soglasju, češ, da vsakdo se bo lahko spomnil in rekel, da ne,
                  zakonskega kritja za kaj takega pa ni več, in torej je treba spremeniti statut. In
                  bomo spet, kako bi rekel, "pretumbali" še statute glede pravic narodnih skupnosti.
                  Je to, kar želite?</p>
            </sp>
            <sp xml:id="SDZ4-Redna-35-2008-02-06.sp311">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp xml:id="SDZ4-Redna-35-2008-02-06.sp312">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Jaz sem prepričan, da se je Državni zbor
                  v drugi obravnavi odločil, kot se je odločil. Odločil se je z veliko večino za
                  tekst, ki je bil v drugi obravnavi sprejet. In ne vidim popolnoma nobena razloga,
                  zdaj, ko je eden od poslancev ali poslanska skupina vložila nek amandma na nek
                  člen, ki je bil spremenjen v drugi obravnavi, to je res, vendar za njega smo se
                  odločili z veliko večino in ne vidim nobenega razloga, da na današnji seji ne bi o
                  tem glasovali, o amandmaju, ki ga je vložila ta poslanska skupina, ki je tudi,
                  mimogrede, zapustila današnjo sejo, da se ne bi odločili o amandmaju, ki sta ga
                  dala kolega poslanca Roberto Battelli in Maria Pozsonec, in da na koncu odločimo o
                  zakonu, ki je korektno pripravljen za tretjo obravnavo.</p>
               <p>Torej, poslanska skupina imenovana Poslanska skupina Slovenske ljudske stranke bo
                  predlogu za prestavitev odločanja, nasprotovala. Hvala lepa.</p>
            </sp>
            <sp xml:id="SDZ4-Redna-35-2008-02-06.sp313">

               <speaker>PREDSEDNIK FRANCE CUKJATI:</speaker>

               <p>Hvala. O proceduralnem predlogu ni razprave, samo vodje poslanskih skupin so dale
                  svoj glas. Glasujemo. Glasujemo o proceduralnem predlogu za prestavitev
                  glasovanja. Navzočih je 53 poslank in poslancev, za je glasovalo 32, proti 19.</p>
               <p><stage>(Za je glasovalo 32.)</stage> <stage>(Proti 19.)</stage></p>
               <p>Ugotavljam, da je proceduralni predlog sprejet.</p>
               <p>S tem zaključujem to točko dnevnega reda.</p>
               <p>In prehajamo na nadaljevanje <title>prekinjene 13. točke dnevnega reda - to je na
                     tretjo obravnavo Predloga zakona o spremembah in dopolnitvah zakona o divjadi
                     in lovstvu.</title> Prehajamo na razpravo in odločanje o posameznih amandmajih
                  in členih. Sporočam vam, da amandma, ki ste ga prejeli s strani Poslanske skupine
                  Socialnih demokratov k 7. členu, je umaknjen. Umika verjetno še niste prejeli na
                  klop, tako da imamo samo en amandma k 7. členu, in sicer poslanskih skupin SDS in
                  SLS. Odpiram razpravo o amandmaju k temu členu in o samem členu. Prijava za
                  razpravo teče. Sprejeti proceduralni predlog, da vsak razpravlja samo enkrat, tudi
                  za to točko še vedno velja. Gospod Janc, izvolite, imate besedo.</p>
            </sp>
            <sp xml:id="SDZ4-Redna-35-2008-02-06.sp314">

               <speaker>KRISTIJAN JANC:</speaker>

               <p>Hvala lepa, gospod predsednik. Spoštovana sekretarka s sodelavci, kolegi in
                  kolegice! Jaz verjamem, da bo ta amandma k 7. členu tudi dobil soglasje in podporo
                  v Državnem zboru, da bomo končno pred nami ta zakon, ki se tako dolgo že vleče
                  tako na Vladi kot v Državnem zboru, našel primerno rešitev, konsenz med lovci, med
                  lastniki in med naravo, vmes je pa še divjad, da bi ga končno dobili, dali v
                  končen sprejem, dobili prve koncesije, ki jih nekako lovci tako dolgo pričakujejo.
                  Ta konsenz, ki je bil na zadnji seji nekako dosežen z amandmaji, ta amandma samo
                  še nekaj stvari popravlja, usklajuje. Verjamem, da bo ta trud, ki so ga imeli
                  poslanci, tudi v sodelovanju z vsemi strankami v Državnem zboru, ne nazadnje tudi
                  bivši poslanec gospod Kangler Franc je na tem sodeloval, in verjamem, da je bila
                  to dobra zgodba zaključena v interesu vseh, da bi lahko še naprej lovske družine
                  in lovci uspešno opravili svoje poslanstvo v gozdovih oziroma z divjadjo in z
                  ohranjanjem narave. In to poslanstvo, če so ga opravljajo 60 let, naj opravljajo
                  še prihodnjih 20 let. Mislim, da je to v interesu tako enih in drugih in da končno
                  zapremo to zgodbo, ki traja že štiri leta in čas je, da ta Državni zbor odloči o
                  tem, o čemur smo se že bolj ali manj na zadnjem glasovanju Državnega zbora tudi
                  uskladili. Skratka, amandmaja podpiram in podpiram celoten zakon, da ga končno
                  tudi ta parlament sprejme.</p>
            </sp>
            <sp xml:id="SDZ4-Redna-35-2008-02-06.sp315">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic. <stage>(Ga ni.)</stage> Gospod Sušnik.</p>
            </sp>
            <sp xml:id="SDZ4-Redna-35-2008-02-06.sp316">

               <speaker>FRANC SUŠNIK:</speaker>

               <p>Hvala lepa, spoštovani predsednik. Spoštovani prisotni, predstavniki Vlade! Zakon
                  o divjadi in lovu, ki je bil obravnavan in sprejet pred 4 leti, se ni izvajal
                  predvsem zaradi tega, ker je bilo na ta zakon vloženih več deset ustavnih pritožb.
                  In to dejstvo je bila glavna ovira za to, da ni prišlo do razpisa koncesij.
                  Ustavno sodišče je v svoji odločbi iz novembra 2006 razsodilo, da je zakon oziroma
                  da so posamezna določila Zakona o divjadi in lovu v posameznih manjših segmentih v
                  neskladju z Ustavo in s tem amandmajem rešujemo tudi eno bistveno ugotovljeno
                  neustavnost. To pa delamo zato, ker želimo, da se Zakon o divjadi in lovu uredi v
                  skladu z ugotovitvami Ustavnega sodišča in da se ustvarijo pogoji za razpis in
                  podelitev koncesij.</p>
               <p>Ustavno sodišče je nesporno ugotovilo, da je pri drugi podelitvi koncesij nemogoče
                  favorizirati obstoječe lovske družine in je v svoji obrazložitvi odločitve
                  eksplicitno zapisalo, da je treba dati pri drugi podelitvi koncesij prednost
                  tistim lovskim družinam, katerih večino predstavljajo lastniki lovišča oziroma
                  lokalni lovci. In to smo napisali že v osnovnem zakonskem predlogu. Ta amandma pa
                  gre v korak pripombam lovcev in na drugo mesto prednostne liste interesentov za
                  drugo podelitev koncesij postavlja lovske družine, ki bodo dobile koncesijo ob
                  prvi podelitvi. Mislim, da je to prav, da je to pravilno. Predvsem pa se mi zdi,
                  da je pomemben drugi odstavek tega amandmaja, ki jasno govori, da je prednostni
                  vrstni red iz prejšnjega odstavka možen, da ga lahko uveljavlja samo tista lovska
                  organizacija, ki ima najmanj 15 članov. Mislim, da se s tem izognemo vsem dilemam,
                  ki so bile umetno sprožene in ki so umetno nastale - ne vem, najbrž v krogih
                  lovskih ali tako imenovanih samozvanih lovskih strokovnjakov ekološkega foruma. Te
                  dileme so bile umetne, da so s takšno ureditvijo na široko odprta vrata za
                  privatizacijo lova oziroma za "fevdalizacijo" lova, kot so celo napisali v tisti
                  peticiji, kjer so lovce lastnike zemljišč oziroma lokalne lovce, lovce, ki imajo
                  prebivališče na območju lovišč, poimenovali kar "lovske fevdalce", takšno ureditev
                  pa "fevdalizacijo" lova. Poglejte, to je smešno! To je popolnoma in v celoti
                  smešno. Jaz bi rad avtorje te peticije spomnil, da so predstavljali jedro lovskih
                  družin, ki so se ustanavljale takoj v povojnih letih, v letu 1946, 1947, da so
                  predstavljali lastniki, kmetje, lastniki kmetijskih zemljišč. In tam, kjer lovske
                  družine sestavljajo v večini lokalni lovci in lastniki zemljišč, ni z upravljanjem
                  lovišč praktično nobenih omembe vrednih problemov.</p>
               <p>Jaz sem prepričan, da je ta amandma korak v pravo smer, da bo zakon zdaj sposoben
                  za izvajanje, da bo tudi čim prej prišlo do podelitve koncesij. S podelitvijo
                  koncesij pa tudi do povečane vloge lokalnih skupnosti in navsezadnje skozi to tudi
                  lastnikov zemljišč pri pripravi letnih in obdobnih lovsko gojitvenih načrtov in v
                  sklopu tega tudi.../Izklop mikrofona./</p>
            </sp>
            <sp xml:id="SDZ4-Redna-35-2008-02-06.sp317">

               <speaker>PREDSEDNIK FRANCE CUKJATI:</speaker>

               <p>Hvala. Gospdo Rezman.</p>
            </sp>
            <sp xml:id="SDZ4-Redna-35-2008-02-06.sp318">

               <speaker>VILI REZMAN:</speaker>

               <p>Hvala lepa, gospod predsednik. Če bi jaz sedaj moral glasovati o zakon, kakršen je
                  sedaj, brez tega amandmaja pripravljen, bi glasoval takoj "za". Ko pa se moram
                  odločati še o amandmaju, lahko kar napovem, da sem že prejšnji teden, ko mi je bil
                  predočen osnutek tega amandmaja, svoj podpis pod to odklonil. Odklanja ga tudi
                  Poslanska skupina DeSUS in kakor vem, odklonila ga je tudi Poslanska skupini NSi
                  in amandmaja ne misli podpreti - iz drugih razlogov sicer kot mi. Ampak, želim
                  povedati, da dve od štirih koalicijskih strank ne nameravata podpreti tega
                  amandmaja. Razlogi so jasni. Če je NSi, če jih prav razumem, odklonil podpis
                  zaradi tega, ker se jim zdi, da je dezavuirana funkcija lastništva, imamo mi
                  pomisleke v zvezi s tem, ker je lastništvo favorizirano, celo pred stroko. Ampak,
                  to ni največji problem. Večji problem nastane potem, ko pogledamo, kaj v tem
                  amandmaju piše. In v prvi točki piše, da ima prednost lovska organizacija, ki ima,
                  poslušajte zdaj: "ali večje število članov, ki so lastniki kmetijskih zemljišč in
                  gozdov na območju lovišča oziroma" - ali po Slovarju slovenskega knjižnega jezika
                  ali -, "ki ima večje število članov z bivališčem na območju lovišča." Kaj zdaj
                  velja pri odločitvi: prvi del tega stavka ali drugi del tega stavka? Kaj so
                  kriteriji za izbor: ali lastništvo na območju ali morebiti stalno bivališče? Kako
                  bomo odločali takrat, ki bodo lastniki, tretirani kot lastniki nasploh: bodo
                  lastniki torej, pa ne bodo imeli stalnih bivališč na tem območju? Bodo, recimo,
                  lastniki od kod drugod, z bivališčem nekje drugje? Ali če se bodo prijavili lovci
                  s stalnim bivališčem na območju, pa ne bodo lastniki? Zopet sprašujem, ali velja
                  prvi del ali velja drugi del stavka, ker oba sta pa izključujoča, nista
                  kumulativno mišljena, potem bi moralo biti "in". Če bi bilo kumulativno, bi moral
                  biti "in". In to seveda vnaša neke dileme, neke nesporazume. Morebiti bo to
                  urejeno s koncesijskim aktom, za katerega pa mi ne vemo, kakšen bo. Morebiti je
                  takrat prava priložnost, da se koga favorizira, ampak mi tega ne želimo
                  dopuščati.</p>
               <p>Drug problem, ki se pojavi tukaj, je problem v zvezi s tem, da - dobro, zdaj so
                  umaknili svoj amandma k amandmaju s strani Socialne demokracije, ki bi
                  relativiziral vlogo lastništva. Mi bi ga podprli, če bi ostal, ampak pojavi se pa
                  problem drobitve lovskih organizacij. Ta kriterij 15-ih lovcev, ki lahko ustanovi
                  lovsko organizacijo, je pri sedanji družini, ki ima 150 ali 200 ali 300 članov,
                  faktor, ki dobesedno spodbuja, da se bo to razbilo; da bomo imeli eno, dve, tri
                  ali celo več lovskih organizacij, ustanovljenih iz sedanje ene, ki bodo med seboj
                  tekmovale in favorizirale en, drugi ali tretji kriterij. Tisti, ki menijo, da
                  imajo odgovore na to, jih naj pač dajo, potem bomo lahko govorili, ali so njihovi
                  odgovori ustrezni. Sicer se pa lahko zgodi, da bodo lastniki, zdaj se malo igram,
                  iz Ljubljane ustanovili na mojem koncu na Pohorju novo lovsko organizacijo -
                  lastniki bodo tam, stalno bivališče bodo imeli tukaj v Ljubljani. Moji lovci s
                  Pohorja bodo pa ustanavljali lovsko organizacijo na Krasu, ker tam na Pohorju
                  zanje več ne bo prostora. Mi tega ne bomo podprli.</p>
            </sp>
            <sp xml:id="SDZ4-Redna-35-2008-02-06.sp319">

               <speaker>PREDSEDNIK FRANCE CUKJATI:</speaker>

               <p>Hvala. Gospa Uhanova.</p>
            </sp>
            <sp xml:id="SDZ4-Redna-35-2008-02-06.sp320">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni. V Novi Sloveniji menimo, da ta amandma
                  bistveno ne popravlja zakona, ga ne izboljšuje, niti ne spreminja bistva.
                  Amandmaji kot zakon so napisani izključno v interesu lovskih organizacij, brez
                  kakršnih soglasij ali pa, da bi se upoštevalo kjerkoli, kakršnekoli predloge
                  lastnikov zemljišč, kmetov, nevladnih organizacij lastnikov ali kmetij. Skratka,
                  moram reči, da smo nekako razočarani, da ni prišlo do nikakršnega posluha do teh.
                  Verjamem, da lastniki zemljišč, kmetje, niso taki lobisti kot lovci. Verjamem pa,
                  da niso tako nevedni, da ne bi vedeli, kaj jim tudi pripada oziroma kaj s tem
                  zakonom sprejemamo.</p>
               <p>Če pokomentiram še ta amandma, ta amandma govori o tem, da se v bistvu čez 20 let
                  pa le omenja nekako lastnike zemljišč - pri prvi koncesiji tako ali tako ima
                  prednost dosedanja lovska organizacija. Po 20-ih letih pa se lahko lastniki ali pa
                  tisti, ki imajo stalno bivališče, vključijo v lovske organizacije, sicer tudi zdaj
                  lahko, ampak tisti bodo imeli potem prednost. To je to, kar mislimo, da danes bi
                  lahko spremenili. Potem pa pri naslednji koncesiji imajo spet prednost dosedanje
                  lovske družine in tako naprej. Skratka, ne vidimo s tem amandmajem, s tem zakonom
                  kakšne prednosti oziroma menimo, da je zakon ustavno sporen in zato ne bomo
                  sodelovali oziroma ga podprli takšen kot je.</p>
            </sp>
            <sp xml:id="SDZ4-Redna-35-2008-02-06.sp321">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veber.</p>
            </sp>
            <sp xml:id="SDZ4-Redna-35-2008-02-06.sp322">

               <speaker>JANKO VEBER:</speaker>

               <p>Hvala za besedo. Amandma, ki je vložen s strani SDS in Ljudske stranke, je povsem
                  nepotreben. Tako rešitev, ki je že bila sprejeta v drugi obravnavi tega zakona v
                  Državnem zboru, je ustrezna, odpravlja vse pomanjkljivosti, ki jih je mogoče tudi
                  ugotovilo Ustavno sodišče, kajti merilo za izbor koncesionarja - imamo sedaj
                  zapisano -, je izpolnjevanje strokovnih, kadrovskih in materialnih pogojev, ki
                  zagotavljajo uresničevanje javnega interesa pri trajnostnem gospodarjenju z
                  divjadjo. Jaz mislim, da je res vsem v interesu, da z divjadjo in z naravo
                  gospodarimo na trajnostni način, da to ni predmet samo ekonomskih interesov in da
                  to ni osnova, da bi lahko na podlagi sprejetega amandmaja prihajalo v Sloveniji do
                  številnih lovskih družin s 15-imi člani, ki se bodo med seboj kregale, kdo bo
                  tisti, ki bo dobil koncesijo po 20-ih letih. In verjemite mi, da bo največ
                  izgubila pri tem kreganju narava in divjad. Jaz upam, da se pa danes v tem času že
                  kar zavedamo tega, da smo tudi ljudje sestavni del te narave in da se v Sloveniji
                  še kako zavedamo odgovornosti do naravnih danosti in da jih pač ne želimo
                  prepustiti stihiji, ki bi lahko nastala zaradi ustanavljanja številnih novih
                  lovskih organizacij s 15-imi člani.</p>
               <p>Torej, ta amandma se nanaša samo na to, da je pač potrebno večje število članov v
                  lovski družini s stalnim bivališčem na območja lovišča ali pa oziroma večje
                  število tistih, ki so lastniki kmetijskih zemljišč in gozdov. Pogrešamo odnos do
                  narave v teh kriterijih, odnos do tega, da resnično ohranjamo številne živalske
                  vrste, po katerih je Slovenija tudi prepoznavna. In še enkrat poudarjam, da je
                  zaradi tega besedilo oziroma sam amandma povsem nepotreben, ker so vsem dileme
                  glede neustavnosti zakona odpravljene. Lahko pa povem: iz razlogov, ki sem jih
                  navedel, da bo prišlo do številnih nekontroliranih ustanavljanj družin, je ta
                  zakon zelo slab in tudi mislimo, da ni primerno, da ga sprejmemo, če bo ta amandma
                  sprejet. V kolikor bo ta amandma sprejet, lahko povem, da za nas zakon ni
                  sprejemljiv in ga ne bomo podprli. Hvala. </p>
            </sp>
            <sp xml:id="SDZ4-Redna-35-2008-02-06.sp323">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc.</p>
            </sp>
            <sp xml:id="SDZ4-Redna-35-2008-02-06.sp324">

               <speaker>JOSIP BAJC:</speaker>

               <p>Gospod predsednik, hvala lepa. Kolegice in kolegi! Kar nekaj lovskih sem danes
                  slišal od nekaterih kolegov, ki govorijo, da lovske družine imajo 200 do 300
                  članov. Jaz ne poznam v Sloveniji nobene take lovske družine in upam, da nikoli ne
                  bo take lovske družine. Še manj pa pričakujem, da bomo imeli zasebna lovišča na
                  območju sedanjih lovskih družin ali kogarkoli drugega.</p>
               <p>Drugo, kar bi rad rekel, Ustavno sodišče je o vprašanju v zvezi z lovstvom,
                  podelejevanju lovskih pravic, podeljevanju koncesij in tako naprej izdalo dve
                  odločbi, in sicer eno 11.10.2006 in eno 9.11.2006. Tistim kolegom, ki so na pamet
                  nekaj govorili in utemeljevali razloge, zakaj ne bodo podprli tega amandmaja, ki
                  sta ga Poslanska skupina SDS in Slovenske ljudske stranke predlagala, naj preberem
                  del 23. točke obrazložitve odločbe Ustavnega sodišča 11.10.2006, pri čemer odločba
                  z dne 9.11. v ničemer ne razveljavlja ali drugače tolmači, ampak nekoliko bolj
                  razdela, razčleni, da nihče ne sme imeti prednostne pravice oziroma da so vsi
                  izenačeni.</p>
               <p>Naj preberem dva stavka iz obrazložitve odločbe Ustavnega sodišča, pa boste
                  videli, da je ta amandma celo izboljšal to. Piše naslednje: "Lovska družina,
                  katere večji del članov so lastniki zemljišč in gozdov na območju lovišča oziroma
                  katerih večji del članov ima stalno prebivališče na tem območju, ima prednost pri
                  podelitve koncesije v razmerju do drugih lovskih družin, razen pri prvem
                  podeljevanju koncesij, ko ima prednost lovska organizacija, ki je do javnega
                  razpisa upravljala z loviščem. Iz navedenega izhaja, da lahko lastniki zemljišč na
                  svojem zemljišču izvajajo lov pod pogojem, ki jih določa zakon. Če so lastniki
                  zemljišč združeni v organizacijsko obliko, ki jo predvideva zakon o lovu, lahko v
                  okviru te oblike pridobijo lovsko pravico." Ergo! Sedaj bom pa povedal, zakaj je
                  celo ta naš amandma boljši, kot je ta obrazložitev te odločbe. Iz enega
                  preprostega razloga. V tej obrazložitvi 23. točki odločbe pravi: "del članov". Del
                  je: od treh sta dva ali pa eden in pol. Če smo pa mi rekli "število", smo pa
                  dejansko rekli "tistih, ki imajo stalno prebivališče in zemljišče", skupno število
                  je 17 napram 15, je več, in tisti bodo pridobili to prednostno pravici.</p>
               <p>Lahko rečem tudi v imenu poslanske skupine, da poslanska skupina bo podprla ta
                  amandma iz preprostega razloga: dobili bomo zakon, ki se bo lahko tudi uveljavljal
                  oziroma pričel uresničevati zdaj. Pri čemer pa še enkrat poziv, tako kot sem pri
                  drugi obravnavi rekel, pričakujem pa, da ne bo ta zakon tako spremenjen, doživel
                  usodo kot sedaj veljavni zakon, ko smo lovci čakali tri leta za podelitev
                  koncesije in da bo predlog za razpis koncesije dvakrat na Odboru z gospodarstvo
                  padel, enkrat pa na Vladi. Da bo dejansko ministrstvo pripravilo pravočasno
                  razpise in da bomo lovci lahko že na podlagi podeljenih koncesij vsaj del lovskega
                  leta v letošnjemu letu opravljali na podlagi podeljenih koncesij, izhajajočih iz
                  tega zakona. Hvala.</p>
            </sp>
            <sp xml:id="SDZ4-Redna-35-2008-02-06.sp325">

               <speaker>PREDSEDNIK FRANCE CUKJATI:</speaker>

               <p>Hvala. Vidim še željo po razpravi. Odpiram ponovno prijavo. Gospod Rezman, vi ste
                  že. Gospod Anderlič.</p>
            </sp>
            <sp xml:id="SDZ4-Redna-35-2008-02-06.sp326">

               <speaker>ANTON ANDERLIČ:</speaker>

               <p>Saj nisem mislim, da bo res, ampak je. Tako rekoč na vsaki seji najmanj enkrat ali
                  dvakrat dobimo popravni izpit s strani Ustavnega sodišča in ta Državni zbor v tej
                  sestavi bo, po mojem, svetovni rekorder, ki bo po nalogu Ustavnega sodišča
                  spreminjal svoje odločitve, ki jih bo sprejel pač po najboljši veri, da dela prav.
                  In ta zakon je eden od rekorderjev, ki se na ta način spreminja.</p>
               <p>Ampak poglejte, kaj pravzaprav danes delamo, ko berem ta amandma ... Lahko, da ste
                  v dobri veri prejšnji teden izglasovali tista dva amandmaja, češ, bomo popravili,
                  ker je bil pritisk neznaten, argumenti so bili taki, da so vas prepričali, da
                  morate vendarle nekaj storiti pri tem, samo zato, da boste lahko popravljali v
                  tretjem branju. Ampak kako ste popravili ta amandma oziroma govorim o členu 7. Ali
                  mi lahko razložite, kaj pomeni, da imajo prednost, v prvi točki, - lastniki
                  zemljišč, to razumem -, ampak tisti člani oziroma tiste lovske organizacije, ki
                  imajo večje število članov s stalnim prebivališčem na območju lovišč. Poglejte
                  gospod Sušnik, jaz vem, da je lovišče omejeno na "izven naselij", da je omejeno
                  tako, da naselja niso v loviščih. Ali je torej za tiste, ki imajo stalno
                  prebivališče na Mašunu, ali na Pohorju - nekje v lovskih kočah prijavljena stalna
                  prebivališča in tisti imajo prednost? Stalnega prebivališča na območju lovišča
                  praktično ni. Če bi zapisali: "Na območju občin, kjer je lovišče opredeljeno...",
                  potem bi človek to razumel. Če pa govorite, da morajo biti ljudje prijavljeni na
                  območju lovišča, nekje sredi Pohorja, nekje sredi ravnic prekmurskih, potem seveda
                  razložite, kaj to pomeni. Območje lovišča - jaz sem gledal karte vseh tisočih
                  lovišč, ki so zarisane po Sloveniji, predvsem zaradi tega, ker je bilo nekaj
                  nesporazumov. Ni bilo res, gospod Sušnik, ogromno ustavnih pritožb s strani
                  lovskih družin. Bilo je nekaj "špetirov" s strani dveh, treh lovskih družin z
                  območja občine Ormož, ki so bile s strani znanega ljubitelja - ne bom nadaljeval -
                  sprožene. V osebi gospoda Soka, da ne boste ugibali! In seveda se je to potem tri
                  leta držalo in zaradi tega je to potem prišlo tudi v koalicijsko pogodbo, kjer ste
                  zapisali da bo koalicija spremenila Zakon o divjadi in lovstvu, zato da se bodo
                  stvari spremenile v smeri favoriziranja lastnikov kmetijskih zemljišč in gozdov, v
                  smeri pravic in tako naprej.</p>
               <p>Ampak... Tako je! Koalicijsko pogodbo si preberite, gospa Uhanova. Jaz sem si jo
                  prebral in zato vem, kaj ste si želeli. Ampak vam očitno v treh letih ni uspelo,
                  ker vas ne obravnavajo povsem z enako težo kot SDS ali pa katero drugo stranko.
                  Ampak, to ni pomembno. Saj se ne bi vmes oglašali, ne bi polemiziral z vami.</p>
               <p>Jaz preprosto mislim da gre za to, da je tisto, kar je bilo sprejeto prejšnji
                  teden, v duhu gospodarjenja z naravo, z gozdovi, z vsem tistim kar smo že stokrat
                  povedali. Bilo pa bi prav, da se tukaj ne sprenevedamo. Jaz nimam nič proti, da je
                  lastnina sveta, da je pod pogoji. V ustavi nedotakljiva in tako naprej. Ampak ne
                  more biti absolutna, da si jo tisti, ki jo pač imajo, tudi skozi ta zakon
                  prisvajajo na način, da nihče ne more upravljati tudi s tistim, kar je državno.
                  Divjad - jaz upam, da bo ostala državna in da je to splošno dobro in da bomo imeli
                  vsi - jaz nisem lovec - pristop do narave, do gozdov, voda in tako naprej. In
                  tukaj gre samo za to: ali bomo pristali na to, da je to izpeljivo. Skratka, ne bom
                  podprl amandmaja.</p>
            </sp>
            <sp xml:id="SDZ4-Redna-35-2008-02-06.sp327">

               <speaker>PREDSEDNIK FRANCE CUKJATI:</speaker>

               <p>Hvala. Izvolite.</p>
            </sp>
            <sp xml:id="SDZ4-Redna-35-2008-02-06.sp328">

               <speaker>FRANC SUŠNIK:</speaker>

               <p>Hvala lepa. Gospod Anderlič me je napačno navedel. Mislim, da mi Poslovnik
                  omogoča, da ga korigiram. Jaz nisem nikoli rekel, da so lovske družine vlagala
                  ustavne pritožbe na zakon. Gospod Anderlič, to ste si izmislili oziroma sta me
                  narobe slišali.</p>
               <p>Drugo pa bi rad povedal samo še to, da vse bolj verjamem, da nekaterim v tem
                  Državnem zboru ni za to, da bi se podelile lovske koncesije, da bi se odpravila
                  ugotovljena neustavnost pri zakonu o divjadi in lovu. To je bilo slišati stališča
                  poslanske skupine na desni, poslanske skupine na levi. Očitno vam "paše" to
                  brezvladje, ko lahko lovske družine, pri tem ko nimajo podpisanih koncesijskih
                  pogodb, delajo praktično, vse kar hočejo po loviščih, ne da bi za kaj odgovarjale.
                  Pripišite si, če ne bo zakon sprejet, pripišite si odgovornost za to, da se ohrani
                  tisto, kar je do zdaj. In jaz tudi prosim, nekaj lovcev je prisotnih, da se potem
                  ve, kdo je krivec za to, da niso podeljene koncesije, v kolikor ne bo zakon
                  sprejet, ker je sprejem tega zakona nujni pogoj za odpravo ugotovljenih
                  neustavnosti. Eno leto je poteklo novembra 2007.</p>
               <p>Še nekaj bi rad povedal. Na tem področju, ki ga urejamo, urejamo režim na
                  praktično več kot 75% Slovenije, je to urejanje izjemno problematično. Mi se
                  zavzemamo za to, da bo ta ureditev taka, ki bo dolgoročno zagotovila prost, še
                  enkrat poudarjam, prost dostop do dobrine, ki ji rečemo gozd, da se ta prosti
                  dostop v ničemer ne omejuje. Hkrati pa sem prepričan, da ta lovski zakon daje
                  lastnikom več pravic, da pa predstavlja za lovske družine tudi več obveznosti. In
                  zdaj vidim, da se poskušate izogniti obveznostim, ki jih izvajanje tega lovskega
                  zakona prinaša, zato umetno ustvarjate dileme in ne želite, da se lovstvo v
                  Republiki Sloveniji uredi.</p>
            </sp>
            <sp xml:id="SDZ4-Redna-35-2008-02-06.sp329">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-35-2008-02-06.sp330">

               <speaker>MAG. BORUT SAJOVIC:</speaker>

               <p>Po kratkem tečaju iz sprenevedanja, moram reči samo to...</p>
            </sp>
            <sp xml:id="SDZ4-Redna-35-2008-02-06.sp331">

               <speaker>PREDSEDNIK FRANCE CUKJATI:</speaker>

               <p>Ni replike na repliko...</p>
            </sp>
            <sp xml:id="SDZ4-Redna-35-2008-02-06.sp332">

               <speaker>MAG. BORUT SAJOVIC:</speaker>

               <p>..., da je bilo maske treba sneti že včeraj, ko smo glasovali o Mateju, takoj po
                  polnoči. Gre pa v tej zgodbi preprosto, zdaj pa vidim res, da nas hočete "peljati
                  žejne čez vodo."</p>
               <p>Za kaj gre? V poslanskem klubu LDS zakon, tak, kot je do zdaj, brez amandmajev,
                  podpiramo in smo za to, da se uvedejo koncesije. Tri leta ste imeli časa, da bi to
                  naredili, pa niste. Ta trenutek velja v spornem členu obrazložitev, kot jo je
                  ponovil gospod Veber, in je v našem amandmaju, "da je merilo pri izbiri
                  koncesionarja izpolnjevanje strokovnih, kadrovskih in materialnih pogojev, ki
                  zagotavljajo uresničevanje javnega interesa pri trajnostnem gospodarjenju z
                  divjadjo. Pogoji se določijo s koncesijskim aktom. V primeru, da več lovskih
                  organizacij izpolnjuje pogoje, se koncesija podeli lovski organizaciji, ki
                  zagotavlja boljše pogoje za uresničevanje javnega interesa pri trajnostnem
                  gospodarjenju z divjadjo." Če sprejmemo to, potem Ustavno sodišče ne bo imelo
                  čisto nič proti. Pri tem amandmaju, ki ste ga vložili, gre pa enostavno za to, da
                  kot tisti neustavni amandma iz naivne basni o lisici zvitorepki bi se rada
                  ljubila, obenem pa ostala nedolžna.</p>
               <p>Za kaj gre? Odločamo samo med dvema dilemama: ali bomo ohranili najširši javni in
                  pa družbeni interes, ki daje možnost vsem ali pa egoistične interese, ki bodi
                  javnost sprli, kdo je lastnik zemljišča, kdo je tam doma. Poslušajte, Maribor,
                  Celje, Kranj, Ljubljana, ta tri mesta imajo najbrž pet, šest tisoč lovcev
                  zagotovo. To se pravi, vsi ti bodo zdaj nekje na podeželju ostali kar naenkrat
                  nezaželeni. Duh lovskega zakona izpred stotih let je združeval kmeta, delavca,
                  duhovnika in advokata, in ta je bil pravi. Mi pa zdaj zadevo razdelili, skregali,
                  zato ker ste pred tremi leti obljubili nekaj lastnikom. In pa ne nas zdaj
                  zavajati, da ima 350.000 lastnikov gozdov slovenskih interes biti lovec. Če bi ga
                  imeli, bi lahko bili, saj je lovcev v Sloveniji samo 22.500. Zdaj, ko smo pa
                  podrobno prebrali tisto, na kar se sklicuje gospod Josip, pa vidim, da nas res
                  hočete "žejne peljati čez vodo."</p>
               <p>Zakaj? Ustavna odločba, ki ste jo citirali, pravi v drugem stavku, "drugi odstavek
                  163. člena Zakona o varstvu okolja, tretja alineja in tako naprej." Ta ustavna
                  odločba, ki ste jo brali, se sklicuje na Zakon o varstvu okolja, ne pa na lovski
                  zakon, o katerem govorimo. Zadeva je pa takšna, prva ustavna odločba, ki ste jo
                  brali, se nanaša na zakon o varstvu okolja, takrat se je Ustavno sodišče opiralo
                  še na nerazveljavljeni 26. člen zakona o lovih. V drugi odločbi, ki je pa mesec
                  kasneje, pa je Ustavno sodišče ugotovilo, da ni razloga, da se komurkoli daje
                  prednostna pravica, in je ta 26. člen razveljavilo. In zato je najbolj logična in
                  najbolj normalna odločitev, da ne opletamo ne z lastništvom ne z bivališčem, ampak
                  pustimo zadevo takšno, kot je bila do danes in ta zakon sprejmemo v celoti. Če
                  boste pa hoteli sprejeti zakon s tem invalidnim amandmajem, potem mu bomo pa v
                  Poslanskem klubu LDS nasprotovali, in tisti, ki trmasto tiščite z glavo skozi
                  steno, si seveda pripišite vso krivdo za to, da zakon ne bo sprejet in da
                  koncesije ne bodo podeljene. Vzemite si pavzo, preberite obe ustavni odločbi, ne
                  se sklicevati na tisto, ki se nanaša na zakon o varstvu okolja, pač na tisto, ki
                  je tamle, ki govori o zakonu o lovu, in tam enostavno piše, da ni razlogov, da bi
                  imel pri drugi podelitvi koncesije po dvajsetih letih kdorkoli kakršnokoli
                  prednostno pravico: ne lastnik, ne bivališče, ampak naj ima to tisti, ki
                  zagotavlja najširše in najboljše uresničevanje javnega interesa. In samo za to nam
                  gre.</p>
            </sp>
            <sp xml:id="SDZ4-Redna-35-2008-02-06.sp333">

               <speaker>PREDSEDNIK FRANCE CUKJATI:</speaker>

               <p>Hvala. Ker so še dvignjene roke, odpiram ponovno prijavo. Gospod Bajc, saj niste
                  bil imenovani, prijava je. .../medsebojno pogovarjanje/... Ste bil imenovan? Jaz
                  nisem slišal. Ali je bil imenovan?</p>
            </sp>
            <sp xml:id="SDZ4-Redna-35-2008-02-06.sp334">

               <speaker>JOSIP BAJC:</speaker>

               <p>Gospod predsednik, pišem se Bajc ime mi je pa Josip od 8. marca 1949. leta. Morda
                  tudi Vitorionni Viscali morda bi ti ta bolj odgovarjal, kolega Jelinčič.</p>
               <p>Repliko imam na kolega Sajovica, ko je govoril in komentiral mojo utemeljitev k
                  amandmaju in ki je govoril, da je odločba z dne 11.10. zahtevala, da se presoja
                  samo 163. člen Zakona o varstvu okolja, kar ni res. Ta odločba je tudi obravnavala
                  tretjo alinejo prvega odstavka 5. člena Zakona o gozdovih, in če ste brali B I,
                  rimska ena, obrazložitev o tej odločbi pravi: "Ustavno sodišče" - in pobude in
                  tako naprej -, "...drugi odstavek 163. člena Zakona o varstvu okolja, "divjad po
                  predpisih o lovstvu je lastnina države" in tako naprej. Tukaj je Ustavno sodišče
                  reklo, čigava je divjad in tako naprej, razdeljevalo ali razglabljalo o posameznih
                  odločitvah v obrazložitvi in jaz sem prebral samo delček 23. točke te odločbe.</p>
               <p>Strinjam se pa tudi s tistim - in jaz sem tudi omenil to odločbo, kolega Sajovic,
                  ko sem rekel, da je tam sodišče ponovno - zdaj jaz pa se ne bom spuščal v to, kot
                  je eden od kolegov rekel, kako nam servira po "ratah" Ustavno sodišče naloge, v
                  katero smer naj posamezno zakonodajo spreminjamo.</p>
               <p>Še enkrat pravim, jaz ocenjujem, da bomo s sprejetim amandmajem SDS-a in Slovenske
                  ljudske stranke sledili odločbama Ustavnega sodišča predvsem pa lovcem, lovskim
                  družinam ne nazadnje tudi lastnikom kmetijskih zemljišč in gozdov, katerih sem
                  tudi sam.</p>
            </sp>
            <sp xml:id="SDZ4-Redna-35-2008-02-06.sp335">

               <speaker>PREDSEDNIK FRANCE CUKJATI:</speaker>

               <p>Hvala. Ni replike na repliko. Gospod Džuban, izvolite, imate besedo.</p>
            </sp>
            <sp xml:id="SDZ4-Redna-35-2008-02-06.sp336">

               <speaker>GEZA DŽUBAN:</speaker>

               <p>Hvala lepa, gospod predsednik.</p>
               <p>To naj bi bilo čez dvajset let. Če bo res dvajset let, če nima kdo fige v žepu.
                  Lahko se zgodi tudi prej, nikjer ni varovalke.</p>
               <p>Drugo. V 1. točki jaz mislim, da bi morali vsaj črtati tisti del, na kar je kolega
                  Anderlič opozarjal oziroma, "ki ima večje število članov s stalnim bivališčem na
                  območju lovišča". Spomnite se tisti, ki se spomnite sprejemanja te zakonodaje,
                  koliko je bilo govora, kako lovci ne smejo v naselja in tako dalje in da naselja
                  niso sestavni del lovišča in da morda ta zadeva ne stoji. Malo razmislite.</p>
               <p>Tisti, ki govorite, da gre predvsem za vprašanja kmetov. Aali res gre za vprašanja
                  kmetov? Ali ni nekaj drugega! Jaz poznam veliko lovskih družin, ki so pretežno
                  sestavljene iz oziroma so člani kmetje in imajo velike probleme, da si želijo
                  vedno več in znova tisti iz urbanih naselij, ki niso kmetje, ki niso lastniki
                  zemljišč, ker imajo čas, veliko jih je penzionistov, ker so lovske družine že itak
                  prestare, recimo, da tudi znajo rokovati z orožjem, da imajo denar, čas sem pa
                  menda rekel. In jih za rokav vlečejo: "Pridi k nam," ali pa, "ti pridi k nam."
                  Nimajo podmladka, nimajo ljudi z denarjem, ker lov je tudi denar. Lovska družina s
                  2.000 hektarji - veste, koliko proračuna zbere? 1 do 2 evra po hektarju, to je
                  manj kot 5.000 evrov proračuna za lovsko družino in iz tega mi sedaj delamo veliko
                  zgodbo, kaj smo rešili lastnikom zemljišč, če so res to lastniki zemljišč.
                  Govorimo o kmetih, pa mislimo na nekaj drugega. Bojim se, da je to. Ampak, vse
                  skupaj to ne bo rešilo. Oglasil sem se izključno zaradi tega, da malo razmislite,
                  ker ste dolgo časa delali na tem in vložili skupaj s strokovnimi službami veliko
                  napora, da razmislite, če je to tako, kot je amandma zapisan, v redu. Hvala
                  lepa.</p>
            </sp>
            <sp xml:id="SDZ4-Redna-35-2008-02-06.sp337">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp xml:id="SDZ4-Redna-35-2008-02-06.sp338">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani predstavniki ministrstva,
                  kolegice in kolegi! Jaz bom podprl ta amandma. Uvodoma moram reči, da smo izredno
                  dolgo usklajevali, sodelovali pri pripravi teh sprememb zakona in to, kar je bilo
                  že zadnjič v drugi obravnavi sprejeto, sem bil prepričan, da bomo še z dopolnilom
                  v tretji obravnavi gladko in v dobro večine zainteresiranih sprejeli te spremembe
                  zakona.</p>
               <p>Jaz sem bil pred nekaj dnevi na takem srečanju lovcev. Nalašč sem šel zaradi tega,
                  da sem tudi malo se pobliže spoznal s to problematiko. In moram reči, da se ne
                  strinjam s tem, da so naselja izvzeta, po mojem vedenju, da so naselja izvzeta iz
                  lovišč, so pa izvzeta iz lovnih površin. S tem pa se strinjam. Nobena lovska
                  družina, ki je ustanovljena v Sloveniji, se ne zapira popolnoma, vse so odprte
                  tudi za ljudi, kjer pa lovišč ni konkretno, ker je bila imenovana Ljubljana in
                  večja mesta. Tam sem med stotimi približno ali še več, 150, lovci srečal kar
                  precejšnje število lastnikov kmetijskih zemljišč in gozdov, velikih lastnikov.
                  Takih, ki bi jim po enih rešitvah, če bi bile take rešitve osvojene, tudi ta
                  privatna lovišča, o katerih je bilo tudi vse te mesece precej govora. In vlada
                  slogo med vsemi temi lovci in tistimi, ki so iz naseljenih krajev, ki niso
                  lastniki ne kmetijskih ne gozdnih površin, in med manjšimi in zelo velikimi
                  lastniki. Tako, da ko sem tam razlagal, ker so izkoristili mojo prisotno, da sem
                  razlagal, v kakšni fazi je ta zakon in kaj predvidevam, da se bo na današnji seji
                  zgodilo. Jaz sem seveda predvideval, da bo ta postopek gladko stekel in da bo ta
                  zakon v tretji obravnavi oziroma v končni obliki tudi sprejet. Moram reči, da ni
                  bilo nobenega negodovanja, ne med lastniki, velikimi lastniki zemljišč, ne med
                  ostalimi lovci. Seveda bi mogoče raje imeli kakšno stvar ali eni ali drugi malo
                  drugače zapisano, vendar bistvenih pripomb ni bilo.</p>
               <p>Tako sem prepričan, da predlog tega amandmaja, da rešuje tako tiste, ki
                  zagovarjajo v eno smer, kot tiste, ki zagovarjajo ali zagovarjate v drugo smer, ko
                  se bolj zagovarja to privatno lastništvo. Jaz se seveda tudi strinjam in tudi z
                  moje strani naj bo apel, da se pri pripravi raznih uredb in tako dalje, skrbi tudi
                  predvsem za tiste lastnike, ki živijo v visokogorjih in ki jim je lahko tudi
                  mogoče kakšen evro tudi dohodek iz tega naslova. Če ne drugega, vsaj to, da jim je
                  pošteno povrnjena, poplačana škoda, ki jo divjad občasno tudi povzroči.</p>
               <p>Ampak, kot rečeno, zavzemam se za to, da se končno reši ta problem, da omogočimo,
                  da bo Vlada, da bo ministrstvo pripravilo dobro uredbo za podelitev koncesij,
                  prvih koncesij, da bo Vlada to uredbo sprejela in da bo ta postopek končno enkrat
                  stekel.</p>
               <p>Preden bomo pa glasovali o celotnem zakonu, bom dal še eno pobudo, ki sem jih že
                  ne vem koliko dal, in sicer glede lovišč s posebnimi nameni oziroma interesi
                  nekaterih lovskih družin, da se tudi tam te stvari uredijo. Hvala lepa.</p>
            </sp>
            <sp xml:id="SDZ4-Redna-35-2008-02-06.sp339">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-35-2008-02-06.sp340">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovani kolegi, to dopolnilo diskusijo vrača v
                  vroče polje znanega konflikta. Konflikta, za katerega se je v prejšnjem tednu
                  zdelo, da je presežen in da bo mogoče sprejet zakon. To dopolnilo pravzaprav nas
                  spravlja tja, kjer je zakon stal dobro leto ali pa več. Parlament mora namreč
                  odločiti v tem trenutku med dvema precej preprostima dilemama oziroma o eni dilemi
                  mora odločiti, ali bo pač te koncesije podelil tistim, na osnovi predvsem
                  kriterijev iz javnega interesa ali na osnovi kriterije lastnine, čeravno z
                  20-letnim odlogom. O tem se pogovarjamo.</p>
               <p>Sam mislim, da to ne gre skupaj. Sprejeti nek zakon, za katerega se vnaprej pove,
                  da ga bo lastnina z vsemi temi stvarmi razjedala in tudi razdrla v naslednjih 20
                  letih. To želite tukaj. Posledično pomeni to, kar je bilo rečeno s strani DeSUS-a,
                  začele se bodo ustanavljati nove lovske družine na zalogo. Kajti, kdo naj
                  kandidira za koncesijo poleg teh lovskih družin, ki jih že imamo? Ali poznate neke
                  lovske družine, ki čakajo na zalogo, da bodo vstopile, ko se bo začelo podeljevati
                  koncesije? To določilo ima dramatične posledice za stanje v lovstvu. Tu ne gre
                  samo za vprašanje, kdo bo v tem trenutku in kdo bo čez 20 let, ampak dejansko
                  pomeni, da se bo razstrelilo vse to, kar se je mnoga leta spravljajo skupaj. Lahko
                  da je to potrebno, sam sicer v to dvomim, nisem lovec, niti me ne vznemirja, da bi
                  postal, ampak lovska organizacija mi ni v napoto, kot je, izgleda marsikomu v tem
                  parlamentu.</p>
               <p>Zato, gospodje, je smiselno to dopolnilo zavrniti, zagovarjati dosledno javni
                  interes in lastnikom odškodnino zagotoviti na kakšen drug način, če menite, da je
                  to nujno potrebno. Na ta način bodo imeli tudi vsi lastniki zemljišč kaj od tega,
                  ne samo tisti, ki so po naključju lovci. Kajti tudi kriteriji naj bodo ali
                  lastniki ali prebivalci, ne govori o obsegu teh lastništev. Ne bom karikiral,
                  ampak lahko pet vrtičkarjev prevlada nad tremi resnimi kmeti. Vsi bodo lastniki.
                  Ne piše o obsegu. Tu stvari niso dorečene. To dopolnilo, kot rečeno, favorizira
                  to, kar je rekel vodja Poslanske skupine SLS, veliko željo, da bi na koncu
                  pravzaprav imeli tudi privatna lovišča. Če si to želite, potem je potrebno dati
                  odkrite karte na mizo in odkrit amandma, ne pa si zagotoviti z navzkrižnimi
                  mehanizmi to, da bo nastalo veliko sporov v prostoru, da bo nastalo veliko
                  konfliktov in v družinah in v lovski organizaciji in da bo na koncu pravzaprav
                  zaradi tega trpela divjad in vse, kar je z njo povezano. Hvala lepa.</p>
            </sp>
            <sp xml:id="SDZ4-Redna-35-2008-02-06.sp341">

               <speaker>PREDSEDNIK FRANCE CUKJATI:</speaker>

               <p>Hvala. Če ni več interesa, zaključujem razpravo o amandmaju k 7. členu.</p>
               <p>Prehajamo na odločanje o amandmaju k 7. členu. Obrazložitev glasu v imenu
                  poslanske skupine. Se opravičujem, seznam je veljaven, boste dobili besedo, samo s
                  strani ministrstva so me opozorili, da so se že prej želeli vključiti v razpravo
                  in nisem opazil roke. Zato dovolite, da jim dam besedo. Izvolite.</p>
            </sp>
            <sp xml:id="SDZ4-Redna-35-2008-02-06.sp342">

               <speaker>BRANKA TOME:</speaker>

               <p>Hvala lepa za besedo, gospod predsednik. Spoštovane poslanke in poslanci!
                  Ministrstvo za kmetijstvo, gozdarstvo in prehrano se strinja s predlaganim
                  amandmajem in tudi podpira ta amandma. Namreč amandma, ki je bil sprejet v drugem
                  branju, po našem mnenju ne sledi v celoti odločitvi Ustavnega sodišča. Prav tako
                  ta amandma, ki je bil vložen v drugem branju, tudi ne določa natančnih in jasnih
                  kriterijev za podelitev koncesije v trajnostno gospodarjenje z divjadjo. Pri
                  izvajanju tega člena bi prišlo do težav pri podelitvi koncesij, kajti ni
                  opredeljenih objektivnih meril oziroma kriterijev za izbiro koncesionarjev. Zato
                  podpiramo amandma, ki sta ga predlagali poslanski skupini Slovenske demokratske
                  stranke in Slovenske ljudske stranke.</p>
               <p>V zvezi z razpravo, ki je potekala glede upoštevanja stalnega bivališča v odnosu
                  do lovišč, bi želela pojasniti, da je celotna Slovenija pokrita z lovišči. To
                  pomeni, da tudi naselje, cesta je del lovišča. To sicer ni lovna površina, je pa
                  sestavni del lovišča.</p>
               <p>Spoštovani! Trajnostno upravljanje z divjadjo je naš skupen in najpomembnejši
                  cilj. Sprejetje novele Zakona o divjadi in lovstvu bo prispevalo k temu, da bomo
                  lahko podelili koncesije, kajti pomemben del te novele je to, da se upošteva
                  odločba Ustavnega sodišča. In brez novele zakona ne bo koncesij mogoče podeliti.
                  Menimo pa, da je resnično čas, da začnejo lovske družine in lovske organizacije
                  delovati na način trajnostnega gospodarjenja, to je njihov osnoven namen in za to
                  si prizadevamo. Hvala.</p>
            </sp>
            <sp xml:id="SDZ4-Redna-35-2008-02-06.sp343">

               <speaker>PREDSEDNIK FRANCE CUKJATI:</speaker>

               <p>Hvala državni sekretarki Branki Tome. Sedaj pa obrazložitev glasu v imenu
                  poslanskih skupin. Gospod Rezman, izvolite.</p>
            </sp>
            <sp xml:id="SDZ4-Redna-35-2008-02-06.sp344">

               <speaker>VILI REZMAN:</speaker>

               <p>Mi bomo glasovali proti amandmaju. Povedal sem uvodoma, zakaj. Vidim, da vsi niso
                  razumeli, je bilo prezahtevno najbrž, ampak naj še enkrat povem.</p>
               <p>Prvič, tisti, ki obsojajo nas, ki nismo navdušenci nad tem amandmajem, nimajo
                  pravice kazati na nas s prstom, kot da smo mi tisti, ki preprečujemo podeljevanje
                  koncesiji in sprejem zakona. Uvodoma sem povedal, mi smo za sprejem zakona, vendar
                  se s tem amandmajem, kakršen je, pač ne strinjamo. In tega nam tudi SDS in SLS ne
                  moreta zameriti, če mislimo ravno tako kot oni.</p>
               <p>Druga reč, kar zadeva lovnih območij, je res tako, tudi če bi izpustili naselje,
                  moja lovska družina oziroma lovska družina tam, kjer sem jaz doma, sega od
                  Maribora pa do Lovrenca, od vrha Pohorja do doline, ni noben problem nabrati 15
                  kmetij in drugih, ki imajo tam sedež, in to že povzroča določene probleme, zato
                  ker to lahko pomeni ponovno, kar smo že večkrat videli pri sprejemu zakonov v
                  našem parlamentu, ruralizacijo naše slovenske dežele. Vse, kar je urbanega, bomo
                  poskušali stisniti iz lovskih družin, kar je prišlo iz mesta in samo tisti še bodo
                  lahko, ki so zabiti s koreninami vred, tam bi rekel v tistem lovišču. Zato tu mi
                  tudi nismo.</p>
               <p>In tistim gospodom, ki so mimo mojih vprašanj skušali odgovarjati, naj še enkrat
                  zastavim vprašanje, ker ste predlagatelji, odgovorite na vprašanja, kako bomo
                  ponderirali, ali bomo kumulativno pogoje šteli, ali bodo večji ponder imeli pogoji
                  iz prvega dela 1. točke, ali iz drugega dela 1. točke, ali bodo imeli večje
                  število točk, ko boste skušali ugotavljati, komu boste dali koncesijo, tisti
                  lastniki, ki so lastniki zemljišč nekje drugje, ali tisti, ki imajo sedež, bi
                  rekel, na območju lovišča in tako naprej. Na ta vprašanja, ki se bodo postavila
                  takrat, ko bo treba dati koncesijo, bo treba odgovarjati. In zdaj odgovorite,
                  preden se bomo pri tem zašteli. Kar je rekla pravkar gospa, da ni kriterijev, ni
                  jih, ti kriteriji samo še večjo zmedo vnašajo - kriteriji, ki so v danem amandmaju
                  predlagani. In to jaz ugotavljam s temi mojimi vprašanji. Če ne znajo
                  predlagatelji odgovoriti, jim lahko pomagate vi, z ministrstva.</p>
            </sp>
            <sp xml:id="SDZ4-Redna-35-2008-02-06.sp345">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ4-Redna-35-2008-02-06.sp346">

               <speaker>ZMAGO JELINČIČ PLEMENITI:</speaker>

               <p>Hvala lepa. V Poslanski skupini Slovenske nacionalne stranke ne bomo podprli tega
                  amandmaja. In v kolikor gre ta amandma "skozi", potem bomo tudi proti zakonu.
                  Mislim, da je amandma nesmiseln, s tendenco, da se sčasoma v privatne roke spravi
                  čim več slovenske zemlje, lovišč in vsega skupaj.</p>
               <p>Sicer pravite, da so lovišča tudi ulice in ceste, to se pravi, tudi ta parlament
                  je lovišče, čeprav za kaj drugega, čeprav bi rekel, da kar različne vrste divjadi
                  so tukaj notri v tem parlamentu. Tako, da ne vem, če ta divjad razmišlja v svojo
                  korist. Bojim se, da ne, ampak navkljub vsemu glasovali bomo proti temu zakonu in
                  v kolikor vam je kaj za same sebe, glasujte tudi vi proti.</p>
            </sp>
            <sp xml:id="SDZ4-Redna-35-2008-02-06.sp347">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veber.</p>
            </sp>
            <sp xml:id="SDZ4-Redna-35-2008-02-06.sp348">

               <speaker>JANKO VEBER:</speaker>

               <p>Hvala. Predstavitev stališča Vlade k temu amandmaju je bila enostranska, kajti
                  enaki očitki veljajo tudi za ta amandma, ki ga Vlada podpira. Ni jasnih kriterijev
                  za podelitev koncesij, tako da če k temu tekstu oziroma besedilu, ki je že
                  sprejeto v tem zakonu, ki ga danes obravnavamo, očitate, da pri izbiri
                  koncesionarja je potrebno upoštevati izpolnjevanje strokovnih, kadrovskih in
                  materialnih pogojev, potem se mi zdi, da je to bistveno kvalitetnejši tisti
                  vsebinski del koncesijskega akta, kot pa, če govorimo samo o tem, ali je nekdo
                  lastnik in ali ima stalno prebivališče v lovišču. Gre za upravljanje z divjadjo,
                  gre za skrb tudi z ostalimi naravnimi dobrinami, tako da mora biti doseženo
                  ravnovesje v naravi in ni dovolj, če si samo lastnik zemljišča ali pa stanuješ
                  tam, ampak moraš izpolnjevati tudi strokovne, kadrovske in materialne pogoje.
                  Besedilo v sedanjem 26. členu je bistveno boljše, kot bo postalo, če bo ta amandma
                  sprejet. Poleg tega je pa tudi v 26.a členu zapisano, da pogoje določimo v
                  koncesijskem aktu, torej koncesijski akt mora vsebovati pogoje, ki jih mora
                  izpolnjevati koncesionar. Torej ima Vlada pri razpisu koncesije možnost
                  predpisati, kakšni strokovni kriteriji, kakšni kadrovski in kakšni materialni
                  kriteriji so tisti, ki omogočajo kvalitetno upravljanje z loviščem. Bistveno težje
                  boste predpisali kriterije, če boste rekli, je lastnik zemljišča na območju
                  lovišča in boste predpisali katere kriterije, ali je to sadovnjak, ali je to
                  njiva, ali je to kaj podobnega, bistveno težje boste predpisovali te pogoje, ki
                  naj bi bili povezani predvsem z lovstvom, če se pogovarjamo o podelitvi koncesije
                  za lovstvo.</p>
               <p>Mislim, da je to stališče Vlade izjemno enostransko prikazano in pač tega
                  amandmaja ne bom podprl zato, ker je besedilo že sedaj oblikovanega zakona povsem
                  korektno, še nihče ni ugotovil kakršnekoli neustavnosti tega, kajti najprej mora
                  zakon začeti veljati, pa potem, če nekdo omeni, da je kaj v nasprotju z ustavo,
                  lahko to preizkusi na Ustavnem sodišču. Mnenja sem, da je ta tekst bistveno
                  korektnejši kot pa besedilo amandmaja in zato ga ne bom podprl.</p>
            </sp>
            <sp xml:id="SDZ4-Redna-35-2008-02-06.sp349">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-35-2008-02-06.sp350">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Ta trenutek, če ne sprejmemo amandmaja, imamo
                  zakon, ki v tej dvorani dobi večinsko podporo. In zato ga je potrebno umakniti. Z
                  nami je bila Vlada tudi pred tednom, takrat ste naš amandma podprli očitno s figo
                  v žepu. Nihče ni nasprotoval, nihče ni govoril tako, kot razlagate danes. In še
                  enkrat poudarjamo, da v Poslanskem klubu Liberalne demokracije temu nasprotujemo,
                  opiramo se na odločbo Ustavnega sodišča, na odločbo, ki se nanaša na zakon o
                  lovstvu, ZDLov-1, zavračamo pa seveda opiranje na Zakon o varstvu okolja in Zakon
                  o gozdovih.</p>
               <p>Še nekaj ilustracij, kaj pomeni to v praksi. V praksi to pomeni, da večina misli,
                  da se bodo koncesije podeljevale čez 20 let. Veliko ljudi v tej dvorani govori o
                  tako imenovanih "dachavskih" procesih. In če vidim, kaj se dogaja, je možno
                  nekomu, ki mu bomo podelili koncesijo, koncesijo odvzeti po pol leta in takrat
                  bomo koncesijo podeljevali po novih pravilih, če čez pol leta ne, čez 20 let.
                  Potem, kaj pomeni lahko tudi v praksi, če vežemo na prebivališče in na lastništvo
                  zemljišča. Pomeni, da bodo, recimo, teoretično bogati posamezniki ali tako opevani
                  tajfuni ali tajkuni kupovali na podeželju kmetijska zemljišča zato, da bodo lahko
                  tam člani lovskih družin. Tisti, ki jim pa zdaj dodeljujemo varstveni in pa
                  socialni dodatek, to se pravi, recimo, delavci pa bodo iz članstva lovskih družin
                  izključeni za vedno, ker ne bodo imeli premoženja in enostavno za te stvari gre.
                  Omenjate tudi interes lastnikov zemljišč. Sam sem lovec, kmet in pa lastnik
                  zemljišč, pa mi ta zakon še daleč od tega, da bi bil všeč, ker potem drugim
                  petdesetim, ki so tudi člani v moji lovski družini, ne bom mogel pogledati v oči.
                  Če hočete uveljaviti interes kmetov, potem je treba narediti tisto, kar sem na
                  odboru že povedal, vsem 350.000 lastnikom kmetijskih zemljišč in gozdov naredite
                  olajšavo pri katastrskem dohodku. Zdaj v predvolilnem letu je moderno deliti razne
                  odpustke, naredite še to, če si upate. 350.000 lastnikom zemljišč in gozdov v
                  Sloveniji odpišimo del katastrskega dohodka zato, ker nekateri lovijo po njihovih
                  loviščih, in je volk sit in koza cela.</p>
            </sp>
            <sp xml:id="SDZ4-Redna-35-2008-02-06.sp351">

               <speaker>PREDSEDNIK FRANCE CUKJATI:</speaker>

               <p>Hvala. Kakšen interes po obrazložitvi v lastnem imenu? Prijava teče za
                  obrazložitev v lastnem imenu. Gospod Sajovic, izvolite imate besedo.</p>
            </sp>
            <sp xml:id="SDZ4-Redna-35-2008-02-06.sp352">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Ravno nekaj vam imam še povedati, česar nocoj še niste slišali... Recimo, jaz
                  moram reči, da smo z Novo Slovenijo skozi vedno kar, se tega zakona tiče, na istem
                  bregu, samo razmišljanja so zelo drugačna. Nova Slovenija se zavezama, koliko naj
                  bi dobilo kmetijstvo od tega lovskega zakona, tudi jaz močno to podpiram, nekaj so
                  besede, drugo je pa realnost. V Sloveniji v letu 2007 je bilo ustreljenih 7.380
                  trofejnih srnjakov, ker imamo 350.000 lastnikov gozdov, to pomeni en srnjak na 47
                  lastnikov. Kako ga boste delili, komu zarebrnico, komu desen parkelj, komu levi
                  parkelj?</p>
               <p>V Slovenji je bilo tudi odstreljeno v lanskem letu 453 trofejnih jelenov, to
                  pomeni en jelen na 769 lastnikov gozdov. Kako boste tega jelena razdelili?</p>
               <p>In pa še ena primerjava, 1045 trofejnih gamsov ali en gams na 333 lastnikov
                  gozdov. Ali pa, ker so včasih po pustu tudi svinjski časi, pomeni en merjasec na
                  1.370 lastnikov gozdov. Dajte mi za božjo voljo povedati, kako boste enega divjega
                  prašiča, merjasca razdelili med 1.370 lastnikov. Če pa hočete biti všečni,
                  sprejmimo ta zakon brez tega amandmaja, ki ga ne podpiram, in naredimo olajšavo
                  pri katastrskem dohodku in smo zmagali. Hvala lepa.</p>
            </sp>
            <sp xml:id="SDZ4-Redna-35-2008-02-06.sp353">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp xml:id="SDZ4-Redna-35-2008-02-06.sp354">

               <speaker>JAKOB PRESEČNIK:</speaker>

               <p>Hvala lepa za besedo. Torej saj jaz sem že prej povedal jasno svoje stališče.
                  Oglasil sem se pa predvsem zaradi tega, ker ne sprejemam teze, da smo v drugi
                  obravnavi glasovali za dva amandmaja s figo v žepu. Že takrat smo jasno povedali,
                  da za ta drugi amandma k 7. členu, ki smo ga sprejeli, glasujemo zaradi tega, da
                  odpremo člen in da popravimo ta člen, tako kot je na eni strani odločba Ustavnega
                  sodišča in kot so tudi interesi tako lastnikov kot seveda tudi lovskih družin.
                  Torej prepričan sem, da je ta amandma dober, zato bom tudi glasoval za njega.
                  Hvala lepa.</p>
            </sp>
            <sp xml:id="SDZ4-Redna-35-2008-02-06.sp355">

               <speaker>PREDSEDNIK FRANCE CUKJATI:</speaker>

               <p>Hvala. Gospa Uhanova.</p>
            </sp>
            <sp xml:id="SDZ4-Redna-35-2008-02-06.sp356">

               <speaker>MARJETKA UHAN:</speaker>

               <p>Saj se ne bi oglasila, ampak če ne bi bil poslanski kolega Sajovic tako prepričan,
                  da je edino to, kar dela on v korist lovcev, edino pravilno, bi bila tiho. Pa
                  vendar, treba je povedati: v tem zakonu, če bo sprejet, 50% koncesije dobi občina
                  50% država. Nikjer ne dobi lastnik zemljišč nič. Tudi s podzakonskimi akti ne
                  moremo potem nič predpisati, da lahko gorski kmetje kaj na ta račun dobijo. Da ne
                  govorimo, da je tista minimalna koncesnina, ki je določena, 500.000 evrov za celo
                  Slovenijo, 210 občin pa vemo, koliko se dobi. V vseh sosednjih državah je lov
                  gospodarska dejavnost, je šport, je rekreacija, ni samo naravovarstvena funkcija.
                  In vse to plačajo tudi lastniku zemljišč. Ne pa tako, kot ga mi s tem zakonom
                  izključimo iz vseh pravic. Zato Nova Slovenija se bo pri amandmaju vzdržala,
                  zakona pa ne bo podprla.</p>
            </sp>
            <sp xml:id="SDZ4-Redna-35-2008-02-06.sp357">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-35-2008-02-06.sp358">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Seveda ne gre samo za
                  vprašanje lova, lastnine, ampak gre predvsem za vprašanje javnega dobra: ali ga
                  bomo pustili, da odteče v različne zasebnosti, ali ga bomo ohranili kot javno
                  dobro. Jaz sem prepričan, da v vseh tistih državah - in to seveda kolegi dobro
                  vedo -, kjer so se odločili za pot, da je javno dobro odteklo v lastnine različne,
                  da tam pravzaprav ljudje nimajo nič od tega. In seveda potem hodijo tudi k nam
                  uživati naravo, gozdove, hribe, travnike, košenine, senožeti, ker jih pač doma ne
                  morejo. To se lahko zgodi zelo zelo hitro. Zaradi tega seveda se tudi omejujejo
                  prostori svobode. V Sloveniji, ki je majhna dežela, so tako ali tako že omejeni.
                  Kar poglejte, imamo tam približno 4 centimetre morske obale po prebivalcu ali
                  nekaj takega. Če se seveda ti prostori omejijo še kako drugače, bo ta svoboda, ki
                  jo tako radi omejujete na različne načine, ves ta čas, odkar vladate, še bolj
                  skrčena. Zaradi tega bom glasoval proti temu amandmaju in za zakon, če bo pa
                  amandma sprejet, pa tudi priti zakonu.</p>
               <p>Od tistega prasca pa pride približno pet dek na človeka. Hvala.</p>
            </sp>
            <sp xml:id="SDZ4-Redna-35-2008-02-06.sp359">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc.</p>
            </sp>
            <sp xml:id="SDZ4-Redna-35-2008-02-06.sp360">

               <speaker>JOSIP BAJC:</speaker>

               <p>Hvala, gospod predsednik. Prvo, kar bi rad rekel: mislim, da vsaj kolegi, ki smo
                  ali ki ste razpravljali, poznate, kako se določajo meje lovskih družin, praviloma
                  po mejah katastrskih občin. In znotraj teh katastrskih občin imamo lovne in
                  nelovne površine. Nelovne površine so površine cest, vodotokov, naselji in tako
                  naprej.</p>
               <p>Drugo. Iz te razprave nekaterih kolegov, predvsem iz opozicije - začenjam
                  razmišljati, da smo za to, da ostane tak zakon, kot je bil, ki ne omogoča dejansko
                  podelitev koncesij, zato ker je odločba Ustavnega sodišča, in to ta druga,
                  razveljavila prvi odstavek 26. člena in tako naprej. Se pravi, v tem trenutku z
                  veljavnim zakonom ni možno podeliti koncesij. Kaj to pomeni? Lahko bi, vendar se
                  lovci obnašamo, bom rekel, tako da tega ne delamo, lahko bi se obnašali nezakonito
                  in ne vem kaj vse, ne plačevali škod. Baje, se to ponekod že pojavlja.</p>
               <p>Tretje, kar bi hotel reči. Tam, ko govorimo o tem amandmaju, se pravi, govorimo o
                  lastnikih zemljišč in lovcih, ki imajo stalno bivališče na območju lovske družine.
                  Seštevajo se zadeve. In tisti, ki bodo sešteli več, tisti, ki bodo imeli stalno
                  bivališče in zemljišče, čez 20 leto, ko nas bo večina verjetno samo še v večnih
                  loviščih, bodo dobili to koncesijo za drugo koncesijo oziroma za upravljanje s
                  temi lovišči.</p>
               <p>In ko je bilo rečeno, kaj pa, če se najde nekaj takih, ki bi delali špetire. Ja pa
                  vendar bodo onih ostalih 40, ki jih je še dobrih, pa ne delajo špetire znotraj
                  lovske družine se zorganizirali in zaprosili in premagali tistih 15, ki delajo
                  špetire in dobili koncesijo. Zaradi tega bomo podprl ta amandma.</p>
               <p>Jaz sem štel; nekateri, sem rekel, od lovcev, in tisti, ki so tukaj v tem
                  Državnemu zboru, bomo verjetno takrat v večnih loviščih, ko se bodo podeljevale
                  druge koncesije.</p>
            </sp>
            <sp xml:id="SDZ4-Redna-35-2008-02-06.sp361">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog, gospod Školč? Prosim. Je še Sušnik na vrsti,
                  potem bom dal ponovno. Izvolite, gospod Sušnik.</p>
            </sp>
            <sp xml:id="SDZ4-Redna-35-2008-02-06.sp362">

               <speaker>FRANC SUŠNIK:</speaker>

               <p>Hvala lepa. Jaz bom glasoval za ta amandma zato, ker sem prepričan, da lahko
                  uspešno gospodarijo z lovišči samo tiste lovske družine, v katerih jedro
                  predstavljajo lokalni lovci in lovci lastniki zemljišč. Druge formule za uspešno
                  gospodarjenje z lovišči ni. To se je pokazalo tudi v 60-letni zgodovini lova, kjer
                  v 430 lovskih družinah predstavljajo jedro tistih, ki delajo v loviščih, ki
                  vlagajo v lovišča, lastniki zemljišč, kmetje, lokalni lovci. In ta amandma je
                  treba sprejeti zato, da se bog ne daj, čez 20 let, ko se bo podeljevala druga
                  koncesija, ne zgodi, da bi katerokoli lovskoupravljavsko območje ali pa lovišče
                  prevzela kakšna samozvana strokovna skupina strokovnjakov ekološkega foruma LDS-a,
                  ker potem bi se pa ves sistem lova, ki je preizkušen, ki je dal dobre rezultate,
                  dejansko porušil. Jaz si ne znam danes predstavljati, kako bi takratni župan neke
                  občine na Gorenjskem odreagiral ob dejstvu, da je v svojem izvajanju praktično
                  zanemaril lokalne lovce in lastnike zemljišč, ki danes predstavljajo jedro teh
                  uspešnih lovskih družin. Želimo, da je tudi v prihodnje tako in samo to smo
                  zapisali v ta amandma, samo to, kar je zahtevalo Ustavno sodišče, eksplicitno
                  zahtevalo Ustavno sodišče. Zapisali smo pa zato, ker želimo, da se lovski zakon
                  končno začne izvajati, ker želimo, da pride do podelitve koncesiji in se na ta
                  način uredijo pravna razmerja na področju gospodarjenja z lovišči.</p>
            </sp>
            <sp xml:id="SDZ4-Redna-35-2008-02-06.sp363">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes, odpiram ponovno prijavo za obrazložitev glasu v lastnem
                  imenu. Gospod Kokalj, izvolite.</p>
            </sp>
            <sp xml:id="SDZ4-Redna-35-2008-02-06.sp364">

               <speaker>ANTON KOKALJ:</speaker>

               <p>Jaz amandmaja ne bom podprl. Mislim, da sicer kaže dobro voljo, vendar po
                  vsebinski plati mislim, da mu precej manjka, da bi dejansko zagotovil
                  uveljavljanje interesa lastnikov zemljišč. Strinjam se s tem, da najmanj, kar
                  manjka, je kriterij površine. Kar pa rešuje zadevo mogoče čez 20 let, pa mislim,
                  da je to neresen pristop.</p>
               <p>Stališče naše poslanske skupine do zakona je jasno, mislim, da je zelo neokusno,
                  da se pogovarjamo o tem, da bo nekdo drug bolje gospodaril kot lastnik sam.
                  Mislim, da je to absolutno neprimerno za čas, v katerem živimo. Razumem pa dober
                  lobi lovskih družin, očitno to, na žalost, premaga, kot pa tisto, kar bi morali
                  popraviti po 60-ih letih in enkrat spremeniti to filozofijo.</p>
            </sp>
            <sp xml:id="SDZ4-Redna-35-2008-02-06.sp365">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-35-2008-02-06.sp366">

               <speaker>JOŽEF ŠKOLČ:</speaker>

               <p>Hvala lepa. Zagotovo je res, da je tudi prihodnost ekološkega foruma LDS v veliki
                  meri odvisna od tega, kako se bomo odločili pri tem amandmaju. In to ni zagotovo
                  nič smešnega. Okoli ekološkega foruma LDS so se v tem primeru nabrali ljudje, ki
                  sicer bom rekel, bežijo od strank, bežijo od teh različnih formulacij, so pa
                  strokovnjaki za biologijo živali, nekateri delujejo na biotehnični fakulteti in v
                  različnih inštitutih in so videli priložnost, da opozorijo na določene probleme.
                  Če bomo lovstvo peljali v smeri privatizacije, kar to prinaša, potem bo zagotovo
                  njihovo delo v veliki meri oteženo.</p>
               <p>Ampak oglasil sem se, da povem še enkrat, da bo bistveno lažje podeljevati, gospod
                  Bajc, koncesije, če tega amandmaja ne bomo sprejeli. Podelitev koncesij je odvisna
                  od sprejema zakona, ne pa od tega amandmaja. Ta amandma bo pač silil poslanke in
                  poslance v to, da v enem delu nasprotujejo temu zakonu, morebiti jih bo silil v
                  ustavno presojo, morebiti jih bo silil celo v referendum. Če se bo to zgodilo,
                  koncesij zagotovo še dolgo ne bo in odgovornost je na strani Ljudske stranke, ki
                  je pač nekoga okrog prinesla.</p>
            </sp>
            <sp xml:id="SDZ4-Redna-35-2008-02-06.sp367">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rezman.</p>
            </sp>
            <sp xml:id="SDZ4-Redna-35-2008-02-06.sp368">

               <speaker>VILI REZMAN:</speaker>

               <p>Hvala še enkrat. Naj še enkrat povem, da jaz ne bom podprl tega amandmaja, ampak
                  ne iz zlobe, ali zaradi tega, ker bi hotel delati problem, ampak zaradi tega, ker
                  mi nek razmislek govori o tem, da ta amandma ni ustrezno dodelan.</p>
               <p>Tistim, ki ste govorili o tem, kako bo itak zagotovljeno, da bodo sedanji
                  koncesionarji poskrbeli, da ne bo problemov, zastavljam vprašanje kako to, da ste
                  potem postavili sedanje koncesionarje šele na drugo mesto. Zakaj torej oni niso na
                  prvem mestu? Zakaj ste jih postavili v rezervno vrsto? To je prvo vprašanje.</p>
               <p>Drugo, ker nisem dobil odgovore na svoja vprašanja, sem vmes poklepetal s
                  strokovnjaki iz Ministrstva za kmetijstvo in vprašal, kaj se bo zgodilo, ko bomo
                  imeli problem, ko bo treba izbrati na konkretnem primeru med tistimi, ki bodo
                  imeli 9 lastnikov, in tistimi, ki bodo imeli 9 - pardon, mora jih biti najmanj 15,
                  15 tistih, ki imajo stalno bivališče. Odgovor je bil takšen, da med njimi se ne
                  moremo odločiti, ker so enako ponderirani, pridejo na vrsto oni drugi. In če bo
                  res tako funkcioniralo, bo potem šele koncesionar prišel na vrsto. Potem smo
                  najboljše izločili! Zaradi tega, ker se nismo znali med najboljšimi odločiti, smo
                  dali koncesijo tistemu, ki je v rezervi. In če še ta ne bo ustrezen, ker morebiti
                  se bo lovska družina tako razdelila, da od starega sploh nič ne bo več ostalo,
                  potem bo pa sosed koncesionar dobil.</p>
            </sp>
            <sp xml:id="SDZ4-Redna-35-2008-02-06.sp369">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 62 poslank in poslancev, za je glasovalo 34, proti
                  23.</p>
               <p><stage>(Za je glasovalo 34.)</stage> <stage>(Proti 23.)</stage></p>
               <p>Ugotavljam, da je predlagani amandma sprejet.</p>
               <p>Končali smo z odločanjem o amandmaju.</p>
               <p>Prehajamo na glasovanje o zakonu v celoti. Obveščam vas, da me Zakonodajno-pravna
                  služba oziroma Vlada nista obvestili, da bi zaradi sprejetih amandmajev predlog
                  zakona bil neusklajen. Obrazložitev glasu najprej v imenu poslanskih skupin.
                  Gospod Jelinčič.</p>
            </sp>
            <sp xml:id="SDZ4-Redna-35-2008-02-06.sp370">

               <speaker>ZMAGO JELINČIČ PLEMENITI:</speaker>

               <p>Hvala lepa. V naši skupini bomo glasovali proti zakonu. Logična posledica neumnega
                  amandmaja, ki je bil izglasovan zato, da bi nekateri dobili tisto, kar nikoli niso
                  imeli - privatna lovišča, in kar bi Slovenijo potisnilo nazaj, nekam napol v
                  fevdalni red. Mislim, da tudi tisti, ki mislijo, kako bodo zdaj lažje lovili,
                  mislim, da bodo res lahko lovili šele v tistih večnih loviščih skupaj z Vinetujem
                  in njegovimi. Kajti, zagotovi jih sedanji lastniki ne bodo dovolili vstopa v svoje
                  gozdove, čeprav ste se zdaj zelo, zelo potrudili, da ste jim to "šenkali".</p>
            </sp>
            <sp xml:id="SDZ4-Redna-35-2008-02-06.sp371">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc.</p>
            </sp>
            <sp xml:id="SDZ4-Redna-35-2008-02-06.sp372">

               <speaker>JOSIP BAJC:</speaker>

               <p>Hvala lepa. Mogoče samo z dvema stavkoma. V Poslanski skupini Slovenske ljudske
                  stranke bomo predlog zakona v celoti podprli. Mislim, da sem v dosedanji razpravi
                  navedel kar nekaj razlogov, zakaj ga bomo podprli. Pri čemer pa morda tudi ta
                  zakon ni uredil lovišč obmejnih, ki so že v tem trenutku manjša kot 2.000
                  hektarjev, ker smo rekli, da lovišča so minimalna, ki se ustanavljajo, površine
                  2.000 hektarjev. Mislim, da je tudi kolega Presečnik nekaj omenil v zvezi s
                  tedanjimi tako imenovanimi državnimi lovišči. Verjetno bo tudi tukaj potrebno v
                  nadaljevanju izvajanja tega zakona še nekatere stvari doreči.</p>
            </sp>
            <sp xml:id="SDZ4-Redna-35-2008-02-06.sp373">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veber.</p>
            </sp>
            <sp xml:id="SDZ4-Redna-35-2008-02-06.sp374">

               <speaker>JANKO VEBER:</speaker>

               <p>Hvala za besedo. Zakona ne bomo podprli. Želim pa opozoriti še na eno pomembno
                  dejstvo, ki smo ga nekako mogoče v dosedanjih razpravah spregledali. Dejstvo je,
                  da imamo v Sloveniji nekje samo okrog 20% gozdov v državni lasti in ta odstotek se
                  bo še nižal glede na postopke denacionalizacije. Torej se pogovarjamo o tem, da
                  bomo imeli lahko nekje tudi 85%, ali 90% površin v Sloveniji v zasebni lasti. In
                  sprejem tega zakona s tem amandmajem je samo korak k temu, da te bo lastnik
                  zemljišča sprejel s puško v roki in bo rekel: "To je pa moje lovišče. Oprosti,
                  tukaj nimaš kaj iskati." In kje je tisti naš javni interes? Kje je prosti dostop
                  do gozda? Upam, da se zavedamo tega, da se nam bo jutri to zagotovo zgodilo. Zato
                  bom in seveda bomo v Poslanski skupini Socialnih demokrat glasovali proti temu
                  zakonu. Hkrati pa tudi menimo, da je možno že po zdaj veljavnem zakonu skleniti
                  koncesijske pogodbe. Vprašanje delitve koncesije je potrebno pač urediti drugače,
                  kot je ta hip urejeno, vendar sama podelitev se nam pa ne zdi prav nič sporna tudi
                  po tem zakonu ne in to lahko izpeljete, če zakon ne bo sprejet. Hvala.</p>
            </sp>
            <sp xml:id="SDZ4-Redna-35-2008-02-06.sp375">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-35-2008-02-06.sp376">

               <speaker>MAG. BORUT SAJOVIC:</speaker>

               <p>Hvala lepa. V Poslanskem klubu Liberalne demokracije Slovenije bomo zakonu v
                  celoti nasprotovali in četudi pri tem ostanemo osamljeni. Ker se bliža kulturni
                  praznik, mogoče tista misel: "Manj strašna noč je v črne zemlje krili, ko so pod
                  svetlim soncem sužni dnevi." In za to gre!</p>
               <p>Slišali smo večkrat v razpravi lovskega zakona mnenje imanentnega pravnika
                  slovenskega, ki se je skliceval, da imajo povsod po Evropi, ki nas obkroža, zakon
                  urejen drugače. Da tam pa meji in pa temelji zakonodaja na lastnini. Jaz sem
                  prepričan, da tako kot smo že večkrat povedali in bomo povedli še enkrat: včeraj
                  smo lastninili gozdove, danes srnjaka, jutri gobe, borovnice in prost dostop do
                  gozda.</p>
               <p>Zdaj pa, kako je tako opevano lovstvo, ki temelji na lastnini zemljišča, urejeno
                  samo pri naših sosedih. Če začnem na jugu na Hrvaški, tako zadevo, kot jo vi danes
                  uveljavljate, so Hrvati naredili pred petimi leti. Zakupniki - Slovenci,
                  Italijani, Nemci, Avstrijci, posledice po petih letih. Lovilo se je ponoči z
                  laserjem, lovilo se je z infrardečimi merilci, streljajo se je vodeče svinje,
                  vodnice pri košutah in danes so hrvaška lovišča prazna, gospod Drašler, gre se
                  nazaj. V lovski strasti so na Hrvaškem padali tudi slovenski lovci, pomotoma.</p>
               <p>Kako je na Madžarskem, ki ima baje primerljivo zadevo s Slovenijo? Tam horde
                  divjih prašičev in jelenov, ker je stalež neuravnotežen, prihajajo na slovensko
                  stran v Prekmurje in delajo škodo. Kako je v Avstriji? V Tržiču greste na Stari
                  Ljubelj kadarkoli hočete, s fotoaparatom in peš. Pojdite na drugo stran Ljubelja -
                  privatna posest, prehod prepovedan. Kar se tiče ptice, sredi Ljubljane v Tivoli
                  jih imate, kolikor jih hočete, v sosednji Italiji, kjer je lovski zakon, ki
                  temelji na privatni lastnini, vidite ptico na krožniku v restavraciji ali pa
                  "prešvercano" pod sedežem italijanskega lovca, ki jo vozi iz Slovenije. Zakaj v
                  Franciji in Španiji kupujejo slovenske medvede? Zato, ker niso znali gospodariti
                  in so svoje uničili in iztrebili že pred davnimi leti. Tako izgleda lovstvo v
                  tistih sistemih, kjer bazira na lastninski pravici.</p>
               <p>In pa še odgovor cenjenemu poslanskemu kolegu in županu, gospodu Sušniku, vaša
                  želja in pa vaš interes je, da spreminjajo iz leta 2004 dober lovski zakon, ki se
                  je izkazan kot uspešen .../Opozorilni znak za konec razprave./... Spreminjamo ga
                  pa v točkah in v delih, na katere se Ustavno sodišče ni nikoli sklicevalo. Zakona
                  ne bomo podprli.</p>
            </sp>
            <sp xml:id="SDZ4-Redna-35-2008-02-06.sp377">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. .../Oglašanje iz klopi./... Gospod Gulič, jaz sem čakal, gledal
                  po dvorani... Navzočih je 60 poslank in poslancev, za je glasovalo 32, proti
                  28.</p>
               <p><stage>(Za je glasovalo 32.)</stage> <stage>(Proti 28.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem tudi 35. sejo Državnega zbora Republike Slovenije. Obveščam vas
                  naslednje. Gospod Gantar vas obvešča, da bo sedaj... Ne bo, je že konec. Lahko noč
                  in hvala za udeležbo.</p>
               <stage>(Seja je bila zaključena 6. februarja 2008 ob 20.48.)</stage>
            </sp>
         </div>
      </body>
   </text>
</TEI>
