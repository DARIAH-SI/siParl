<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-19-2006-07-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F32032CC38E0B5B3C12571B5003BF608</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=F32032CC38E0B5B3C12571B5003BF608</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-19-2006-07-14.DZ" n="19">
               <name>Redna</name>
               <date when="2006-07-14"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-19-2006-07-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. seje</stage>
            <stage type="date">(14. julij 2006)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 9.00 uri. </stage>


            <sp xml:id="SDZ4-Redna-19-2006-07-14.sp1">

               <speaker>PODPREDSEDNIK DR. MARKO PAVLIHA:</speaker>

               <p>Spoštovani gospod minister s sodelavko! Ker je čas zlato, bomo točni in bomo začeli z
               nadaljevanjem 19. seje Državnega zbora Republike Slovenije z zadnjim sejnim dnevom
               pred počitnicami, zato je še toliko verjetno bolj primerno, da pohitimo. Obveščen
               sem, da so zadržani in se današnje seje ne morejo udeležiti naslednji poslanci - pa
               ne bom prebral vseh 90 - Roberto Battelli, Miran Jerič, Drago Koren od 17. ure dalje,
               mag. Janez Kramberger, Rudolf Moge, Milan Potek, Alojz Posedel, Jakob Presečnik, dr.
               Mitja Slavinec in Janko Veber.</p>
               <p>Prehajamo na <title>18. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZAPOSLOVANJU IN ZAVAROVANJU ZA PRIMER
                  BREZPOSELNOSTI.</title> Za razpravo imamo na voljo 4 ure in 20 minut. Predlog zakona
               je za tretjo obravnavo pripravila vlada Republike Slovenije in vabim ministra, mag.
               Drobniča, za dopolnilno obrazložitev.</p>
            </sp>
            <sp xml:id="SDZ4-Redna-19-2006-07-14.sp2">

               <speaker>MAG. JANEZ DROBNIČ:</speaker>

               <p>Spoštovane poslanke in poslanci! Lep dan vam želim! Dovolite nekaj kratkih besed,
               uvodnih besed k spremembam zakona o zaposlovanju, zavarovanju za primer
               brezposelnosti. Ključen namen tega zakona je zagotoviti večjo prožnost na trgu dela
               in s tem tudi več delovnih mest, večjo socialno varnost. Na drugi strani spodbuditi
               prejemnike denarnega nadomestila, da se bodo vključevali v programe aktivne politike
               zaposlovanja in sprejemali zaposlitev, kajti vemo, da je integracija ključni cilj
               tudi lizbonske strategije. Motiviranje brezposelnih za vključevanje programe aktivne
               politike zaposlovanja, z zakonom tudi izboljšujemo sodelovanje med delodajalci in
               brezposelnimi ter zavodom za zaposlovanje, ureditev študentskega dela, ki mora
               opravljati pravo poslanstvo za mlado generacijo, za katero nosimo vsi odgovornost, in
               konec koncev z vsemi temi ukrepi bi povečali delež aktivnega prebivalstva. Predvsem
               je pa pomembno, da v Sloveniji izpostavimo sistem, da se bo splačalo delati. Ljudje
               podpirajo te spremembe in vsi smo tukaj zaradi ljudi. Ljudje se strinjajo z našimi
               predlogi. Celo velika večina je odgovorila, da je prav, da brezposelni sprejmemo
               zaposlitev, ki je za dve stopnji nižja od njihove dosežene. Še večji delež ljudi na
               vprašanje, ali so za predloženo razdelitev sredstev, za povečanje štipendijskega
               sklada, odgovorilo, da so za take spremembe, in ravno tako ljudje v zelo veliki meri
               podpirajo predlog, da udeleženci oziroma prejemniki socialnih pomoči opravljajo
               primerno humanitarno delo. Govoril sem z zaposlenimi in z mnogimi ljudmi in vprašanja
               v zvezi s solidarnostjo. Solidarnost je to, da tisti, ki je zaposlen, prispeva za
               tiste, ki ne delajo, ki ne morejo delati, za tiste, da prejemajo denarne pomoči,
               denarna nadomestila v času brezposelnosti. Ali potemtakem tisti, ki je prejemnik
               nadomestila, ni dolžen storiti nič? Ne. Tisti, ki je prejemnik nadomestila, je po
               načelih solidarnosti dolžen se odzvati in se udeležiti in opravljati humanitarno delo
               za tiste, ki so potrebni pri nas, in to so lahko starejši, mladi, otroci tistih, ki
               delajo. To je tisto, kar je solidarnost, na kakšen način si pomagamo eden drugemu. Te
               spremembe, ki jih predlagamo, zahtevajo ljudje in od nas pričakujejo, da jih tudi
               potrdimo. Hvala lepa.</p>
            </sp>
            <sp xml:id="SDZ4-Redna-19-2006-07-14.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. O predlogu zakona v celoti dajem besedo predstavnikom poslanskih
               skupin za predstavitev stališč. Prvega vabim k besedi mag. Capudra v imenu Nove
               Slovenije.</p>
            </sp>
            <sp xml:id="SDZ4-Redna-19-2006-07-14.sp4">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči, minister s sodelavko, poslanke in poslanci!</p>
               <p>Podatek zavoda za zaposlovanje, da je brezposelnost v naši državi dosegla najnižjo
               raven od leta 1991, torej da je najnižja v samostojni Sloveniji, pove veliko. Razlogi
               za ta uspeh ministrstva tičijo predvsem v trdem, odgovornem in zelo strokovnem delu
               na ministrstvu in v dobri povezavi ministrstva, zavoda za zaposlovanje in posameznih
               centrov za socialno delo. Na ta način je minister oziroma njegovo ministrstvo brez
               bistvenega povečanja finančnih sredstev v proračunu dosegel izjemne dosežke na
               področju zaposlovanja z uporabo pravih instrumentov in pravih programov aktivne
               politike zaposlovanja. Zaradi tega pozdravljam odločitev vlade in socialnih
               partnerjev, da se je namesto neke temeljne pravice, ki je bila zapisana v zakonu in
               ni bila podprta s konkretnimi programi, to zamenjalo s konkretnimi programi, ki jih
               je v noveli zakona kar nekaj. Naj naštejem le nekatere ukrepe; delodajalcu se
               povrnejo prispevki delodajalca, če zaposli eno izmed naslednjih najtežje zaposljivih
               skupin brezposelnih ljudi: brezposelno osebo, ki je mlajša od 26 let in iskalec prve
               zaposlitve in opravlja suficitarni poklic in je seveda več kot 6 mesecev prijavljen
               na zavodu. Nadalje, brezposelno osebo, prijavljeno na zavodu, ki se zaposli na mesto
               delavca oziroma delavke na porodniškem dopustu, brezposelno osebo, ki je starejša od
               55 let in je več kot 12 mesecev prijavljena na zavodu, in še kar nekaj teh kategorij
               je, kjer so delodajalci oproščeni plačevanja prispevka delodajalcev. Te pravice so
               neposredne in iztožljive, kar pa je velik napredek od sedanje ureditve. Število oseb,
               vključenih v ukrepe aktivne politike zaposlovanja, in vsebina ter obseg izvajanja
               ukrepov te politike je odvisen od sredstev, zagotovljenih v proračunu Republike
               Slovenije.</p>
               <p>Že sedaj je bilo tako in na tem področju se nič ne spreminja. Ustavil bi se še pri
               delu študentov. Kar se tiče dela študentov, je potrebno še enkrat zelo jasno
               povedati, da se študentsko delo po predlogu zakona ne ukinja. V predlogu zakona so le
               podrobneje opredeljeni pogoji za izvajanje študentskega dela in pogoji za delovanje
               koncesionarjev pri posredovanju tega dela, seveda pa za študentsko delo morajo
               veljati posebni pogoji, za katere so na eni strani značilne posebne ugodnosti, na
               drugi pa omejitve. V zakonu je predvideno, če je presežena določena vsota zaslužka,
               se prekine obračun koncesijske dajatve na podlagi napotnice, delodajalec pa je dolžan
               dijaka ali študenta pokojninsko in invalidsko zavarovati po določbah zakona o
               pokojninskem in invalidskem zavarovanju. Rešitev je ugodna za študente, kajti v
               primeru prekoračitve posebne olajšave, ki je določena v zakonu in ki ni obdavčena, je
               delodajalec dolžan študenta zavarovati in študentu teče delovna doba.</p>
               <p>V Novi Sloveniji smo skupaj s koalicijskimi partnerji predlagali in tudi podprli
               rešitev v predlogu zakona, da se 30% sredstev iz koncesijskih dajatev za posredovanje
               dela študentom in dijakom preusmeri v javni sklad, iz katerega bodo po uveljavitvi
               zakona, ki bo urejal štipendiranje, iz katerega se bodo financirale štipendije. Torej
               se bo denar namenjal socialno ogroženim študentom neposredno in v veliko večji
               količini, kot se je to izvajalo do sedaj. Podatki o tem na Študentski organizaciji
               Slovenije in študentskih organizacij Univerze v Ljubljani so zelo zgovorni, ostali
               podatki pa seveda niso dosegljivi. Skupaj s temi sredstvi in sredstvi iz proračuna
               naj bi se v ta sklad stekala tudi sredstva delodajalcev in predvidoma tudi sredstva
               iz evropskega kohezijskega sklada. Tako bi se v tem skladu zbralo denarja za okoli 15
               do 20.000 novih štipendij. Koncesijska dajatev je davčni denar, kateremu se je država
               odpovedala, zaradi nizkih dajatev pa je študentsko delo velikokrat nelojalna
               konkurenca, predvsem zaradi zlorab, katerim smo priča. Upamo, da se bo s povečanjem
               koncesijske dajatve iz 10 na 13%, katero predlagamo z amandmajem skupaj z SDS, ta
               nelojalna konkurenca nekoliko zmanjšala.</p>
               <p>In zakaj kar naprej govorimo o zlorabah študentskega dela? Naj navedem samo nekaj
               podatkov o dohodkih, zasluženih s pomočjo študentskega dela. V letu 2004 je bilo po
               podatkih Davčne uprave Republike Slovenije 1.384 takšnih zavezancev, kjer je njihov
               zaslužek presegel milijon 600.000 tolarjev, od tega je bilo šest takih, ki so v tem
               letu zaslužili prek devet milijonov 600 slovenskih tolarjev. In ravno tako kot vi, se
               lahko samo vprašam, kako lahko študent zasluži poleg rednega opravljanja svojih
               študijskih obveznosti več kot devet milijonov na leto. In tudi zaradi tega v Novi
               Sloveniji pozdravljamo predvideni ukrep, da se študentsko delo lahko ponuja tudi prek
               zavoda za zaposlovanje.</p>
               <p>Prepričan sem, da zavod kot osrednja ustanova na trgu dela dobro pozna razmere na
               trgu dela, pozna ponudbo in povpraševanje, ima številne povezave z delodajalci in
               razvit informacijski sistem ter predvsem veliko strokovno usposobljenih kadrov za
               posredovanje del in kar je še bolj pomembno, ima razvejano mrežo po vsej
               Sloveniji.</p>
               <p>Kar je tudi pomembno in mislim, da praktično najpomembnejše pa je to, da se bodo na
               ta način vsaj v nekateri do neke mere preprečile zlorabe študentskega dela in se bo
               65% iz koncesijskih dajatev zlivalo v posebni sklad, namenjen financiranju štipendij,
               in ravno to nam mora biti v splošnem interesu in to mora biti v interesu študentov.
               Tudi včerajšnje sprejetje novele zakona o dodatni koncesijski dajatvi, s katero se v
               davčni upravi Republike Slovenije daje možnost neposrednega nadzora nad koncesijskimi
               sredstvi na osnovi študentskega dela, bo po prepričanju Nove Slovenije pripomoglo k
               bolj preglednemu delu s financami na podlagi študentskega dela. Predvsem pa
               pričakujemo, da bo ta ukrep tudi omogočil preprečevanje zlorab študentskega dela in
               omogočal večjo preglednost.</p>
               <p>V Novi Sloveniji bomo podprli zakon in rešitve, katere predvideva. Hvala lepa.</p>
            </sp>
            <sp xml:id="SDZ4-Redna-19-2006-07-14.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Naslednji ima besedo gospod Brenčič v imenu Slovenske ljudske stranke.</p>
            </sp>
            <sp xml:id="SDZ4-Redna-19-2006-07-14.sp6">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Vse prisotne z ministrom na načelu lepo
               pozdravljam.</p>
               <p>O predmetnem predlogu zakona je bilo v času trajanja njegove dosedanje procedure
               povedanega že res veliko in tudi v vsebinskem smislu je izhodiščni predlog doživel
               vrsto sprememb, seveda po argumentih nekaterih so te spremembe dobre, v pogledi
               drugih pa so tudi nasprotni.</p>
               <p>V poslanski skupini Slovenske ljudske stranke nimamo namena ravno na dolgo ponovno
               razpravljali o predlogu zakona v celoti, bomo pa seveda svoje argumente za spremembe,
               ki so po našem mnenju v predlogu zakona za tretje branje še nujno potrebne,
               artikulirali neposredno pri razpravi o amandmajih kot posameznim členom.</p>
               <p>Naše mnenje in stališče je, da je vrsta ukrepov in rešitev, ki jih ta novela zakona
               prinaša, dobrih in potrebnih, pri čemer smo bili skozi celotno dosedanjo proceduro v
               podporo spremembam, ki zmanjšujejo možnosti zlorabljanja v praksi pri izvajanju
               zakona o zaposlovanju in zavarovanju za primer brezposelnosti, ki se v prvi vrsti
               nanašajo na področje prejemanja denarnih socialnih pomoči brezposelnim, povezano
               skozi cilje in ukrepe aktivne politike zaposlovanja. Vendar pa smo še vedno kljub
               temu, da se je skozi drugo branje vgradilo v predlog zakona nekaj sicer manjših
               varovalk, mnenja, da bodo mogoča po sedanjem predlogu rešitev v tem segmentu
               zlorabljanja v obratni smeri, ki jih bodo predvsem deležni tisti brezposelni
               prejemniki pomoči, ki so zaradi vrsto vzrokov dostikrat nemočni. Zagovarjamo, da je
               potrebno v pristopanju razlikovati področje, ki je vključeno kot nadomestilo za čas
               brezposelnosti, ki izhaja neposredno iz posebnega zavarovanja za ta namen, in pa
               področje, ki zajema denarno socialno pomoč brezposelnim. Vsekakor pozdravljamo
               rešitev vzpostavitve štipendijskega sklada, za katerega uspešnost in resničnostno,
               namembnostno dosego cilja pa bo potrebno poleg dela koncesijske dajatve od dela
               študentov vanj nameniti tudi druge vire sredstev. Poseg v sistem častnega in
               začasnega dela študentov v poslanski skupini Slovenske ljudske stranke podpiramo,
               vendar pa smo trdno na stališču, da mora biti ta poseg vsestransko, zaradi več
               namenov, uravnotežen. In kar je v tem ključno, se morajo ukrepi in rešitve doseči v
               smislu spoštovanja enega ključnih načel Evropske unije pri medsebojnem sobivanju, to
               pa je v pristnem dialogu s partnerji oziroma tistimi institucijami in organizacijami,
               ki so neposredno v takem procesu udeleženi. V tem smislu želimo z amandmajskim
               pristopom predlog zakona v tretjem branju izboljšati. V poslanski skupini Slovenske
               ljudske stranke smo prepričani, da je nujno potrebno, tudi če je dialog s partnerji
               dostikrat težak, le-tega na pristen način voditi, kar nam potrjuje tudi vrsto
               dogajanj, ki so bila v praksi sprejemanja tega zakona neposredno prisotna. Zato smo
               prepričani, da bo moral v bodoče predlagatelj, to mislimo na vlado, svoj pristop po
               tem vprašanju oziroma po vprašanju partnerskega dogovarjanja dialoga s socialnimi
               partnerji nekoliko izboljšati, pri čemer je pa ob vprašanju tega zakona še kako
               pomembno področje aktivne politike zaposlovanja. V poslanski skupini Slovenske
               ljudske stranke smo se zavzeli v koaliciji, tudi uspeli uskladiti in dogovoriti
               potrebo, ki izhaja že iz zakona o delovnih razmerjih, da se delavcem na javnih delih
               prizna regres za letni dopust; in to rešitev ta novela sedaj udejanja. Mi bomo novelo
               oziroma predlog zakona o spremembah in dopolnitvah zakona o zaposlovanju in
               zavarovanju za primer brezposelnosti podprli, vendar pa to v veliki meri zavisi od
               vsebinske razrešitve odprtih vprašanj, povezanih predvsem s 4. členom, ki spreminja
               6. člen zakona in ki se kot rdeča nit vleče skozi vso dosedanjo razpravo. Čas in
               stanje na vrsto področjih narekujeta potrebe po spremembah in v poslanski skupini to
               z vso odgovornostjo podpiramo. Vendar se morajo stvari spreminjati na pregleden,
               vzdržen, postopen in ne na preradikalen način. Tako jaz osebno kot poslanska skupina
               se bomo, kot že rečeno, aktivno vključili v razpravo o predloženih amandmajih
               predloga zakona, ki lahko namen in cilje predloga zakona v marsičem v vsebinskem
               smislu namreč spremenijo na bolje in tudi v dobro implementaciji te novele v praksi.
               Hvala lepa.</p>
            </sp>
            <sp xml:id="SDZ4-Redna-19-2006-07-14.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Žgajner Tavš v imenu Slovenske nacionalne stranke.</p>
            </sp>
            <sp xml:id="SDZ4-Redna-19-2006-07-14.sp8">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Najprej vsem skupaj dobro jutro! Jaz želim v osnovi poudariti,
               da je stališče Slovenske nacionalne stranke do predloga novele zakona o zaposlovanju
               in zavarovanju za primer brezposelnosti od prve obravnave pa do danes praktično
               nespremenjeno. V poslanski skupini Slovenske nacionalne stranke se zavedamo, da so
               spremembe, pa bom rekla, na širšem področju zaposlovanja, vključno s socialno
               varnostjo, potrebne, pa najsibo v okviru širših reform ali zgolj posameznih področnih
               zakonov. Pa vendar, spoštovane kolegice in kolegi, zakon danes v takšni obliki,
               kakršni je, rekla bom, potrjen, bil potrjen tekom druge obravnave, na matičnem
               delovnem telesu pa tudi plenarnem zasedanju, za Slovensko nacionalno stranko ni
               sprejemljiv.</p>
               <p>Še več. Zakon, pa bom rekla, prvi iz sklopa tako imenovanih socialno-ekonomskih
               reform, torej tistih reform, ki si jih je ta vlada začrtala kot prioriteto svoje
               politike v tem mandatu in ki jih je pravzaprav predstavljala kot nekaj daleč
               najboljšega, kar se bo zgodilo državljankam in državljanom Republike Slovenije.
               Mimogrede, nekaj mesecev smo pravzaprav poslušali zgodbe okoli pripravljenost vlade
               po doseganju širšega konsenza, usklajenost in tako dalje. Skratka, ta zakon, še
               enkrat poudarjam, prvi zakon iz tako imenovanih socialno-ekonomskih reform je doživel
               popolno polomijo v smislu vladnega ali koalicijskega izigravanja, če hočete. Dejstvo
               je, da vsebina zakona ni usklajena niti s socialnimi partnerji, niti s študenti, niti
               znotraj tako zloglasnega partnerstva za razvoj, pika na i pa je nedvomno dejstvo, da
               zakon očitno v tej vsebini, kakršna je bila potrjena v drugi obravnavi, ni usklajen
               niti znotraj koalicije. To pa je, roko na srce, zelo slaba popotnica tej vladi, ki se
               očitno odmika od v medijih promoviranega koncepta reform. Bojim se, da se tudi
               minister Drobnič premalo zaveda občutljivosti resorja, ki ga zastopa. Gre za tisto
               področje, ki uravnava in ne nazadnje omogoča ljudem, osnovno preživetje. Toliko moram
               biti poštena in kljub resnično nesprejemljivemu in podlemu, do neke mere, izigravanju
               vpletenih pri tem zakonu, kljub dejstvu, da zakon ni usklajen, ta zakon nedvomno
               prinaša tudi določene potrebne izboljšave. Teh bodo prav gotovo najbolj veseli tako
               imenovani javni delavci, ki so bili v obstoječem sistemu v nekem smislu degradirani.
               Določene pravice se jim po novem predlogu zakona oziroma po spremembah zvišujejo
               oziroma izenačujejo z redno zaposlenimi delavci. O aktivni politiki zaposlovanja smo
               samo v okviru tega zakona slišali na preteklih sejah veliko. Ničkolikorat je bil
               izpostavljen očitek, da pa so vseeno cilji nekoliko nedorečeni oziroma nedorečena je
               realizacija cilja in namena aktivne politike zaposlovanja. Pa bom dala zgolj primer,
               v letnem zaposlitvenem programu za leto 2006 je načrtovano, da bo zgolj 10% od vseh v
               javna dela vključenih udeležencev prešlo v redno zaposlitev.</p>
               <p>Med ostalimi pozitivnimi spremembami v okviru tega zakona, ne nazadnje je dodatek za
               veliko družino, ugodnosti za delodajalca v določenih primerih, kot smo danes že lahko
               slišali, pa vendar se bojim, da so nekateri od teh ukrepov nedodelani in vkomponirani
               v ta zakon bolj na pamet, brez strokovno opravljenih analiz. Da ni bilo strokovno
               opravljenih analiz, nedvomno priča tudi ta anketa, s katero je na pretekli seji mahal
               minister Drobnič, v kateri je sodeloval zgolj oziroma manj kot 1% državljanov, celo
               manj kot pol procenta državljanov, pa naj bi bila to strokovna anketa, podlaga za ta
               zakon.</p>
               <p>Potem se začnejo v okviru tega zakona ukrepi, ki podirajo ustavno določilo socialne
               države. Naj omenim zaostrovanje pogojev za zavrnitev dela. Vlada predlaga osebam, ki
               zavrnejo tako imenovano primerno delo, tem osebam grozi izbris iz seznama
               brezposelnih, in posledično tak človek izgubi tudi vse pravice, ki mu sicer pripadajo
               po zakonu. Pa se bom vprašala, kaj je primerno delo. Vlada odgovarja, pa bom tukaj
               uporabila citat: <q>"Oseba, ki ne želi biti izbrisana, mora sprejeti po treh mesecih
               brezposelnosti delo, za katero se zahteva do eno stopnjo nižja izobrazba, kot jo ima
               brezposelna oseba."</q> V primeru, ko je takšna oseba brezposelna šest mesecev ali več,
               mora sprejeti ponujeno zaposlitev, za katero je dovolj celo do dve stopnji nižja
               izobrazba. Kljub velikim besedam tako v okviru tega zakona kot zakona o socialnem
               varstvu, kaj je primerno delo in da je vsako delo častno, pa še bi lahko naštevala.
               Rekla bom, besede z lahkoto letijo iz ust tistih, ki imajo zaposlitev in redno
               mesečno plačo. Realnost tistih, ki izgubijo službo, pa je, verjemite, bistveno
               drugačna in bistveno bolj boleča. Samo v okviru tega zakona in iz tega naslova gre za
               zelo restriktiven ukrep, diskriminatoren in kar je še več, ker med brezposelnimi
               prevladujejo ženske in iskalci prve zaposlitve, to pa so predvsem mladi takoj po
               končani izobrazbi. V okviru vseh štirih ciljev, načel in poglavitnih rešitev, ki so
               zapisani v zakonu, vlada omenja tudi izboljšave oziroma izboljšanje učinkovitosti
               dela Zavoda Republike Slovenije za zaposlovanje. Na kakšen način, ni bilo pojasnjeno.
               Zapisali so le, povečali bomo število svetovalcev.</p>
               <p>Še ena posebna sprememba je predvidena v okviru današnje oziroma te novele zakona, v
               kateri bo tekla beseda v nadaljevanju, pri razpravi o amandmajih. Vlada namerava
               omejiti, bojim pa se, da postopno celo odpraviti posebnost, ki je v primerjavi z
               drugimi evropskimi državami vpeljana v naš sistem. Govorim o študentskem delu. Okoli
               te tematike je zaenkrat toliko nejasnosti. Dileme, ki smo jih izpostavljali v glavnem
               opozicijski poslanci, so ostale odprte, nepojasnjene. Tudi glede novega javnega
               oziroma štipendijskega sklada, novega koncepta štipendij. Danes, v tem trenutku se
               pravzaprav nič ne ve.</p>
               <p>Za konec naj ponovim golo dejstvo. Slovenija ne postaja prijazno delovno okolje, za
               delavce govorim. Vladna strategija je povečanje konkurenčnosti, zmanjšanje stroškov
               dela in zaostrovanje delovne zakonodaje v smislu krčenja oziroma omejevanja pravic
               delavcev.</p>
               <p>Tudi pričujoči predlog zakona, roko na srce, sledi v prvi vrsti tem smernicam. Na
               vseh med seboj povezanih področjih, pa najsibo to zdravstveno zavarovanje, bolniška
               nadomestila. Na eni izmed preteklih sej smo sprejemali zakon o kolektivni pogodbi,
               kjer delodajalec lahko celo postavi nižje standarde za delavca, kot je to določeno po
               krovnem zakonu, torej zakonu o delovnih razmerjih, tisti, ki velja za enkrat še.
               Skratka, na vseh med seboj povezanih področjih se žal slabšajo razmere za delavce v
               koristi profita.</p>
               <p>Slovenska nacionalna stranka pri takšnih anomalijah seveda ne more in noče biti
               zraven, zato smo predlagali svoje predloge, amandmaje, ki žal niso bili podprti in
               sprejeti.</p>
               <p>Jaz upam, da boste vsi skupaj našli toliko modrosti in podprli tiste amandmaje, ki pa
               so bili lahko vloženi v tretji obravnavi, ki bi do neke mere sicer izboljšali ta
               zakon. V osnovi zakona ne nameravamo podpreti.</p>
            </sp>
            <sp xml:id="SDZ4-Redna-19-2006-07-14.sp9">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče Demokratične stranke upokojencev Slovenije bo predstavil mag.
               Žnidaršič.</p>
            </sp>
            <sp xml:id="SDZ4-Redna-19-2006-07-14.sp10">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovane kolegice in kolegi. Poslanska skupina
               Demokratične stranke upokojencev bo zakon podprla.</p>
               <p>Zakon je bil pred obravnavo usklajen s socialnimi partnerji, nato pa je prišlo do
               amandmaja, ki je dogovor načel do te mere, da bi večjemu obsegu obštudijski
               dejavnosti lahko škodoval, mislim na študentsko organizacijo. Seveda se s takim
               amandmajem naša poslanska skupina ni mogla strinjati, ker stoji na stališču, da je
               potrebno dogovor s socialnimi partnerji, v tem primeru študentsko organizacijo,
               spoštovati in da je to način sprejemanja, ki ima največjo perspektivo dobrega
               uresničevanja zakona, zato pač smo skupaj s Slovensko ljudsko stranko vložili amandma
               na to temo in seveda ga bomo odprli, razen če bi se ob sprejemanju amandmajev
               pojavilo kaj boljšega.</p>
               <p>Mi smo v času sprejemanja tega zakona ob obravnavi podpirali tudi druge amandmaje, ki
               bi izboljšali zakonsko besedilo. Mislimo, da se je v tem smislu nekaj vendarle
               naredilo. Moram povedati, da bomo podpirali tudi današnje amandmaje, da bi zakon bil
               čim boljši. Zakon prinaša vrsto novih rešitev, za katere je napovedano, da bodo
               delovale pozitivno na področju trga delovne sile. Seveda mi mislimo, da bo čas
               pokazal, ali bodo pričakovanja uresničena v takem obsegu in v tem smislu, kot to
               zagovarja predlagatelj. Na vsak način mislimo, da je zakon potrebno sprejeti in ga
               bomo seveda ob pogoju, da bo sprejet amandma Slovenske ljudske stranke in naš ali pa
               boljši od tega, tudi podprli. Hvala lepa.</p>
            </sp>
            <sp xml:id="SDZ4-Redna-19-2006-07-14.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji bo predstavil stališče Slovenske demokratske stranke gospod
               Grill.</p>
            </sp>
            <sp xml:id="SDZ4-Redna-19-2006-07-14.sp12">

               <speaker>IVAN GRILL:</speaker>

               <p>Hvala za besedo, gospod predsedujoči. Spoštovani gospod minister s sodelavci,
               kolegice in kolegi! V poslanski skupini Slovenske demokratske stranke predlog tega
               zakona podpiramo. Že v samem začetku, ko je bil prvotni predlog zakona posredovan v
               obravnavo, smo večino rešitev že takrat podpirali in ob tem tudi izrazili
               pričakovanje, da se bodo pa lahko določene predlagane prvotne rešitve še izboljšale.
               Po prvotni obravnavi smo imeli še številne sestanke tako s študenti kot tudi s
               predstavniki delavcev in v razpravah na matičnem delovnem telesu so bila
               izpostavljena še nekatera vprašanja, o katerih je veljalo še dodatno razmisliti in
               iskati bolj optimalne rešitve. Danes imamo v obravnavi vsebino zakona, ki je po
               mnenju poslanske skupine Slovenske demokratske stranke izboljšana, še dodatno pa se
               bodo nekatera vprašanja rešila še bolj optimalno, če bomo danes sprejeli nekatere
               amandmaje. Prepričani smo, da bo takšen zakon pomembno prispeval k zmanjševanju
               brezposelnosti. Zagotovo bo prispeval tudi zmanjšanju zlorab, ki so prisotne tako na
               področju prejemanja nadomestil za brezposelnost kot tudi pri prejemnikih socialne
               pomoči. Prav tako bo z rešitvami aktivne politike zaposlovanja olajšano brezposelnim
               osebam iskanje novih zaposlitev in tudi morebitnim prekvalifikacijam na tista
               področja, ki jih trg dela tudi potrebuje. Še posebno pa pozdravljamo predlagane
               rešitve, ki zagotavljajo zbiranje sredstev iz koncesijskih dajatev za štipendijski
               sklad. Ker je bila izražena bojazen, da bi z drugačno razdelitvijo koncesijskih
               dajatev lahko prizadeli tudi delovanje študentskim servisom in tudi študentskim
               organizacijam, smo pripravili skupaj s koalicijsko stranko amandma, ki bo povečal
               koncesijsko dajatev. S tem bomo izboljšali vsaj tri področja, in sicer sredstva za
               štipendije se bodo zbirala sedaj lahko še v večjem znesku, kar pomeni še več
               štipendij iz tega vira. Tukaj se bodo tudi sredstva študentskim servisom in tudi
               Študentski organizaciji Slovenije nekako ohranjala v enakem obsegu kot danes, pomeni,
               da njihovi projekti in delovanje ne bodo prizadeti. In kot zadnje, kar se nam zdi
               tudi pomembno, na trgu dela bo študentsko delo predstavljalo nekoliko nižjo nelojalno
               konkurenco ostalim oblikam zaposlovanja, kar je tudi po našem prepričanju prava pot.
               Vsi očitki opozicijskih strank, da je ta zakon neprimeren in da ga ne bodo podprle,
               se nam zdi nerazumljiv in kaže njihovo nepripravljenost pri urejanju tega
               občutljivega področja, predvsem v korist brezposelnim in tudi štipendijam oziroma
               študentskim štipendijam. Naj na koncu še enkrat dodam, v poslanski skupini smo
               prepričani, da je zakon takšen, kakršen je v obravnavi, dober, da ga bomo z
               nekaterimi amandmaji še izboljšali in ga bomo v takšni obliki tudi z veseljem
               podprli. Hvala lepa.</p>
            </sp>
            <sp xml:id="SDZ4-Redna-19-2006-07-14.sp13">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Rop v imenu poslanskega kluba Liberalne demokracije
               Slovenije. Prosim.</p>
            </sp>
            <sp xml:id="SDZ4-Redna-19-2006-07-14.sp14">

               <speaker>MAG. ANTON ROP:</speaker>

               <p>Najlepša hvala, gospod predsedujoči, spoštovane poslanke, spoštovani poslanci. Pred
               nami je predlog zakona o spremembah in dopolnitvah zakona o zaposlovanju in
               zavarovanju za primer brezposelnosti. Smo v tretji obravnavi. Gre za zakon, ki je bil
               najavljen in predstavljen kot eden od prvih korakov k realizaciji vladnih reform na
               področju trga dela. V poslanskem klubu LDS ugotavljamo, da gre za resnično nenavaden
               korak in eden nenavaden korak v smeri večje fleksibilnosti na trgu dela. Korak morda,
               a ne k reformam, nedvomno ne korak, ki bi pomenil večjo fleksibilnost trga dela, ne
               korak, ki bi pomenil več zaposlovanja v Sloveniji, ne korak, ki bi zlasti lahko
               pomenil reševanje najbolj perečih in najtežjih problemov brezposelnosti v Sloveniji.
               Gre za neke vrste antireformo politike zaposlovanja. Gre za korak stran od sodobnih,
               v najbolj razvitih in uspešnih državah Evrope, dobro poznanih in učinkovitih modelov
               in metod zaposlovanja, zlasti aktivne politike zaposlovanja. Gre za predlog, ki ni
               usklajen s socialnimi partnerji, kar glede na vsebino niti ne preseneča. Gre za
               zakon, ki nedvomno zaostruje, zaostruje odgovornost in obveznost brezposelnih, a jim
               hkrati zmanjšuje možnosti in priložnosti za zaposlitev. V LDS ne nasprotujemo
               rešitvam, ki prinašajo in vnašajo v sistem zavarovanja za primer brezposelnosti še
               večjo odgovornost, tudi obveznostim ne, a pod enim pogojem, pogojem, da se hkrati
               povečujejo tudi možnosti za reševanje problemov brezposelnosti, torej možnosti za vse
               brezposelne ne glede na starost, spol ali izobrazbo. Prepričani smo, da je potrebno v
               Sloveniji povečati fleksibilnost na trgu dela, a je hkrati nujno potrebno povečati
               tudi socialno varnost. Gre za tako imenovano varno fleksibilnost in temu sledijo
               najbolj učinkovite Evropske države, zlasti skandinavske države, ki imajo najnižjo
               stopnjo brezposelnosti v Evropi. Žal aktualna slovenska vlada, žal ta zakon temu ne
               sledi, ravno nasprotno, s pričujočim zakonom se socialna varnost v Sloveniji niža in
               niža se ravno za tiste, ki so najbolj ogroženi, ki pravzaprav večji nivo socialne
               varnosti najbolj potrebujejo. Neverjetno je, da slovenska vlada, da pristojno
               ministrstvo, odgovorno ministrstvo ne sprevidi priložnost in možnost, ki ga za
               politiko zaposlovanja, zlasti aktivno politiko zaposlovanja ponuja relativno ugodna
               gospodarska klima, relativno ugodna gospodarska klima v svetu, v Evropski uniji in
               tudi pri nas. Relativno visoka gospodarska rast namreč avtomatično pomeni več
               delovnih mest, zato avtomatično nižji obseg socialnih transferov in več možnih
               razpoložljivih sredstev za aktivno politiko zaposlovanja, torej enkratna priložnost
               za zaposlitveno politiko, priložnost za aktivno politiko zaposlovanja.</p>
               <p>Obdobje gospodarske rasti in s tem zmanjševanje socialnih transferov, nikjer v
               modernih uspešnih evropskih državah ni čas za krčenje sredstev za aktivno politiko
               zaposlovanja, pač pa je to čas, ki je ravno obraten. To je čas za njeno krepitev,
               poglabljanje in izboljšave. Nikjer, razen v Sloveniji, razen v predlogu zakona, ki je
               pred nami, v predlogu, ki ga bo vladajoča koalicija, kot lahko slišimo danes,
               navdušeno sprejela. Sprejela zato, ker bojda končno dela red med brezposelnimi in med
               študenti. Poglejmo si, kako.</p>
               <p>Prvič, najprej tako, da že na začetku tega zakona črta aktivno politiko zaposlovanja
               kot temeljno pravico brezposelnih. Torej že uvodoma se napoveduje temeljna intenca
               zakona in to je omejevanje pravic in možnosti zaposlovanja za brezposelne. Omejevanje
               za tisti obseg aktivne politike zaposlovanja, ki ga bo s programom v posameznem letu
               pač opredelila ta vlada. Torej ob tem, ko se v zakonu zahteva od brezposelnih, da
               sprejmejo vsako delo, da se povečujejo njihove obveznosti, se hkrati krčijo njihove
               pravice in njihove možnosti za zaposlovanje. S tem se nedvomno krči predvsem njihova
               socialna varnost, brez potrebe, brez smisla in s slabim učinkom.</p>
               <p>Drugič, s spremembo 48.a člena zakona o zavarovanju za primer brezposelnosti in
               zaposlovanju se temeljna intenca, ki je pred nami, tudi zelo konkretno
               operacionalizira. Kaj nam prinašajo te spremembe? Spremembe v 48.a členu, ki je eden
               od najpomembnejših členov tega predloga zakona. Dosedanja ureditev, če pogledate
               dosedanji zakon, tega področja je vsem, poudarjam, vsem brezposelnim, ki so bili 12
               mesecev prijavljeni na zavodu, omogočila, da je za njih zavod delodajalcem, ki so jih
               zaposlili, za dve leti povrnil polovico vseh prispevkov. Torej, to je bila pravica
               vseh brezposelnih, to ni bila pravica samo nekaterih kategorij, to je bila pravica
               vseh brezposelnih, pri čemer so nekateri brezposelni imeli še dodatne ugodnosti,
               najprej tisti nad 50 let. Tisti nad 50 let so imeli pravico do plačila teh prispevkov
               tri leta. Tisti, ki so bili iskalci prve zaposlitve, torej tisti najmlajši, pa so
               imeli to pravico že po šestih mesecih. Torej, to je bila pravica in dobra možnost
               vseh brezposelnih. Absurdno je, neverjetno je, da danes poslušamo tukaj poslanke in
               poslance, ki nam razlagajo, da bojda ta zakon prinaša ugodnosti za nekatere
               kategorije brezposelnih. Za katere? Najprej jim vzame vse ugodnosti, najprej jim
               vzame pravico, potem pa za nekatere prinese tiste pravice, ki so bile že prej. Ne
               govoriti, da ta zakon prinaša pravico do nadomestila za tiste, ki nadomeščajo tiste,
               ki so na porodniškem, za tiste, ki so mlajši od 26 let, za starejše od 55 let. Te
               pravice imajo že po sedanjem zakonu. Najprej ste jim krčili vse pravice, jim vse
               vzeli, potem pa ste samo eni kategoriji dali nazaj te pravice in sedaj tukaj
               poslušamo, kako je ta zakon dober do nekaterih kategorij.</p>
               <p>Ta zakon praktično za vse brezposelne v Sloveniji med 26-im in 55-letom od današnjega
               dne te pravice, te možnosti črta. Teh pravic ne bo več in če pogledate strukturo
               brezposelnih, registrirano brezposelnih v Sloveniji, potem boste ugotovili, da
               govorimo o večini brezposelnih. Gre za približno 50 do 55 tisoč brezposelnih, ki se
               jim danes krčijo pravice. In ob tem govoriti, da je ta zakon dober, da prinaša večjo
               fleksibilnost, da prinaša učinkovito politiko zaposlovanja, je absurd, je farsa in je
               neverjetno. In to v času, ko ima ta vlada, ko ima ministrstvo za delo največ
               priložnosti in možnosti, da poveča obseg aktivne politike zaposlovanja, normalno je,
               da se socialni transferji krčijo. Normalno, ker je manj brezposelnih, vendar tisti
               najtežje zaposljivi ostajajo na zavodu in ti potrebujejo pravzaprav največjo pomoč in
               efektivne politike zaposlovanja. V poslanskem klubu LDS ne vidimo nobene potrebe,
               nobenega smisla za takšne spremembe in jim seveda ostro nasprotujemo.</p>
               <p>Spoštovane poslanke, poslanci, s predlaganim zakonom se spreminja koncept, obseg in
               možna učinkovitost politike zaposlovanja in aktivne politike zaposlovanja v
               Sloveniji. Že ob drugem branju tega zakona smo opozarjali, da ima Slovenija relativno
               nizek nivo izdatkov z aktivno politiko zaposlovanja. Iz vladne študije, iz vladne
               raziskave si lahko pogledate in ugotovitev, da ta obseg v Sloveniji znaša 0,4% bruto
               domačega proizvoda in predvsem se lahko prepričate, si lahko ogledate, da imajo
               uspešne in najbolj učinkovite države na tem področju bistveno višji nivo izdatkov za
               aktivno politiko zaposlovanja. Avstrija na primer ima 0,65%; Finska nam je marsikje
               za zgled 0,9%; Švedska 1,6; Danska 1,7; Nizozemska 1,9; in gre za države, ki imajo
               stopnjo brezposelnosti okoli 4%, 5%, pa namenjajo trikrat, štirikrat več sredstev za
               aktivno politiko zaposlovanja in so imele uspešno gospodarsko rast in so se jim
               sproščala sredstva in so ta sredstva namenile točno za to, za tiste najtežje
               zaposljive, za tiste, ki najbolj rabijo socialno varnost, in če hočete tudi
               subvencije. Skratka, ne vidimo racionalnega, razumnega razloga, zakaj bi morali v
               Sloveniji v tem momentu krčiti aktivno politiko zaposlovanja, vidimo pa veliko
               priložnost, da jo povečamo. Podatki kažejo, da vlada v tem letu dni in pol počne
               ravno tisto, kar ne bi smela, torej krči sredstva. V letu 2005 je imela po predlogu
               proračuna obseg sredstev za aktivno politiko zaposlovanja 22,8 milijard. Z rebalansom
               je skrčila ta obseg na 20,5 milijard. In s sprejemom današnjega zakona bo storjen
               naslednji korak v to smer, da bo lahko še naprej krčila ta sredstva. In žal izgleda,
               da so tudi izgovori predstavnikov vlade, ki smo jih poslušali ob drugem branju, da bo
               zmanjševanje sredstev nadomeščeno z evropskimi sredstvi, precej za lase privlečeni,
               precej prazni. Včeraj smo lahko slišali, da zadnje poročilo računskega sodišča kaže,
               da je ministrstvo slabo pripravljeno na črpanje sredstev in da je njihovo črpanje
               zelo vprašljivo.</p>
               <p>Skratka, prepričani smo, da bi bilo za učinkovitost politike zaposlovanja v
               Sloveniji, da bi bilo za več zaposlenih v Sloveniji bistveno bolje, da bi se vlada in
               pristojen minister posvetila mnogo bolj učinkovitosti in organiziranosti pri črpanju
               evropskih sredstev kot borbi za zmanjševanje pravic brezposelnih in študentov.
               Rezultati bi bili boljši, socialna varnost višja, stopnja brezposelnosti pa dejansko
               ne samo fiktivno nižja.</p>
               <p>Spoštovane poslanke in poslanci, kaže, da je naša diskusija o študentskem delu in
               prizadevanja predstavnikov študentov vendarle obrodila sadove in bodo danes sprejeti
               amandmaji, ki bodo preprečili postopno ukinjanje študentskega dela, to je dobro.
               Kljub temu pa ta sprememba ne spreminja bistva predlaganega zakona, ki pomeni krčenje
               obsega aktivne politike zaposlovanja, slabšanje možnosti zaposlovanja za največji del
               brezposelnosti in zmanjševanje socialne varnosti brezposelnih pri nas. To so
               spremembe, ki so nepotrebne, ki so nesprejemljive, zato zakona v poslanskem klubu LDS
               ne bomo podprli. Hvala.</p>
            </sp>
            <sp xml:id="SDZ4-Redna-19-2006-07-14.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Medtem se nam je na tribuni pridružilo kar nekaj študentk in študentov,
               ki jih lepo pozdravljam v slovenskem parlamentu, mi pa nadaljujemo s predstavitvijo
               stališč poslanskih skupin in kot poslednjo vabim k besedi mag. Potrato, da predstavi
               stališče Socialnih demokratov.</p>
            </sp>
            <sp xml:id="SDZ4-Redna-19-2006-07-14.sp16">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa državna sekretarka, poslanke
               in poslanci. Kar nekaj priložnosti je že bilo, da smo lahko Socialni demokrati
               povedali svoje mnenje o zakonu o zaposlovanju in zavarovanju za primer
               brezposelnosti, zato naj strnem, preden začnem kaj podrobneje razlagati, svoje torej
               naše pripombe na ta zakon.</p>
               <p>Prve so bile zagotovo usmerjene v odsotnost ali pretrganost socialnega dialoga,
               zvezane so bile z našo željo po zagotavljanju večje aktivacije brezposelnih oseb,
               želeli smo vzpostaviti enako obravnavo prejemnikov denarnega nadomestila za primer
               brezposelnosti in prejemnikov socialne denarne pomoči. Opozarjali smo na
               tripartitnost v upravljanju zavodov za zaposlovanje kot tistem doseženem standardu,
               ki ga ne bi smeli rušiti, zakon pa ga ruši, in seveda zadnji sklop je zvezan z vsem
               tistim, kar se nanaša na študentsko delo. Sedaj dovolite, da povem nekaj podrobnejših
               stvari. Zakon o spremembah in dopolnitvah zakona o zaposlovanju in zavarovanju za
               primer brezposelnosti je za Socialne demokrate pomemben preizkus usmeritev te vlade
               in resnične pripravljenosti za dialog s socialnimi partnerji. In še eden v vrsti
               zakonov te vlade, konkretneje ministrstva za delo, družino in socialne zadeve, za
               katerega bi v poslanski skupini Socialnih demokratov težko rekli, da bodo predvideni
               ukrepi dali tudi pričakovane rezultate. Poskusi Socialnih demokratov, da bi vplivali
               na določbe, so bili v enem delu uspešni, žal pa v njem ostaja še nekaj za nas
               nesprejemljivih določb, ki jih poskušamo sicer spreminjati z vloženimi amandmaji na
               člene, kjer je to še mogoče, vendar pa na koncept zakona v celoti nismo mogli
               vplivati. Najprej je treba opozoriti na očitno razliko med cilji in rešitvami zakona,
               ponavljanih v obrazložitvah, ki smo jih poslušali ob dosedanjih obravnavah na eni
               strani in dejansko vsebino členov zakona na drugi strani. Zapisani cilji obetajo
               nekatere izboljšave in dobre rešitve. Besedilo zakona pa po drugi strani tega ne
               uresničuje, predlog zakona sicer sledi nekaterim uskladitvam z evropskimi predpisi in
               politiko zaposlovanja, ki naj bi predvsem omogočile hitrejše zaposlovanje mladih,
               zlasti prvih iskalcev zaposlitve in starejših ter trajno brezposelnih. Res pa je, da
               zakon prinaša tudi nekatere novosti na področju aktivacije brezposelnih oseb, vendar
               Socialni demokrati menimo, da bi bilo treba najprej sprejeti vse ustrezne ukrepe za
               reševanje problema brezposelnih oseb, šele potem usmeriti pozornost v preprečevanje
               zlorab vseh oblik pomoči za brezposelne, če do takih zlorab v resnici prihaja v takem
               obsegu, kakor je mogoče slišati. In prav zaradi tega ustvarjanja javnega mnenja o
               tem, kolikšen je obseg zlorab, je mogoče videti tudi kot vzrok za take rezultate
               anket, o katerih je govoril minister in po katerih naj bi javnost ne bila
               pripravljena na solidarnost z brezposelnimi, saj pravi slovenski pogovor, da sita
               vrana lačni ne verjame. Gre namreč za vprašanje aktivacije brezposelnih oseb in
               njihove obveze po sprejemu različnih oblik dela, vendar pa so te rešitve bolj v smeri
               sankcioniranja in prisile, ne pa, kot rečeno, spodbujanja in spreminjanja odnosa do
               dela, kar bi moralo biti v prvi vrsti poudarjeno in v ospredju sprejemanja takih
               rešitev. Delo bi moralo biti razumljeno kot edina dolgoročna rešitev za preprečevanje
               revščine in socialne izključenosti. Skratka, delo bi zopet moralo postati vrednota in
               pravica, ne pa obveznost, ali celo kazen. In če sodimo po 36. členu predlaganega
               zakona, potem lahko rečemo, da smo zadovoljni, da smo lahko vplivali vsaj na neko
               najbolj nelogično predlagano rešitev v tem členu. Če naj bi res sledili evropski
               politiki zaposlovanja, je bil rok, ki naj bi spodbujal delodajalce k zaposlovanju za
               prve iskalce zaposlitve, dvanajst mesecev in za trajno brezposelne 24 mesecev odločno
               predolg. Tukaj smo zadovoljni, da smo uspeli skrajšati ta rok na šest mesecev za prve
               iskalce oziroma za tiste do 26. leta in za iskalce po 55. letu na eno leto. Ostaja pa
               nerešljiv problem obsega sredstev za aktivno politiko zaposlovanja. Sodimo med tiste
               države, ki ima enega najnižjih odstotkov bruto domačega proizvoda za programe aktivne
               politike zaposlovanja - 0.34%. In tako, kot je sedaj v 36. členu predvideno, da bi
               delodajalec dobil povrnjene stroške za zaposlitev tistih kategorij, o katerih sem
               govorila, ne pa da bi bil oproščen tega, pomeni, da se dejansko obseg sredstev za
               aktivno politiko zaposlovanja za njene aktivne ukrepe zmanjšuje in se prelivajo
               sredstva v pasivne ukrepe. Torej ne moremo reči, da so te rešitve v resnici take,
               kakršne so bile napovedane. Predlagatelji so tudi napovedovali, da zakon prinaša
               kvalitetne spremembe v delovanju zavoda za zaposlovanje. Upam, da pri tem niso
               mislili samo na to, da prihaja posredovanje študentskega dela tudi na zavod za
               zaposlovanje. Drugih ukrepov ni mogoče zaznati, ampak edini resni poseg v zavod pa je
               grob napad na strukturo sveta zavoda, kjer vlada mimo dogovora s socialnimi partnerji
               ruši dosedanji tripartitni sistem opravljanja zavoda. Namesto sedanje uravnotežene
               sestave zavoda, kjer so enakomerno tretjinsko s štirimi predstavniki zastopani vlada,
               delodajalci in delojemalci in v njihovem imenu sindikati, želi vlada delež svojih
               predstavnikov v tem trojčku dvigniti na polovico. Vlada želi delodajalcem in
               sindikatom jasno pokazati kdo ima glavno besedo. Sicer je bilo pa že nekajkrat
               slišati tudi naše ugovore na javno izrečeno stališče ministra Drobniča, da bo kar sam
               prevzel zastopanje delavcev. Očitno želimo nadomestiti v upravljanju zavodov za
               zaposlovanje tripartitni uravnotežen sistem, predstavniški, s povečanim vplivom
               vlade.</p>
               <p>In vsakomur je popolnoma jasno, če ima vlada pri upravljanju polovično zastopanje, da
               bodo delodajalci in delojemalci praktično nemogoče uveljavljali svoje pravice in
               svoja stališča in bodo tam bolj za okras, kot pa za to, da bi v resnici uveljavljali
               in zastopali svoje ciljne skupine.</p>
               <p>Nekaj smo v zvezi z neplačanim humanitarnim ali drugim podobnim delom Socialni
               demokrati res lahko dosegli. Vendar pa menimo, da vsega le ne. Prav tako ostaja za
               Socialne demokrate nemogoče tako razlikovanje med prejemniki denarnega nadomestila in
               prejemniki socialne denarne pomoči, po kateri bi bil slednji dolžan sprejeti vsako
               delo. Menimo, da bi tudi zanje moralo veljati, da so dolžni sprejeti primerno
               delo.</p>
               <p>In zdaj k še eni temi, ki v predlogu zakona po našem mnenju ni dobro rešena. Menimo,
               da bi problem štipendiranja moral reševati celovit pristop, ki bi dobil svoje
               nasledke v zakonu o štipendiranju. Menimo namreč, da te rešitve ne bodo rešile
               socialnih stisk študentov in omogočile enako vstopanje v študij za vse. V okviru tega
               tudi menimo, da bi bilo treba s posebnim zakonom ali kako drugače rešiti alternativne
               ali posebne oblike dela, med katere sodi tudi študentsko delo, zato predlagane
               spremembe prej vidimo kot napad na študentsko organizacijo in njeno avtonomnost, kot
               pa kaj drugega. In če sklenem, zakon v predlagani obliki ima nekaj majhnih korakov v
               pravo smer, vendar pa bistvenih pozitivnih premikov ne prinaša. Največ pomislekov,
               naj ponovim, nam vendarle prinašajo rešitve, ki so bolj usmerjene v sankcioniranje
               kot pa v iskanje ukrepov za skrajšanje časa brezposelnosti, zlasti za iskalce prve
               zaposlitve in za premagovanje dolgotrajne brezposelnosti, pri čemer imamo v mislih
               zlasti skupino starejših brezposelnih. Glede na to, kako bodo pokazala glasovanja o
               sprejetih amandmajih, pa se bomo ravnali tudi pri podpori celotnemu zakonu. V takšni
               obliki, v kakršni je sedaj, za Socialne demokrate namreč ni sprejemljiv. Hvala.</p>
            </sp>
            <sp xml:id="SDZ4-Redna-19-2006-07-14.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in sledi razprava
               o predlogu zakona v celoti. In glede na to, da precej ljudi manjka in da se jih je
               nekaj odjavilo, kljub večkratni prošnji, da strokovni sodelavci oziroma vodje
               poskrbite za to, da se pravočasno odjavite iz razprave, predlagam takšen način dela,
               da pozovem tistega, ki je na spisku in potem tudi povem, kdo je naslednji, da ne
               boste šokirani, ker boste prišli bistveno prej na vrsto, kot je to razvidno iz
               spiska. Tako ima besedo gospod Horvat. Potem pa naj se že kar pripravi gospod Kumer.
               Prosim.</p>
            </sp>
            <sp xml:id="SDZ4-Redna-19-2006-07-14.sp18">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Dober dan voščim, poslanke, poslanci, državna
               sekretarka, obiskovalci na tribuni. Pred nami je izjemno pomembna zakonska materija,
               ki sta ji slovenska javnost in slovenski parlament namenila in ji bosta še namenila
               veliko pozornosti.</p>
               <p>Sprejetih je bilo veliko dopolnil k predlogu zakona, nekaj jih bo še danes v tretji
               obravnavi. Vlada Republike Slovenije in seveda ta visoki zbor s tem zakonom dajeta na
               slovenski trg dela v danem trenutku po mojem prepričanju optimalno rešitev. Z ukrepi,
               ki so definirani v zakonu, bomo v Republiki Sloveniji med drugim povečali delež
               aktivnega prebivalstva in prispevali k finančni vzdržnosti pokojninskega sistema.
               Predvsem pa želim poudariti, da razumem sporočilo zakona, da se bo v Sloveniji zares
               splačalo odslej delati. Predloženi zakon je eden od zakonov, s katerimi bomo v
               Republiki Sloveniji uveljavili reforme na trgu dela. Cilj teh sprememb je predvsem,
               da postane trg dela bolj prožen in s tem omogočimo več delovnih mest. Zakon prinaša
               po mojem prepričanju dobre rešitve, ki bodo pripomogle k učinkovitemu delu zavoda za
               zaposlovanje in hitrejše uresničevanje evropske strategije zaposlovanja. Vlada pa
               mora na podlagi posvetovanja s socialnimi partnerji sprejeti letne programe aktivne
               politike zaposlovanja, v katerih se določijo ukrepi za neposredno uravnavanje trga
               dela in metodologija za določanje suficitarnosti poklicev. Zakon spodbuja opravičence
               do denarnega nadomestila in pomoči za brezposelnost k aktivnemu iskanju zaposlitve,
               da ne ostanejo zgolj pasivni uživalci denarnih pomoči, saj prinaša ustvarjalno delo
               enega največjih zadovoljstev. Prav na tem področju imamo v Sloveniji situacijo, na
               katero nas opozarjajo naši volivci in davkoplačevalci, ki zahtevajo red na tem
               področju.</p>
               <p>Ena od pomembnih novosti, ki jo moram tudi izpostaviti, je ustanovitev javnega sklada
               za štipendiranje, ki bo ob spremembah tega zakona in zakona o štipendiranju zagotovil
               od 15 do 20 tisoč novih štipendij in s tem bomo omogočili večje možnosti študija
               zlasti tistih, ki izhajajo iz družin z nižjimi dohodki. Zakon ne krči socialnih
               pravic, kot so nekateri razširjali neresnice, pač pa jih razširja. Seveda pa zakon ne
               spodbuja in ne podpira špekulacij v zvezi z delom in v zvezi z uveljavljanjem
               socialnih pravic. Nihče iz opozicije ni govoril o nadomestilih za čas brezposelnosti,
               ki so velikokrat večje kot plača Murine delavke, ki dobesedno krvavi za strojem kljub
               maksimalnimi naporom menedžmenta pa tudi države.</p>
               <p>Zakon uveljavlja spodbude za prve iskalce zaposlitve v starosti od 26 oziroma 28 let
               tako, da se delodajalcem omogočajo oprostitve prispevkov, kajti pokazalo se je, da so
               mladi pri prvih delavnih izkušnjah močno prikrajšani. Veliko črnila je bilo
               porabljenega za razprave o študentskem delu, žal vse preveč v smeri neresnice, da se
               študentsko delo ukinja, da se ukinjajo študentski servisi. Upam, da bo sporočilo
               današnjih razprav iz te dvorane slovenski javnosti jasno in ne zlagano. To pa je:
               študentskega dela zakon ne ukinja, Študentskih servisov zakon ne ukinja, študentske
               organizacije Slovenije z zakonom ne ukinjamo. Želimo pa nadzor, da ne bo več pranja
               denarja preko študentskih servisov, da ne bodo več s študentskimi napotnicami delali
               tudi penzionisti, da ne bodo več preko študentskih napotnic izplačani zaslužki, kot
               jih nimajo predsedniku uprav večjih slovenskih gospodarskih družb. Če pa seveda
               nadzor nekomu pomeni napad, potem jaz teh dveh pojmov ne razumem.</p>
               <p>Zato smo v Novi Sloveniji tudi podpisali k dopolnilu zakona, ki s povečanjem
               koncesijske dajatve ohranja študentskim servisom in Študentski organizaciji Slovenije
               nominalno enako količino sredstev, za štipendije pa bistveno več denarja kot sedaj.
               Določene amandmaje in zakon bom podprl. Hvala za pozornost.</p>
            </sp>
            <sp xml:id="SDZ4-Redna-19-2006-07-14.sp19">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot rečeno, ima besedo gospod Kumer, potem pa bo že na vrsti gospod
               Veršnik.</p>
            </sp>
            <sp xml:id="SDZ4-Redna-19-2006-07-14.sp20">

               <speaker>DUŠAN KUMER:</speaker>

               <p>Hvala za besedo! Spoštovane kolegice in kolegi, spoštovani predstavniki ministrstva
               za delo in družino! Ker se ne spoznam na čudeže, ko je danes bilo izrečeno že to, da
               je ministrstvo naredilo velik čudež, ko je v zadnjem letu znižane število
               brezposelnih, bi seveda postalo v tostranstvo, ne v onostranstvo in bi bil
               verodostojen podatek, če bi prišlo ministrstvo s podatkom, koliko novih delavnih mest
               je bilo odprtih in koliko se je dvignila zaposlenost, ne pa neka statistika, ki bo
               lahko imela posledico novo afero o izbrisanih, da zdaj mogoče celo tisti, ki jih je
               kdo s spiska nezaposlenih izbrisal, jih dal na kak drug spisek. Toliko o tem.</p>
               <p>Sicer bi pa rad rekel in ponovil to, kar sem že enkrat rekel v tem državnem zboru:
               preveč očitno se v vse pore življenja in aktivnosti ter delovanja ljudi tihotapi tako
               imenovana politika državne miloščine skozi zakone in to je eden takšnih zakonov, ki
               ga danes imamo tu, si preprosto država vzame diskrecijsko pravico, da milostno daje
               miloščino, ne pa tistega, kar bi morala dajati. In ta milostna politika, kako izgleda
               v tem zakonu? Vzameš vse pravice kategorijam brezposelnih in nezaposljivih in jih
               nato na novo porazdeliš, vendar jih ne porazdeliš vse, ampak izpustiš skozi posamezne
               ciljne skupine in kategorije 55.000 nezaposljivih, nezaposlenih, ki so izgubili s tem
               zakonom pravico. Tu se mešata dva pojma. Gre za odvzem pravice in na drugi strani za
               red, ampak red pomeni nadzor uveljavljanja veljavnega zakona in preprečitev vseh
               špekulacij in zlorab in to je naloga tega ministrstva. To ministrstvo pa slabo
               opravlja to nadzorno funkcijo, to inšpekcijsko funkcijo sedanjega veljavnega zakona
               in gre po najlažji poti spreminjanja, odvzema pravic, da si olajša delo. In da bom
               zelo konkreten, bom prešel na to, o kateri se veliko govori, o zlorabi študentskega
               dela študentskih servisov. V večini študentskih servise, če kdo zlorablja, potem
               zlorabljajo to starejši; mi zlorabljamo to, starejši, ne študentje. V tej dvorani
               sedijo ljudje, ki so v postopkih zaradi zlorab študentskega dela, med poslanci
               sedijo, sedijo, ki so v postopkih. In če že dajemo številke, med 150.000 nekaj čez
               1000, ki so zaslužili preko študentskega dela študenti več kot milijon 600 in 6 več
               kot 9 milijonov, potem je prav, da tudi za 90 funkcionarjev v tem državnem zboru in
               16 ministrov in 32 državnih sekretarjev povemo, da jih 11 zasluži več kot 25
               milijonov. Tudi to je prav, tudi to gre za neke vrste zlorabo z dodatnim delom, ki ob
               plači, v službenem času opravljajo še druga dela in na ta način zaslužijo več kot eno
               plačo. Skratka, ne vem v čem je inovativnost teh sprememb, če rešitve, ki so
               ponujene, ne pomenijo le spreminjanja statusa študentske organizacije. S tem, ker
               status je odvisen od prihodkov<gap n="..."/><stage>/nerazumljivo./</stage><gap n=".."/></p>
            </sp>
            <sp xml:id="SDZ4-Redna-19-2006-07-14.sp21">

               <speaker>PODPREDSEDNIK DR. MARKO PAVLIHA:</speaker>

               <p>Prosim za malo miru v dvorani.</p>
            </sp>
            <sp xml:id="SDZ4-Redna-19-2006-07-14.sp22">

               <speaker>DUŠAN KUMER:</speaker>

               <p>In če smo se odločili, če se je odločilo ministrstvo in vladna večina, da krči ta
               sredstva študentskih organizaciji - ja kako drugače potem naj razložiš, da se s tem
               krči tudi avtonomnost te institucije. Ne moreš drugače, ne moreš drugače povleči
               zaključka.</p>
               <p>In še ena, ko se nalašč - mislim, da nalašč, tudi včeraj je bilo to rečeno - govori o
               enormnih zaslužkih funkcionarjev študentske organizacije. O enormnih zaslužkih, tudi
               včeraj je bilo to rečeno. Preprosto to ni res. Predsednik, ti, ki so funkcionarji
               študentske organizacije, niso profesionalno, poklicno zaposleni, je pa res, da je
               zaposlen direktor pa še drugi zaposleni v študentski organizaciji in tudi v tem
               državnem zboru sekretar državnega zbora ima večjo plačo, kot imamo nekateri ali pa
               več kot polovica poslancev, ki smo izvoljeni, on pa je v tem državnem zboru imenovan
               - za primerjavo. In ne vem, v čem je logika, da direktor, ki je to njegova poklicna
               funkcija, ki je star - ne vem, lahko je star tudi 50 let ali pa toliko kot sem jaz -
               ne bi iz eksistenčnega imel plačo, kakršnokoli ima, in je nemogoče to primerjati z
               volonterskimi funkcijami, ki jih opravljajo v študentski organizaciji.</p>
               <p>Še enkrat, ko govorimo o zlorabah, poglejmo se v svoje ogledalo, ko govorimo o
               zlorabah študentskega dela. Študentsko delo v pretežni meri zlorabljajo tisti, ki ga
               naročajo, in tisti starejši, ki ga potem tudi plačujejo. Hvala.</p>
            </sp>
            <sp xml:id="SDZ4-Redna-19-2006-07-14.sp23">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Med tem je prišlo do manjše zamenjave, zato ima sedaj prvo besedo gospod
               Janc, pa šele potem gospod Veršnik. Gospod Janc. Prosim, beseda je vaša.</p>
            </sp>
            <sp xml:id="SDZ4-Redna-19-2006-07-14.sp24">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovana sekretarka s sodelavci, kolegice in kolegi! O
               zakonu o zaposlovanju za primer brezposelnih oseb smo kar veliko razpravljali v tem
               državnem zboru, veliko ur tudi na odborih in mislim, da je prav, da smo o tem rekli
               to razpravo, kajti gre za pomembno tematiko, pomembno stvar, ki sem jo sam večkrat
               izpostavil tudi prek poslanskih vprašanj, prek določenih pomislekov iz življenja, ko
               določene stvari preprosto niso bile več sprejemljive. Jaz sem prepričan, da ti
               koraki, ki jih ta zakon predlaga in z nekaterimi popravki, za katere verjamem, da jih
               bomo danes še uskladili z amandmaji, lahko naredimo en dober zakon, en velik premik
               na tem področju, kajti zlorabe, ki so se pojavljale na številnih področjih, so bile
               že tako hude, kajti tudi nadzora ni bilo in dobesedno nekatere stvari so bile
               nesprejemljive. Zato se mi zdi ta pozitivna zakonodaja, ki bo dala določene korake
               naprej, nujna potreba.</p>
               <p>Brezposelna oseba, o tem smo veliko govorili, seveda vsak, ki to je, je zagotovo v
               težkem, nezavidljivem položaju in zagotovo dolžnost države je, da taki osebi pomaga.
               Vendar pa, v današnjem času se dogaja to, da je ta oseba bila privilegirana napram
               tisti osebi, ki je bila zaposlena, dobila je določene bonitete, ki ji niso pripadal.
               To so zlorabljali, dobivali številne - mnoge brezposelne osebe so imele mesečne
               dohodke boljše kot tiste, ki so delale osem in več ur na dan trdega dela za nekim
               strojem v proizvodnji, kjerkoli, še posebno v tekstilni, in ta nesorazmerna in to, bi
               rekel, nesprejemanje dela, ki je bilo ponujeno v prostoru, kajti preprosto ni bilo
               zanimivo, bilo je celo manj ugodno kot tisto, če si bil brezposelna oseba, in to <q>"ne
               pije vode"</q>. Take stvari niso sprejemljive in to za družbo, za Slovenijo, za to, je
               nesprejemljivo. In ta korak naprej, ker bo tukaj nekaj več odgovornosti tudi zavoda
               za zaposlovanje in možnosti, ki doslej niso bile, da bo te stvari sankcioniral in
               omogočal pa tistim, ki jim ne bo dana služba ali iz zdravstvenih in drugih razlogov,
               pa seveda ta družba mora pomagati, mora pomagati in mislim, da tudi bo.</p>
               <p>Kar se tiče štipendij, študentskega dela in podobnih stvari, o tem smo veliko veliko
               govorili. Študentsko delo bomo mi tudi z amandmajem - upam da - popravili, neko
               zadevo; tudi se približali potrebam, željam študentom, kar se mi zdi tudi prav. Res
               pa je žal tudi to, da se je to študentsko delo v zadnjem času močno zlorabljalo. Na
               žalost, kot je kolega pred menoj rekel, že upokojenci so delali na študentsko
               napotnico: nekorektno, nerazumljivo in nepošteno do delodajalcev, do tistih
               zaposlenih oseb, ki so v rednem delovnem razmerju. Ampak, žal, tega niso študentje
               krivi, krivi so: nadzor, kriv je sistem, krivo je to. In mislim, da nam tem mestu se
               bodo neke stvari popravile. Korak naprej je zagotovo štipendijski sklad, mislim, da
               je to neka novost, ki je pozitivna, ki bo dajala neke nove vrednote tudi študentom,
               da morda bodo tudi kaj manj lahko morali, kot še vedno morajo, delati za svojo delo
               študenta kot takega. Ampak s tem, da se pa kakorkoli tukaj manjšajo neke pravice
               študentov, študentskega dela, to pa seveda ne drži in ni korektno. Treba je pogledati
               celotno zadevo, spekter, kaj študenti dobivajo po tem novem zakonu, in mislim, da
               tukaj je neupravičeno trditi, da se pa zdaj ukine to ali oni in tretje in tako
               naprej. To ni korektno. Jaz vem, da morda v tej zgodbi je bilo tega partnerstva kar
               nekaj narejenega med ministrstvi, med študenti, med številnimi drugimi institucijami;
               morda še premalo, kajti to so zahtevni koraki, so eni premiki, ki seveda kažejo
               nekatere spremembe, ko se ustaljenim pravicam težko odrekamo, če so. Po moji oceni pa
               se pravice, ki so pridobljene bodisi za študente, bodisi za brezposelne osebe, ne
               spreminjajo. Vendar pa, zlorabe se pa morajo ukiniti, se morajo omejevati, kajti tega
               je bilo preveč.</p>
               <p>Jaz še verjamem, da bo danes tudi 4. člen z našim amandmajem dobil pozitivno soglasje
               v državnem zboru in da bomo s tem nekatere korake popravili in naredili in da bo
               seveda tudi na tem področju mogoče malo bolj zaokroženo, tudi pričakovanje
               študentov.</p>
               <p>Večja fleksibilnost na trgu je nujno potrebna. Pojdite med delodajalce, pojdite med
               podjetja, naj vam povedo, kaj je danes problem. Tukaj je problem, da imamo to trdo,
               neprimerno zakonodajo, ki je še vedno po mojem ne času primerna, še manj pa
               podjetniškim ciljem in interesom delodajalcev, ampak vendarle tukaj bo treba še kaj
               narediti v drugem zakonu, ki nas verjetno še čaka v prihodnosti.</p>
               <p>Skratka, vse to, kar je, sem globoko prepričan, da je velik korak naprej. Ali bo to
               dovolj za ta čas - jaz mislim, da zaenkrat je, zakon je pa še vedno možno
               dograjevati, popravljati v prihodnosti, če se bodo pokazale takšne in drugačne
               nepravilnosti oziroma stvari, ki mogoče ne bodo čisto skladne, ampak vendarle jaz sem
               s tem zadovoljen in ga bom ob pogojih, da bodo tudi amandmaji, določeni, za katere
               mislim, da so potrebni, sprejeti, tudi podprl. Hvala.</p>
            </sp>
            <sp xml:id="SDZ4-Redna-19-2006-07-14.sp25">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Veršnika. Potem pa je na vrsti gospod Koren.</p>
            </sp>
            <sp xml:id="SDZ4-Redna-19-2006-07-14.sp26">

               <speaker>RUDI VERŠNIK:</speaker>

               <p>Hvala lepa. Spoštovani, jaz sem prepričan, da danes ne bi se pogovarjali o spremembi
               tega zakona, če bi bilo vse v redu. Jaz sem prepričan, da je vlado v to spreminjanje
               potegnilo, so potegnili nered na področju zaposlovanja in seveda pripravila je to,
               kar je edino razumljivo; pripravila je spremembe, ki nam bodo pač nekaterim zadeve
               malo zaostrile in tega se nekateri tudi bojijo. Mi smo poslušali že danes tukaj, kako
               malo pravzaprav vlagamo v socialne transfere, vendar se sam s tem ne bi mogel
               strinjati, da število oziroma vrednost, ki jo vlagamo v te transfere, da vzporedno
               prinaša tudi toliko več oziroma manj skrbi za zaposlene. Ni vedno tako, ljudje smo na
               žalost takšni, da si želimo življenje organizirati po liniji najmanjšega odpora in če
               nekdo dobiva nek denar, od države jasno, je lahko zelo hitro tudi s tem denarjem
               zadovoljen, seveda, če poleg tega ima priložnost tudi opravljati, po domače povedano,
               <q>"nek fuš"</q>. In te stvari je na žalost pri nas preveč, zato se strinjam s tistimi, ki
               so rekli, da je treba te stvari omejevati, in prepričan sem, da nekaj od tega prinaša
               tudi sprememba tega zakona.</p>
               <p>S tem zakonom se izboljšuje tudi možnost prve zaposlitve in možnost tistih starejših
               po 50-em letu, ki dejansko imajo zelo malo možnost, da se zaposlijo, zlasti pa na ta
               takšno delovno mesto, katerega bi sami radi.</p>
               <p>Jaz sem prepričan, da si želimo s temi spremembami preprečiti izigravanja in
               izkoriščanja vseh teh transferov tega denarja, ki prihaja, bom rekel, z neba oziroma
               od države. Namen teh sprememb je tudi spodbujati aktivno iskanje zaposlitve, namreč
               najslabše je vedno to, da nekdo sicer nekaj dobiva in sedi doma in čaka, da bo služba
               prišla kar, ne vem, <q>"iz lufta"</q> ali od kod - brez, da bi sam intenzivno delal na tem,
               da bi si pridobil, da bi bil sam elastičen, da bi povpraševal, da bi se vključeval v
               vsako delo, da bi vsak namig želel izkoristiti. Mislim, da so tisti časi na žalost
               mimo, ko je vsak lahko dobil delo, da kam nas je to pripeljalo, pa tudi vsi vemo.</p>
               <p>Glede študentskega dela, jaz sem to povedal in bom še enkrat. Jaz pričakujem od
               študentov tisto njihovo osnovno delo, njihovo osnovno delo je študij. Strinjam se, da
               so nekateri od tistih 1000, ki delajo, tudi potrebni oziroma da nimajo druge možnost,
               vendar teh je manjše število. in prepričan sem, da za tisto število študentov, ki so
               res potrebni dela, da se bi našel tudi denar za štipendiranje. Velika večina
               študentov pa dela, zaradi tega, ker si s tem omogočijo, recimo, boljša oblačila,
               vsakodnevna kavica, večerni klepet ob pivu in kavi, itd. Na žalost je tega vse
               preveč. In ti seveda imajo največji interes, da ostane to tako, kot je bilo.</p>
               <p>S tem, ko se ustanavlja javni sklad, sem prepričan, da bo možnost za tiste res pridne
               in za tiste, ki so res prisiljeni delati, da bodo dobili ustrezno štipendijo. Ta
               sklad bo financiran iz - cela koncesija bo šla na sklad in seveda pri tem se bo
               odprla možnost, da bodo ti študentje, ki resno želijo študirati in ki nimajo
               materialnih možnosti, izkoristili to možnost. Glejte, vse preveč gledamo v časopisju,
               kako se sredstva neracionalno trošijo, in to mislim, da ni pošteno in ni prav, zato
               mi v naši poslanski skupini, skupaj z Novo Slovenijo, želimo, da se poveča
               koncesijska dajatev, s tem zagotavljamo nižjo konkurenčnost študentskega dela in
               večjo konkurenčnost in s tem želimo, da se vzpostavi, da se preneha konkurirati
               zaposlenim delavcem in tistim, ki se redno želijo zaposliti, in pa nekako se
               približujemo tistemu stanju, ki je v sedanjem sistemu že bil, da ŠOS in študentski
               servisi ne izgubijo bistveno svojih dohodkov iz tega naslova.</p>
               <p>Mislim, da bo s korekcijo še teh zadev, ki so danes v amandmajih, ta zakon postal
               dober in, jasno, vedno pa ne bo zadovoljil vseh: nekateri pač bodo zadovoljni, drugi
               pač ne, tako kot je vsak dan in v vsakdanjem življenju. Hvala lepa.</p>
            </sp>
            <sp xml:id="SDZ4-Redna-19-2006-07-14.sp27">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Koren, potem pa je na vrsti gospod Potrč.</p>
            </sp>
            <sp xml:id="SDZ4-Redna-19-2006-07-14.sp28">

               <speaker>DRAGO KOREN:</speaker>

               <p>Hvala, predsedujoči, lep pozdrav poslankam in poslancem, državni sekretarki,
               študentom in gostom na tribuni. Zakon, ki ga danes obravnavamo in po vsej verjetnosti
               ga bomo tudi sprejeli, po mojem prepričanju prinaša kar nekaj izboljšav in sem
               prepričan, da je vsaj boljši, kot je dosedanji zakon. Jaz bi sicer pričakoval, da
               bomo nekje vsi poslanci v tem zakonu našli nekaj dobrih stvari, saj moram priznati,
               da tudi opozicija vidi kako dobro stvar, ampak vseeno sem mislil in pričakoval, da je
               teh stvari malo več. Tudi sam moram reči, da bi verjetno bilo potrebno dodati ali
               nadgraditi še kakšno stvar, a vendar, vsega se naenkrat ne da. Prepričan pa sem, da
               se marsikatera stvar s tem zakonom le spreminja, le ureja - in to na bolje.</p>
               <p>Če se najprej ustavim kar pri teh nekaj konkretnih ukrepih, ki so bili danes že
               rečeni, se pravi, da delodajalcu, ki zaposli mlajšega od 26. leta in išče prvo
               zaposlitev, da so plačani prispevki, in da osebi, ki nadomesti osebo, ki odide na
               porodniško, in pa da starejši od 55 let, ki so na borzi dela, če jih tak delodajalec
               zaposli, da so oproščeni prispevkov; jaz mislim, da je to dobra zadeva in da bo to
               povzročilo večjo fleksibilnost na trgu dela. To je prav gotovo ukrep, ki to
               povzroči.</p>
               <p>Druga stvar, ki se je želim dotakniti, je študentsko delo. Jaz moram tu odkrito
               povedati, da nisem noben nasprotnik študentskega dela, da je prav, da študentje imajo
               možnost delati, da imajo možnost, jaz bi rekel, fino bi bilo, če bi bil to lahko samo
               dodatni zaslužek, če bi imeli štipendije; se pravi nekaj zraven, nekaj več. Na žalost
               pa na tem področju štipendijskem zadeve res niso urejene. Prej mislim, da je en
               predstavnik rekel, mislim, da od socialnih demokratov, da bi bilo celovito pristopiti
               k tej štipendijski politiki. Jaz se temu z veseljem pridružim, a vendar to, kar že
               imamo v tem zakonu, sem prepričan, da je vsaj prvi korak. Se pravi, nekaj je in če
               bomo našli še kakšne druge zadeve, da bomo tudi mogoče pritegnili gospodarstvo, da se
               bo tudi gospodarstvo zavedalo, da to ni denar, ki se nepotrebno razmetava, ampak da
               bo to vrnjeno po zaključku študija z dobrimi, uspešnimi delavci, da bo ta stvar
               urejena, da bo stvar štipendijske politike urejena v tem smislu, da bo večji interes
               za to, da bodo lahko študentje prišli do več štipendij.</p>
               <p>Če nadaljujem še pri študentskem delu, vsekakor pa moram istočasno povedati, da sem
               pa grozen nasprotnik zlorab na tem področju. Strinjam se, da za to niso krivi
               študentje, razen v toliko, kolikor - jaz mislim, da je še vedno potrebno, da študent
               dvigne napotnice, da ne more penzionist ali nek zaposlen dvigniti napotnice. Seveda,
               izvirni greh ali pa glavna krivda je pri starejših, jaz bom rekel, pri nas,
               starejših, ne pri študentih, jaz mislim, da red na tem področju, pa ne samo na tem
               področju, na vseh teh področjih, ki jih ta zakon ureja, sem prepričan, če bomo uspeli
               doseči malo več reda, bo ta red pripomogel tudi k izboljšanju položaja. Nekdo je prej
               rekel, prinaša samo sankcije, morda na prvi pogled tudi to res tako izgleda, ampak
               jaz sem prepričan, da bodo sankcije povzročile, da se bo na teh področjih naredilo
               več reda, več reda bo pa prineslo tudi druge stvari, se pravi, bo več denarje za
               tiste, ki so res upravičeni, za namene, ki so za to namenjeni.</p>
               <p>Meni se zdi zelo pomembno to, kar je že prej gospod Janc rekel - aktivno iskanje
               zaposlitve. To, da ljudje nočejo sprejeti dela, nočejo delati, je žalostno, ampak
               zakaj nočejo delati - zato, ker očitno še lahko pridejo do sredstev za preživljanje
               na drugačen način, na lahek način, brez dela. Tega ne moremo samo s tem zakonom
               rešiti, ampak en korak na tem področju je tudi to.</p>
               <p>Gospod Rop, pa nisem mislil - prej je prišel -, da bom lahko, ker eno stvar sem mu
               mislil replicirati. Namreč, v času, ko je on vodil vlado oziroma ko je bil minister
               ni bilo realizacije oprostitev prispevkov za nobeno kategorijo: ne za mlade, ne za
               starejše, ne za ženske; res je, da je v zakonu bilo zapisano, ampak realizacije.
               kolikor sem obveščen, na tem področju ni bilo nobene. To, kar sedaj prinaša zakon, je
               iztožljivo. Res je, da so naštete kategorije, ampak vse te kategorije lahko to
               iztožijo.</p>
               <p>Z amandmaji, ki upam, da jih bomo danes sprejeli, mislim, da bo zakon dobra osnova,
               sigurno pa ne bo osnova, ki bi lahko obstala za večno, ampak bo potrebno še kakšno
               stvar dodati in spremeniti. Hvala lepa.</p>
            </sp>
            <sp xml:id="SDZ4-Redna-19-2006-07-14.sp29">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima besedo gospod Potrč, potem pa mag. Rop.</p>
            </sp>
            <sp xml:id="SDZ4-Redna-19-2006-07-14.sp30">

               <speaker>MIRAN POTRČ:</speaker>

               <p>Hvala lepa. Socialni demokrati smo v postopku pripravljanja in sprejemanja tega
               zakona poskušali storiti čim več, da bi bil pripravljen v vsebini, ki bi odražala
               realne probleme in stanje, ki jih imamo na področju zaposlovanja in zavarovanja za
               primer brezposelnosti, in ki bi hkrati odražale tudi možno soglasje potencialno
               zainteresiranih in prizadetih na tem področju, to se pravi, poleg ministrstva za
               delo, družino in socialne zadeve tudi delojemalcev, delodajalcev, študentov in
               drugih. Zavedamo se namreč, da je to eden od tistih zakonov s področja začetka
               programa reform, ki lahko uspešno deluje le, če je podprt s čim večjim soglasjem
               preko socialnega dialoga. Na žalost vlada, ministrstvo za delo, družino in socialne
               zadeve nima kot svojega prvega vodila ali prve metode delovanja potrebo po doseganju
               soglasja in iskanju kompromisov, ampak ima prvo vodilo doseči na vsak način nek
               rezultat, ki sem si ga zamislil<gap n="..."/>, če je treba po določenem času, ko sem formalno
               poskušal neke uskladitve opraviti, ker jih pač moram, pa že vnaprej povem, da jih bom
               dosegel samo, če bodo uskladitve takšne, kot bom sam pričakoval in zahteval, da potem
               preneha s postopkom in s tem pravzaprav mnoge, ki bi iskreno želeli sodelovati,
               odbije. Ker že vnaprej vedo, da to sodelovanje in usklajevanje ne pomeni veliko, ker
               bo po nekem času rezultat takšen, kot si ga je minister zamislil. Da to ni čisto
               izmišljeno, ne kaže samo ta zakon, ampak tudi nekatere druge izkušnje in izjave, ki
               jih ne bi želel zdaj zlorabljati, ker neposredno s tem zakonom res niso povezane.</p>
               <p>V tem delu menimo, da je škoda, da nismo prišli do večje uskladitve, čeprav v
               formalnem smislu je z delojemalci nekaj uskladitve v pripravi zakona bilo, vendar ne
               v celoti in z vsemi, to vemo vsi. Na nekaterih pomembnih točkah uskladitve pač ni
               bilo, nekatere so bile pa še kasneje postavljene pod vprašaj.</p>
               <p>Drugo, česar smo se zavedali v pripravi tega zakona, je bila ugotovitev, da
               ministrstvo tudi na podlagi splošnih prepričanj in mnenj pravzaprav meni, da je na
               področju zakona o zaposlovanju in zavarovanju za primer brezposelnosti treba
               zagotoviti, da bo manj zlorab, kot sami pravijo, da bo povečana odgovornost in
               sankcioniranje vseh, ki nimajo zaposlitve, zato da na različne pogoje in pod
               različnimi primeri to zaposlitev ali pa neko drugo delo, ki niti ni zaposlitev,
               morajo sprejeti. Da sicer prej nastopijo sankcije in da je stimuliranja zaposlitve in
               iskanja zaposlitve ter pomoči pri usposobljenosti za dobiti delo, nekaj malega da, v
               resnici pa ne dovolj. Naša osnovna želja je bila v zakonu opozoriti, da bi morali res
               doseči to, kar govori vlada, dela pa na žalost ne, najti skandinavski model, ki bi
               naredil zaposlitev veliko bolj fleksibilno, vendar bi povečal obveznosti države, zato
               da vsak, ki izgubi delo, v najkrajšem času delo tudi dobi. In da je odgovornost
               države, da se zmanjšuje na vse mogoče načine trajna brezposelnost ali pa dolgoročna
               brezposelnost, ki je pri nas še zelo velika, velika posebej med mladimi, velika
               posebej med starejšimi, mnogokrat na žalost tudi med poklici z visoko in fakultetno
               izobrazbo, kar ne priznamo, mnogokrat tudi regionalno pogojena, pa mislimo, da bomo
               ta problem reševali ne z več delovnimi mesti, ne z večjo stimulacijo boljše
               proizvodnje in novih delovnih mest, ne tudi z večjo stimulacijo lastnikov in
               podjetnikov, ampak predvsem s tem, da bomo sankcionirali na vsak način tistega, ki ne
               bo hotel vseh pogojev, ki jih je postavila država, izpolniti.</p>
               <p>V tej smeri je gotovo tudi eden od praktičnih primerov, ki jih po našem prepričanju
               ni vlada sprejela iz razloga, ki ga ne razumemo. To je vprašanje ali naj celo v
               tistem primeru, kjer se dajejo določene stimulacije podjetnikom - gre za oprostitev
               plačila ali za povrnitev obveznosti, ki jih je imel v plačevanju prispevkov, če je
               zaposlil osebo, ki je mlajša od 27 let oziroma starejša od 55 let. Zakaj je tukaj
               tako velik problem, da se delodajalca ne da stimulirati z vnaprejšnjo oprostitvijo,
               pa ga kasneje sankcionirati, če ne izpolni obveznosti, ampak mora ta čakati leto dni,
               pa na koncu dobi to pravico - ne vem, jaz mislim, da je to samo komoditeta države. Da
               je enostavneje to breme prevaliti na tistega, ki je zaposljiv, da leto dni čaka, kot
               pa evidentirati to obveznost in zagotoviti, da se v primeru sankcije ta obveznost
               tudi izpolni.</p>
               <p>Podoben primer, ki ga ob zakonu o socialnem varstvu in tukaj ob zakonu o zaposlovanju
               postavljamo, je vprašanje primerne zaposlitve tistih, ki prejemajo socialno pomoč, ob
               opozorilu, da tisti, ki sprejemajo socialno pomoč, so tudi prvi iskalci zaposlitve,
               ne pa samo nekdo, ki noče delati in doma sedi in dobiva socialno pomoč. Ni vlada
               pripravljena razumeti, da bi bilo prav, da tudi za te velja tako imenovana primerna
               zaposlitev, ki pomeni enako za upravičence do socialne pomoči kot za tiste, ki imajo
               pravico na podlagi plačila prispevkov za brezposelnost, in tega vlada ni
               sprejela.</p>
               <p>In tretje, pa ne najmanj pomembno, ampak zelo pomembno vprašanje, je vprašanje
               reguliranja študentskega dela. Na tej točki se je nepripravljenost za dialog pokazala
               v najbolj drastični obliki, na žalost in brez potrebe. Po predlogih, ki jih je
               pripravila vlada, posebej po predlogih, ki so jih naprej v dogovoru z vlado - to vem,
               lahko zatrdim, da je tako res - pripravile koalicije stranke, je razumljivo, da so
               študentje izgubili vsako zaupanje, da gre res za iskanje neke možne rešitve, ki bi
               samo odpravile slabosti, ki ga eventualno študentsko delo in posredovanje dela
               študentom nosi s seboj, ampak da je želja zminimizirati ga na minimum s potencialno
               možnostjo oblikovanja štipendijskega sklada, v katerega bi se napajala sredstva iz
               študentskega dela v veliki meri že danes, ne da bi se vedelo, kdaj bo sklad zares
               začel funkcionirati, kdaj bo po vsebini sprejet zakon o štipendiranju, ali bo tudi
               pri zakonu o štipendiranju šlo za rešitve, ki bodo usklajene s študentsko
               organizacijo ali bodo zopet želele biti vsiljene v neki obliki, ki ne bo sprejemljiva
               za aktualen čas. Tako da smo prišli v situacijo, da je malkone prišlo vprašanje
               sprejema tega zakona pod vprašaj, tako daleč, da se je celo - celo, to je moj
               poudarek, ampak celo zato, ker se to redko dogajal- , koalicija razdelila, ampak
               dobro, da se je razdelila, in da imamo tudi iz koalicije sedaj 2:2, da rečem: Ljudska
               in DeSUS na eni strani, Demokrati in Nova Slovenija na drugi strani - dva vsebinsko
               različna amandmaja, ne z zelo nepomembnimi razlikami, razlike so pomembne. Obadva
               poudarjata potrebo po tem, da se povečuje tudi obseg sredstev za študentsko delo,
               vendar amandma, ki so ga pripravili v Slovenski ljudski stranki in DeSUS-u, ne želi
               zmanjševati obsega sredstev, ki jih dobiva študentska organizacija, predvsem pa tudi
               ne povečati bremena in cene samega študentskega dela, ki - nihče v naprej ne ve -,
               lahko ima vpliv na potencialno možnost ponudbe za študentsko delo na trgu in je zato
               boljše sprejeti rešitev, ki to negotovost ne bi postavljala.</p>
               <p>V poslanski skupini Socialnih demokratov bomo predlagali še vedno in zagovarjali
               rešitve, ki so čim bližje možnemu dogovoru, ker enostavno ne sprejemamo logike, ki je
               danes že bila izrečena, da študentje delajo samo za kavico ali za lepšo obleko, pa
               moram reči, da tudi če ob izpolnjevanju obveznosti do študija so pripravljeni se
               toliko delovno angažirati, da si olajšajo svoj položaj in zagotovijo tudi boljše
               življenje, je to samo pozitivno, ne pa negativno; za mnoge pa dobro vemo, da pomeni
               študentsko delo tudi temelj eksistence, da lahko študirajo. Sistem študija namreč ni
               več poceni. Gotovo so zahteve in pričakovanja današnje mlade generacije drugačna, kot
               so bila tista izpred štirideset in več let, ko sem bil jaz študent, ker je tudi
               splošna slika standarda in možnosti bila drugačna. Gotovo je prav želeti, da danes
               študentje imajo priložnost in možnost s sredstvi, ki jih imajo in ki jim starši ne
               morejo zagotavljati, da se lahko udejstvujejo tudi v športu, ki je zelo drag, da se
               lahko udejstvujejo v kulturnem življenju, ki ni poceni, ker ga je treba plačati, in
               vse podobno, zaradi česar se mi zdi res smešno, kadar se govori o tem, da je
               študentsko delo nekaj v principu slabega. Poudarjam še enkrat, če upoštevamo, da
               osnovna obveznost izpolnjevanja študija v vsakem primeru obstoja, jo ureja drug zakon
               in nima nobene neposredne povezave s tem, da bi rekli, kar dovoljujemo študentsko
               delo pa zmanjšujemo obveznosti, ki jih študentje imajo do študija.</p>
               <p>Jaz si želim, da bi le dosegli nek temeljni dogovor, da bi bil zakon sprejet.
               Pričakujem od ministrstva, da bo morda le dalo sugestije tudi koalicijskim strankam,
               da lahko kakšnega od predlaganih amandmajev podprejo. Naj pustim ob strani ta moment,
               ali je to realna ali nerealna želja, recimo, da bi tokrat bil še enkrat optimist in
               bi rekel, da morda pa le bo kaj iz tega in da bomo ob sprejemu tega zakona bolj
               zadovoljni, kot smo bili ob koncu druge obravnave. Hvala.</p>
            </sp>
            <sp xml:id="SDZ4-Redna-19-2006-07-14.sp31">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Medtem je prišlo do manjše zamenjave tako, da ima zdaj besedo dr. Gaber,
               potem je pa na vrsti gospod Petan. Prosim.</p>
            </sp>
            <sp xml:id="SDZ4-Redna-19-2006-07-14.sp32">

               <speaker>DR. SLAVKO GABER:</speaker>

               <p>Najlepša hvala, gospod podpredsednik, gospod minister, spoštovane kolegice in kolegi.
               Meni je žal, da vse kaže, da bo ta zakon v glavnem zakon zamujenih priložnosti. To je
               zelo pomemben zakon, o tem smo govorili tudi že ob prejšnjih razpravah, zelo pomemben
               zakon za razvoj te države. Če se kje mora doseči temeljno zaupanje med ljudmi v neki
               državi, potem ga je treba doseči tukaj, posebej ga je treba doseči zato, ker je točno
               to, kar nekateri poudarjate, da mora biti stopnja fleksibilnosti na tem področju
               velika. Če je ni, potem trpi trg delavne sile in seveda cel kup posledic izide iz
               tega, vendar pa, če mi od varne fleksibilnosti jemljemo samo fleksibilnost,
               pozabljamo pa na varnost ljudi, potem dobimo kontraefekte in jaz se bojim, da bodo z
               zamujenimi priložnostmi, tistimi, ki zadevajo na primer 48. člen in podobnimi, da bo
               prišlo prav do tega. Namesto da bi ljudje, ki bodo izgubili delo, ki ga izgubijo,
               lahko pričakovali od aktivne politike zaposlovanja več, kot so lahko pričakovali po
               obstoječem zakonu, vse kaže, da lahko pričakuje cel del ljudi manj. Ta generacija v
               teh delovno najbolj intenzivnih letih, tu nekje med tridesetim in petdesetim letom,
               je dana na prepih do takšne mere, da je to nepotrebno in je nerazumno.</p>
               <p>Slovenija trenutno ima sredstva, to se kaže na večih področjih, na večih primerih, ki
               bi omogočala povečati varnost tem ljudem, kar bi lahko fabriciralo tako imenovane
               pakte razvojne znotraj podjetij. Če gledate staro Staničevo strategijo, in mislim, da
               jo Bobinac nadaljuje v Gorenju, je Gorenje preživelo pravzaprav zaradi te strategije.
               Ker je bila zagotovljena relativno visoka stopnja varnosti, je bilo mogoče ljudi
               pripraviti do tega, da so delali več, da so delali bolje, da so delati tudi takrat,
               ko jim to sicer ne bi bilo prav posebej po volji. Takšnih podjetij je v Sloveniji kar
               nekaj, na ta način funkcionira nordijski model partnerstva, ampak za to se je
               potrebno pač seveda partnersko dogovoriti, besedo držati in vedeti, da skupaj
               jemljete nase tveganja posameznik, posameznica in država. To je sodoben koncept
               funkcioniranja evropskih družb.</p>
               <p>Obstoji drugačen model, obstoji model bolj divje konkurence in bistveno manjša
               varnost, s seboj nosi cel kup posledic za družino, za konkretne ljudi, za tip ravnanj
               in to je potrebno vzeti pač zelo resno, ampak mi tega napora nismo zmogli. Parcialno
               prihajamo z zakonom v parlament, ne da bi imeli širši diapazon dogovora sklenjen, in
               še huje je. Mi tudi tam, kjer smo se dogovorili za nekatere stvari, te besede nismo
               držali, je politika prelomila dano besedo. Če ne bi bilo tragično, bi bilo hudo
               komično gledati, kaj se je dogajalo okoli študentskega dela. Ko bo danes sprejet
               amandma SLS-a in DeSUS-a, samo upam, ali pa tega trdega jedra koalicije, potem se
               bomo vsi vprašali, zakaj, gospod minister, je bilo potrebno celo to prekopicevanje
               okoli študentskega dela - zakaj? Zato ker je nekdo hotel pokazati, da lahko študentom
               pomaha zelo zares pred nosom tudi z možnostjo, da bodo njihova sredstva radikalno
               padla za njihovo delo. Ne vem, jaz tega ne razumem, tega tipa politike, ki kuri
               visoke ognje in potem porabi ogromno energije za to, da bi ta ogenj znižala - ne
               razumem! Lahko, da koga to zabava, lahko, da kdo verjame, da se bo potem lahko
               postavil ne samo za predstavnika delavcev, ampak tudi za predstavnika študentov -
               morda. Ampak, to je drago za državo, to je slabo za ljudi.</p>
               <p>Sam naj povem, da osebno pa tudi v poslanskem klubu LDS podpiramo vsa prizadevanja za
               to, da se zmanjša število nepravilnosti tam, kjer so. Če kdo verjamem, da jih bo
               popolnoma odpravil, ta živi v nekem iluzornem svetu in bi bilo dobro, da tam tudi
               opravlja svoje dejavnosti, ne pa v realnem svetu v svetu politike. Ampak, ko se tega
               lotevamo se je potrebno zavedati prvič, da to ni prvi poseg v to področje. Tiste
               informacije, ki jih imamo v našem klubu, govorijo, da je bil dosežen kar precejšen
               efekt pri zmanjševanju teh nesmiselnih, neupravičenih nakazil denarja prek
               študentskih servisov s tako imenovanim Mramorjevim posegom v njegovi zakonodaji, v
               njegovi eri. Eden od razlogov, zakaj je obseg padel z 80 milijard na 60 milijard, je
               tudi v tem posegu. Kar nekaj dejavnosti nas, ne študentov, kot je bilo danes tu že
               večkrat povedano - torej, tistih, ki imajo veliko povedati proti zlorabam
               študentskega dela -, je na ta način doživelo svoj upravičen konec. Če je še kaj
               mogoče narediti za to, da se ne bo prek študentskih napotnic izplačevalo vseh drugih
               oblik dela, pozdravljamo mi vsak ukrep, ki ga je mogoče sprejeti.</p>
               <p>Pozdravljamo tudi idejo štipendijskega sklada. Verjeli bomo v njo zares takrat, ko
               bomo videli, kaj boste zares dodali v ta sklad ob tem študentskem denarju. Upam, da
               zares to, kar nekateri danes tu obljubljajo; ampak zaenkrat vam je težko verjeti na
               besedo, ker ste precej v vrhu tistih, ki besedo prelomijo, kadarkoli jim pač to pride
               prav in najdejo kakršenkoli razlog za to.</p>
               <p>Podprli bomo tudi dopolnilo, ki ga vlagajo poslanske skupine in odpravlja, kot sem že
               prej rekel, nepotrebne turbulence okrog študentskega dela. In podprli bomo tudi vsak
               nadaljnji ukrep, ki bo dodatno spravljal stvari v smiseln okvir. Zdi se nam, da je
               treba konkretne ukrepe sprejemati in konkretne ukrepe podpirati, ne pa preprosto
               mahati s tem, kako da je vse na vseh segmentih narobe in tako obtoževati študentsko
               delo in tiste, ki ga opravljajo, pa tudi študentske servise kar na počez, in
               študentsko organizacijo, in na drugi strani nezaposlene kar vse razglašati za lenuhe,
               ki nočejo sprejeti takšne ali drugačne oblike dela. Seveda so takšni ljudje, ki tega
               nočejo, ki ne želijo prijeti za delo. Je pa veliko tudi takšnih, ki iščejo delo, pa
               ga ne dobijo. Ne dobijo ga tudi zaradi tega, ker mi ne naredimo koraka naprej od
               obstoječega sistema, ampak ponekod delamo celo korake nazaj pri spodbujanju
               delodajalcev, da bi takšne ljudi zaposlili. Manj občutka, tistega, češ kako je vse
               narobe, kako vsi samo špekulirajo, in več konkretnih, natančnih ukrepov, ki
               spodbujajo razreševanje resnih težav, ki jih brezposelni v tej državi imajo. Trditi
               namreč, naj vsakdo prime za vsako delo, je zelo lahko, dokler to nisi ti in niso
               tvoji otroci. Prav zanima me, ali bo spoštovani poslanec, če se mu bo, žal, to
               zgodilo, po koncu mandata prijel za vsako delo, ki mu bo ponujeno, in ali njegovi
               otroci primejo za vsako delo. On, se bojim, da ko govori o tem, da je treba prijeti
               za vsako delo, o tem razpravlja abstraktno, ko je pa treba to narediti konkretno,
               takrat je pa rahlo drugače. Tako kot morajo vsi otroci iti tudi v poklicni, raje se
               ne vprašajmo, kdo od otrok poslank in poslancev se res vpiše v poklicne šole; te šole
               so tako v redu in vsi morajo iti tja, ker je to častno. Od besed preiti k dejanjem je
               malo težje zato je bolje, paziti, za začetek, na besede.</p>
            </sp>
            <sp xml:id="SDZ4-Redna-19-2006-07-14.sp33">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Pred gospodom Petanom želi imeti besedo še gospod minister. Prosim.</p>
            </sp>
            <sp xml:id="SDZ4-Redna-19-2006-07-14.sp34">

               <speaker>MAG. JANEZ DROBNIČ:</speaker>

               <p>Hvala lepa. Ker je bilo postavljenih nekaj vprašanj in trditev, na katere mislim, da
               je dobro, da odgovorim, sem se javil za besedo.</p>
               <p>V Sloveniji je preko 40.000 delavnih dovoljenj za tujce, to je na tistih področjih,
               kjer pač ne dobimo brezposelnih, da bi lahko delali. To je pač dejstvo in pač
               brezposelnih teh del ne sprejmejo. V zadnjih dveh letih, dveh letih in pol se je na
               osnovi prejšnje zakonodaje povečal obsega denarnih pomoči, denarnih socialnih pomoči
               za približno 100%. Vse seveda to pokrivajo davkoplačevalci in davkoplačevalci tudi
               zelo jasno spremljajo, kaj se dogaja s to zakonodajo, in so seveda kritični. In zato
               je tudi anketa pokazala, da so nujne te spremembe, in to so reformske spremembe, ki
               ciljajo na to, da bo večja aktivizacija prebivalstva, da bo odgovornost do socialne
               pomoči večja, da jo dobijo tisti, ki jo resnično potrebujejo.</p>
               <p>Oprostitve prispevkov ali pa povrnitev prispevkov. Če bi naredili oprostitve
               prispevkov za te ukrepe, ki so pridobitev pravic, potem bi naredili deficit v
               pokojninski blagajni in zagotovo 500 tisoč upokojencev, ki sedaj prijemajo denar, ne
               bi bilo zadovoljnih, zato je ta ukrep tehnično in sistemsko boljši. Glede ukrepov,
               ker je bilo navedeno, da se črtajo iz programa aktivne politike zaposlovanja. Ne, te
               oprostitve prispevkov za različne kategorije so v zakonu naštete, vendar na koncu je
               še en dostavek, to je bilo leta 2002, mislim, da sprejeto. Te pravice se sprožijo, če
               so za to potrebna sredstva. V zadnjih 8 letih nikoli ni bilo te situacije, da bi se
               te pravice sprožile, oprostitve prispevkov, v času, ko je bil mandatar vlade gospod
               Rop in tudi še prej, ko je bil minister. So pa bile oprostitve prispevkov za
               pripravnike v 90-letih, kjer se je pa pokazalo, da so možne tudi nekatere zlorabe,
               zato smo vgradili mehanizme, ki to preprečujejo. To so pač resnična dejstva, odvisno
               do denarja. In tega pač ni bilo, zato smo mi rajši od visoko donečih besed prišli k
               dejanjem in naredili ureditev, po kateri te tri kategorije resnično pridobijo
               pravice, ne glede na to, ali je za program aktivne politike zaposlovanja namenjen
               kakšen denar ali ne.</p>
               <p>Štipendijski sklad. Uvaja ga zakon. En del denarja bo zagotovljen tudi s tem
               povečanjem koncesij in z drugačno razmestitvijo. Ta štipendijski sklad bo namenjen za
               več štipendij. Mislim, da bi morala biti osnovna intenca vseh naših prizadevanj
               povečanje štipendij. In to je osnovni namen tega predloga, ki ga je dala vlada. Da se
               pri nekaterih pojavlja intenca, da se zagotovi boljši položaj študentskim servisom,
               je tudi dejstvo, ampak to ni prioriteta vlade, glede na to, kaj se dogaja s
               študentskimi servisi. Primer: 4 milijarde 300 za študentske servise in 5 milijard pa
               še nekaj za zavod za zaposlovanje. To je neprimerljivo glede na obseg dela.</p>
               <p>Usklajujemo torej z interesi študentov. Ne vemo, če vedno dosežemo interes z
               njihovimi predstavniki, ampak zagotovo pa z njihovimi interesi. In sicer, prehrana in
               štipendije v letu 2005 24 milijard in še nekaj, v proračunu za leto 2006 26 milijard.
               Torej, povečujemo. In kaj so ti naši predlogi: več štipendij, povezanost dela in
               študija, boljša ureditev študentske prehrane in povečanje kapacitet v domovih za
               študente. Amandma Nove Slovenije in Slovenske demokratske stranke ne zmanjšuje
               sredstev, v bistvu jih ohranja na približno enaki ravni, za študentske programe in za
               servise. Povečuje pa bistveno za namene štipendij, ker se povečuje koncesnina. To si
               lahko tudi izračunate. S temi vloženimi amandmaji se več namenja za štipendije.</p>
               <p>Glede skandinavskih modelov. Socialni partnerji imamo resne dogovore. Sedaj je tudi
               predlog nekaj zakonov že v sredo, kjer smo ponudili tudi ta skandinavski model,
               odpravljanje restrikcij in povečanje spodbud za zaposlovanje in pri tem tudi
               povečanje nadomestil za čas brezposelnosti. To je ta projekt in vlada ga je ponudila.
               Sedaj bo pa odziv teh socialnih partnerjev pokazal, ali tudi dejansko podpirajo te
               ukrepe. In kaj bodo socialni partnerji obravnavali? Preprečevanje dela na črno, s
               čimer se boste zagotovo strinjali, nacionalne poklicne kvalifikacije, zagotovitev
               valorizacije minimalne plače. Ker se socialni partnerji niso dogovorili, je ta
               minister za delo, o katerem včasih tako ali drugače poveste, predlagal valorizacijo
               minimalne plače. In sem se postavil v interes delavcev, povsem upravičeno, ker se
               počutim odgovornega, da jim zagotovim valorizacijo v skladu z inflacijskimi gibanji,
               da se jim socialni standard ne zmanjšuje. In zaradi tega si ne pojem ne zasluge ne
               nič, ampak je to moja vloga, ki jo moram opraviti, ki pa mi jo nekateri odrekajo, pa
               ne vem, zakaj; ali skrbijo potem bolj za kapital ali kaj drugega.</p>
               <p>Socialne pomoči so se torej povečale v zadnjih dveh, treh letih za 100% in je prav,
               da se delo v Sloveniji mora plačati. Da tisti, ki hodi v službo, ali je to tekstilna
               delavka ali delavec na železnici ali kjerkoli, naj zasluži več, kot pa znaša socialna
               pomoč. To je prava usmeritev, to je evropska usmeritev in to je tudi v skladu z
               lizbonsko strategijo. Torej to so te namere in ti argumenti, ki jih zagovarja vlada
               in bo tudi trdno na tem stala, seveda pa je državni zbor tisti, ki sprejema
               odločitve, kajti je zakonodajno telo, zakonodajna oblast v Republiki Sloveniji.</p>
            </sp>
            <sp xml:id="SDZ4-Redna-19-2006-07-14.sp35">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Najprej bom dal proceduralno besedo gospodu Brenčiču, pa potem repliko
               gospodu dr. Gabru. Prosim.</p>
            </sp>
            <sp xml:id="SDZ4-Redna-19-2006-07-14.sp36">

               <speaker>STANISLAV BRENČIČ:</speaker>

               <p>Hvala lepa. Poglejte, po poslovniku je zdajle namenjena razprava o zakonu kot celoti.
               Mi smo tudi predlagatelji amandmajev, zato smo se zavestno odpovedali, ker želimo o
               amandmajih diskutirati in jih braniti. In je zdaj nekorektno, da nastopamo nekateri v
               podporo določenemu amandmaju, konkretno tudi minister, potem se moram jaz kot z
               drugim pogledom, z drugim argumentom oglasiti v razpravo. Ta pa ni zdaj topredmetna,
               zato bi prosil, gospod predsedujoči, da zdaj teče razprava o predlogu zakona kot
               celoti, ki je predlagan za tretjo obravnavo. Ne moremo govoriti<gap n="..."/> Gospod minister,
               ali se smejete ali ne, vi ste zagovarjali samo en amandma in kako jaz lahko z
               argumentom, ki sem predlagatelj drugega pogleda na to reševanje, temu nasprotujem,
               ali jih zagovarjam in vas nagovarjam k tezi, da je ta amandma vsebinsko in namensko
               na mestu. Zato bi prosil, da smo korektni, drugače se pač jaz moram nazaj vključiti,
               ker sem bil prijavljen v splošni razpravi, da bom diskutiral o stvareh, ki so v
               diskusiji pred menoj in so po poslovniku namenjene za razpravo o amandmajih. Bi lepo
               prosil, če bi to proceduro v vodenju poskusili nekako uveljavljati, to je procedura
               po poslovniku. Hvala.</p>
            </sp>
            <sp xml:id="SDZ4-Redna-19-2006-07-14.sp37">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za ta napotek, ki verjamem, da je dobrohoten, ampak sami veste, da je
               tretja obravnava in ko razpravljamo o predpisu v celoti, je zelo, zelo težko
               potegniti mejo, kje pa je tisto, kar je že onkraj tega. Tako, jaz upam, da bodo vaš
               napotek kolegice in kolegi upoštevali, sam bi pa zelo težko se odločil, kje je ta
               meja. Upam, da me razumete. Zdaj pa prosim dr. Gabra za repliko.</p>
            </sp>
            <sp xml:id="SDZ4-Redna-19-2006-07-14.sp38">

               <speaker>DR. SLAVKO GABER:</speaker>

               <p>Hvala, gospod podpredsednik. Spoštovani gospod minister, po vašem nastopu imam slabši
               občutek, kot pred njim, glede tega, o čem se bo mogoče dogovoriti v tej državi. Vi
               namreč nad povsem elementarni ravni uporabljate logiko, ki je iz nekega časa, ampak
               za ta čas ni prav posebej primerna. Vi namreč nenehno in tudi danes tukaj
               predstavnikom določenih interesnih skupin odrekate legitimnost. Vi govorite o tem, da
               ne veste, o čem se je mogoče dogovoriti s predstavniki študentk in študentov, veste
               pa, kaj je v interesu študentov. Bil je čas, ko smo že imeli organizacijo, ki je to
               vedela, kaj je v interesu ljudstva, kaj je v interesu delavcev, in je ona namesto
               njih to delala. Pustite študentom, da sami izvolijo svoje predstavnike in
               predstavnice in potem se z njimi pogovarjajte. Mislim, da bi to znalo prinesti
               bistveno več, tudi sindikatom je boljše pustiti, da oni zastopajo interese delavcev.
               V normalnem civiliziranem svetu je tako.</p>
               <p>Kar pa zadeva tega, kar ste vi naredili, imate velike zasluge za minimalno plačo in
               podobno, opravili ste, spoštovani kolega, svojo dolžnost. Vaša dolžnost je skrbeti za
               obče dobro. In samo to ste naredili. Upam pa, da niste tega naredili namesto
               delavcev, za delavce itn. To ste naredili zaradi tega, ker ste minister. In take
               posle je pač treba opraviti. Če se boste naučili ločiti med obojim, takrat boste
               bistveno manj totalitarno nastopali. Kadar ste vi zastopniki interesov delavcev,
               študentov in podobnega in veste, kaj je njihov interes, sami pa ne vedo, takrat
               stojite na poziciji, ki je že dolgo dolgo znana kot totalitarna. Pustite jim, da sami
               zastopajo svoje interese.</p>
            </sp>
            <sp xml:id="SDZ4-Redna-19-2006-07-14.sp39">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim lepo, da govori samo eden, in to tisti, ki je na vrsti. Da malo
               razbijem to napeto ozračje, bo moja naslednja napoved v rimah. Besedo imata gospod
               Petan, takoj nato gospa Uhan. Prosim.</p>
            </sp>
            <sp xml:id="SDZ4-Redna-19-2006-07-14.sp40">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani gospod minister, kolegice in
               kolegi! Jaz se vedno rad vprašam, kaj je cilj, intenca, želja za spremembo nekega
               zakona. In to področje zaposlovanja in zavarovanja v primeru brezposelnosti prav
               gotovo spada v tisto področje, ki je v ustavi zapisano pod socialna država. To je en
               segment tega pogleda, tega vidika. Če gremo še malo naprej, to pomeni, da je naša
               želja naš cilj, čim večji delež aktivnega<gap n="..."/></p>
            </sp>
            <sp xml:id="SDZ4-Redna-19-2006-07-14.sp41">

               <speaker>PODPREDSEDNIK DR. MARKO PAVLIHA:</speaker>

               <p>Zelo bi bilo lepo, če govori samo gospod Petan, prosim lepo!</p>
            </sp>
            <sp xml:id="SDZ4-Redna-19-2006-07-14.sp42">

               <speaker>RUDOLF PETAN:</speaker>

               <p>In naš cilj, in želja v tej socialni državi je čim večji delež aktivnega
               prebivalstva. To pomeni, da je čim več zaposlenih, na koncu nič nezaposlenih. In to
               takšnih zaposlenih, ki plačujejo prispevke. Posledica tega je, da država lahko
               invervenira s socialnimi transferji. Je pa nekaj treba vedeti, socialno državo si je
               treba ustvariti, samo zapisati jo v en dokument, pa kljub temu, če je to ustava, je
               to premalo. Tisto je lahko samo želja, če hočete, pobožna želja, socialno državo je
               pa treba ustvariti. Zato je treba imeti denar, ki se ustvarja prek delovnih mest, če
               hočete, da je tudi v proračunu dovolj denarja, da se lahko intervenira s takšnimi ali
               drugačnimi aktivnostmi.</p>
               <p>To pomeni, če bomo seveda imeli veliko aktivnega prebivalstva, veliko zaposlenih, da
               bomo lahko našli dobre rešitve za tiste, ki so tukaj najbolj ranljivi, se pravi, ki
               niso več aktivni. To se pravi upokojence in pa tudi šolajočo mladino. S tem bomo
               lahko tudi upokojencem dali primerne ali dobre pokojnine, po drugi strani bomo pa
               lahko šolajočim, se pravi našim otrokom, omogočili, da si bodo lahko privoščili
               študij. Cilj šolajočih je pa prav gotovo, in tudi staršev in tudi države, če hočete,
               da čim prej končajo študij, da zopet postanejo delovno aktivni in tako pomagajo
               mlajšim generacijam s svojimi finančnimi prispevki, kajti brez denarja ni nič. To vsi
               ugotavljamo tudi danes pri tem zakonu. Seveda pa mora pri tem država omogočiti pogoje
               za študij. In če se bom jaz bolj osredotočil na to, kot enemu od segmentov tega
               zakona, to pomeni, da bi bila želja, da lahko vsak šolajoči dobi štipendijo, če jo
               seveda želi. Če je ne želi, ni potrebe, ampak če jo želi, da ima možnost izbire.
               Sedaj te izbire ni. Če je nimaš, pa bi jo želel, nimaš možnost izbire. In zato je
               potrebno formirati sklad za štipendijo. O tem se že dolgo govori in bili so tudi
               poskusi. Mislim, da smo sedaj tako daleč, da se tega resno lotimo, da to dobimo iz
               večih virov in to tako, da se omogoči za vse študente štipendija, za vsakega, ne samo
               za nekatere. Seveda čez noč to ne bo šlo, ampak če bomo začeli danes, bomo imeli v
               določenem obdobju to narejeno. Če bomo pa začeli čez pet let, bomo pa imeli čez 10
               let šele to, kar si želimo. Sedanji sistem pomoči študentom, to je preko študentskega
               dela, se pravi, da morajo delati, omogoča zlorabe. Jaz bi dejal, da študenti,
               poudarjam študenti, niso pri tem nič krivi, popolnoma nič, še najmanj tisti, ki gredo
               na posredovalnice za delo, vemo, kdo je to, študentski servisi, in morajo zato
               delati.</p>
               <p>Prepričan pa sem, da bi bilo veliko boljše, in seveda zato, ker mora delati, se
               verjetno tudi študij podaljša, prav gotovo, zato je pri nas študij dolg skoraj sedem
               in še nekaj let, skoraj osem let, in pri tem tudi dela veliko ta študent, pa nima
               niti ure delovne dobe. Sedaj pa gremo računat nazaj, kdaj potem doseže tisto celotno
               delovno dobo, ki jo mora dobiti, da je napolnil delovno dobo, če mora delati. Ali ne
               bi bilo bolj ugodno, da bi takšen študent vzel štipendijo, hitro doštudiral, se
               zaposlil, zdaj pa ne bom govoril še o tistem famoznem davku na izplačane plače, ki je
               bremenil samo tiste, ki imajo višjo izobrazbo, tako da so delodajalci še manj
               zaposlovali te ljudi, to tudi spada v ta kontekst, prav gotovo spada, pa se ga mogoče
               ne zavedajo, to bi bilo verjetno veliko boljše, kot da mora iskati delo in delati,
               nima pa niti ure delovne dobe. Pri tem pa nekdo, lastniki študentskih servisov, zelo
               lepo študijo. Ampak jaz, da se razumemo, jaz teh lastnikov študentskih servisov ne
               obsojam, saj niso oni krivi. Tak sistem jim je bil dan in oni so pač izkoristili
               tisto, kar jim je ponujeno. Enako je pri tistih drugih 50% koncesnine. To so
               študentske organizacije in tudi teh jaz ne bi obsojal. To je sicer zloraba, ampak jih
               ne bi obsojal, ker smo jim to omogočili, zakon jim je to omogočil, mi smo jim dali.
               Bom tako rekel, če se ti nekaj ponuja, pa če ne izkoristiš<gap n="..."/> O.k. Ne moreš jih
               obstojati, ampak obsojamo lahko tiste, ki to omogočijo. Zato se jaz zavzemam za to
               rešitev, ki je v tem zakonu. In ker spada v ta zakon tudi amandma, jaz ne morem
               drugače kot da to tudi povem. Ta amandma, ki smo ga <gap n=".."/><stage>/Nerazumljivo./</stage><gap n=".."/> tudi v naši
               stranki in ki omogoča 30% te koncesnine za štipendije, je verjetno najboljši socialni
               transfer, da damo nekaj denarja, ki ga študenti tako ali tako zaslužijo, v sklad za
               štipendije. To je najboljši institucionalni transfer za mene. In potem bo prav gotovo
               manj možnosti, da bodo ostali, ki so tudi pri tej pogači zraven, nekako izkrivili ali
               pa zlorabili denar, ki ga bo mogoče ravno toliko, ampak očitno se bo začelo o tem
               razmišljati, ker tudi tisti denar bi se še lahko namenil za štipendije.</p>
               <p>Še enkrat bom povedal. Jaz ne obsojam teh, ki so izkoristili tak sistem, o tem se
               moramo mi zamisliti, ki bomo sprejemali zakonodaje in sedaj imamo možnost, da jo
               spremenimo malce drugače. Vsi se zavedamo, da so anomalije ali zlorabe ali kakor
               hočete to imenovati, vendar to je premalo. Potrebno je tudi nekaj narediti. Premalo
               je identificirati, treba je tudi odpraviti.</p>
               <p>To, da so lastniki, poudarjam, lastniki študentskih servisov, ne tisti, ki delajo v
               študentskih servisih, lastniki študentskih servisov na račun računskega dela lastniki
               tudi hotelov in ne vem česa vsega, to jim je bilo omogočeno. Da ne boste mislili, da
               govorim na pamet, bom še enkrat prebral to, kar sem včeraj. Tisti, ki ste bili že tu,
               se vam opravičujem, ampak vsi pa niste bili. <gap n=".."/><stage>/Medsebojno pogovarjanje./</stage><gap n=".."/> Ja, ker
               je v vseh časopisih to, gospod Anderlič. Ja, jaz imam istega, ampak je vsebina enaka,
               ker poslovno poročilo študentske organizacije je takšno, kot je, in se ne bo
               spremenilo, tudi če bo v drugem časopisu. To poslovno poročilo je bilo obravnavano
               kot poslovna skrivnost. V poročilu je zapisano, da je samo generalni sekretar te
               organizacije porabil 13 milijonov letno. To je bilo, ne vem, za osebni dohodek, če
               lahko rečem, ali pa plačo. Ne bom komentiral in vas spraševal, koliko imate pa vi na
               leto, kot moje kolege, saj približno vemo, koliko ima kdo. Ampak težko bomo prišli do
               te številke. Verjetno bi lahko dve tretjini prišlo za štipendije, pa ne bi bilo nič
               narobe, pa bi tudi ta gospod imel še primeren dohodek.</p>
               <p>Da ne bom zavlačeval, bi rekel samo še to, da od teh 120 milijonov, ki so prišli na
               to študentsko organizacijo, je šlo samo 15,3 milijonov tolarjev za projekte, o
               katerih smo tako zveneče govorili tudi pri drugi obravnavi, približno 90 milijonov pa
               za plače petih funkcionarjev. Ali je še potreben komentar? Mislim, da ne. Ne bi več o
               tem poročilu, ki je bilo tajno. Zato ni čudno, da so bili pripravljeni amandmaji.
               Glede na to, da se je sedaj denar delil 50% študentskim servisom od koncesnine, to je
               teh 10%, da ne bomo pomešali z včerajšnjima dvema procentoma, in za študentske
               organizacije 50%, to je pomenilo po teh zadnjih podatkih za vsakega tri milijarde.
               To, kar smo sedaj pripravili, dva amandmaja sta, ki sta si več ali manj zelo podobna,
               tako da konec koncev ni tako zelo pomembno, govoril bom o tistem, o katerem lahko
               govorim, ker je to tisti, ki sem ga podpisal oziroma zanj agitiral, da bi se ta
               koncesnina delila drugače, da bi študentski servisi in študentke organizacije dobile
               30 procentov za štipendije, to bi pomenilo dve celi in še nekaj milijard, 2,3
               milijarde za štipendije. Mislim, da je to kar lep korak naprej od sedanjega nič
               procenta. Še enkrat bom rekel, da je to, da bi se namenile 2,3 milijarde od
               študentskega dela, najboljši socialni transfer na tem področju. Boljšega socialnega
               transfera si jaz ne znam zamišljati. Če mi zaradi tega nekdo reče, da potem spadam v
               trdo jedro koalicije, si to štejem v čast. Resnično. Če sem zaradi tega tako obtožen,
               v redu. Zato, da se formira sklad za štipendije, kjer sedaj ni nič denarja, sedaj bi
               ga bilo čez dve milijardi. To žalitev vzamem v zakup, ampak tudi to, da nekateri
               pravite, da sicer ta sklad bi bil dober, premalo je verjeti, da je nekaj dobro, potem
               pa glasovati proti. Treba je tudi nekaj narediti. Treba je potem to podpreti, ne pa a
               priori reči, ja, to bo pa tako ali tako slabo, ker vam ne verjamemo, zato bomo proti.
               Se pravi, nič za štipendije, vsi pa ugotavljamo, da so možne zlorabe, ker je
               zakonodajalec tako naredil.</p>
               <p>Še enkrat povem, ne obsojam tistih, ki so izkoristili to situacijo. Sedaj bomo krivi
               tule. Je že tako. Ta sklad je potrebno ustanoviti. Malo več kot 10%, kot predlagajo v
               opoziciji, je sicer boljše kot sedaj nič, vendar mislim, da 2,3 milijarde je boljše,
               kot pa 0,6 milijarde. In jaz bi dejal, da sem vesel pobude tistih, ki pravijo, da bi
               se te problematike bilo treba lotiti celovito. To je res. Ampak to istočasno tudi
               pomeni njihovo priznanje, da se do sedaj ni skoraj nič naredilo ali pa zelo malo, da
               bi bilo treba celovito stvar spremeniti. Tukaj se pa z njimi strinjam. In jaz sem
               prepričan, da to, kar imamo v tem zakonu pripravljeno s tem amandmajem, ki sem ga jaz
               zagovarjal, drugega boste drugi, je za mene velik korak naprej. Ni še to končna
               rešitev, prav gotovo ne, je pa velik korak naprej. Če dobimo še z drugo pomočjo
               države 15 do 20 tisoč štipendij, je to kar lep korak.</p>
               <p>In za zaključek. Jaz bom prav gotovo ta zakon podprl, tudi s tistim amandmajem, ki
               sem ga obrazložil, da se čim več denarja da v sklad za štipendije, kajti to bo
               najboljši socialni transfer in zadovoljitev tistega cilja, ki ga imamo vsi: študenti,
               njihovi starši in tudi država, da študenti lahko čim prej končajo študij in da jim v
               času študija, da bodo sploh lahko študirali, ni treba iskati delo, ampak da se bo
               študent lahko odločil in vzel štipendijo. Če bo pa želel imeti pri tem višji
               standard, pa da bo tako dober pri opravljanju izpitov, da bo imel še kaj časa, pa če
               se bo hotel zaposliti, potem je pa to samo za pozdraviti, ker si bo pridobil tudi
               kakšne delovne izkušnje. Če pa se bo pri tem zakonodaja še tako spremenila, kot je
               bilo predvideno, da bi pri tem še tudi tekla kakšna delovna doba, bi pa bilo sploh v
               redu. To bi bil pa tisti končni cilj in tista celovita rešitev. Ampak vemo, da če
               hočemo priti v deseto nadstropje, ne moremo skočiti iz prvega v desetega, ampak
               moramo iti v prvo, drugo in tretjo in četrto<gap n="..."/> In prav tako je tudi to eden od teh
               korakov, da bomo prišli v 10. nadstropje in bomo dosegli tisto celovito rešitev, o
               kateri je bila danes že beseda. Hvala.</p>
            </sp>
            <sp xml:id="SDZ4-Redna-19-2006-07-14.sp43">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj k besedi vabim gospod Uhanovo. Potem bo pa že na vrsti gospod
               Germič, če seveda, se nekaj drugih poslancev še ne pojavi v dvorani. Gospa Uhanova,
               prosim.</p>
            </sp>
            <sp xml:id="SDZ4-Redna-19-2006-07-14.sp44">

               <speaker>MARJETKA UHAN:</speaker>

               <p>Hvala lepa, predsedujoči. Lepo pozdravljeni vsi, ki nas spremljate. Mislim, da je
               zakon dober in zato ga bom tudi podprla. Zagotavlja socialno varnost, je ne niža,
               tako kot ste nekateri govorili pred menoj iz opozicije. Ne vem, ali smo iz različnega
               testa, verjetno smo, ampak za mene je največja socialna varnost delo.</p>
               <p>Tudi za tisti čas, ko mogoče dela ne bom imela, za starost in za sedanji čas. To je
               le največja vrednota in tudi največja socialna varnost in ta zakon se trudi in
               ministrstvo, da bi bilo čim manj ljudi brezposelnih, da bi imelo čim več ljudi delo.
               Za vse tiste, ki pa ga nimajo, ki ga iščejo, najsi bo to prva, najsi bo za
               kategorije, ki so starejše, ki so težje zaposljive, za čas porodniške, za čas ko
               izgubiš delo, pa je zagotovljena socialna varnost, pa še nekaj, stimulira
               delodajalce, da bi zaposlili ljudi, ki so težje zaposljivi. Zakon ni korak nazaj,
               zakon je korak naprej, kajti te pravice se bodo dejansko lahko sedaj koristile. V
               prejšnjem zakonu je bilo to napisano, kot pa je bilo nam že povedano, če bo dovolj
               denarja. Niso se izvajale te pravice. Niste namenili sredstev za te pravice, niste
               stimulirali delodajalcev, da bi zaposlili za čas porodniške, starejše osebe itn. In
               zato mislim, da je ta zakon dober. Podpiramo, da brezposelni sprejmejo humanitarno
               delo. Če boste tako govorili kot prej, bo vedno še prepričanje, da se ne splača
               delati. Pred kratkim sem imela okroglo mizo z Romi, pa so mi dejali, da zgolj en Rom
               od približno 300 oseb, ki živijo v naši občini, dela, je redno zaposlen, eden pa dela
               na humanitarnem področju. In vsi tisti ostali Romi, ki ne delajo, naj bi ga
               šikanirani oziroma bili nezadovoljni, češ da se mu ne splača delati. Če bo tako
               prepričanje, da je boljše sedeti in čakati, se potem v naši družbi še dolgo ne bo nič
               spremenilo. Podpiramo tudi to, da zavod za zaposlovanje posreduje delo študentom.
               Zakaj pa ne? Zavodi so ustanovljeni, posredujejo tudi drugo delo, tudi ti študentje
               bodo slej kot prej prvi iskalci zaposlitve in ni nič narobe, če tudi zavodi delajo v
               tej smeri. Posebno pa podpiram zaradi tega, ker bo veliko več sredstev šlo iz naslova
               koncesijskih dajatev za štipendijski sklad. In to bi morali študentje pozdraviti. Več
               štipendij, mogoče tudi tolikim študentom ne bo treba toliko delati kot sedaj, mislim
               pa, da dela tudi za študente ne bo zmanjkalo, niti še za koga drugega, kajti vemo, da
               se čedalje manj otrok rodi, čedalje manj je delavcev. In kot je bilo že rečeno, 40
               tisoč je tuje delovne sile, niso to samo brez izobrazbe, samo sezonski delavci, samo
               tisti, ki obirajo jabolka in ne vem kaj, radi rečete. To so tudi zdravniki,
               izobraženi ljudje in tu bodo tudi priložnosti za študente. Hvala lepa.</p>
            </sp>
            <sp xml:id="SDZ4-Redna-19-2006-07-14.sp45">

               <speaker>PODPREDSEDNIK DR. MARKO PAVLIHA:</speaker>

               <p>Ja, gospa Uhanova, sedaj ste me spravili v težko situacijo, ker ste polemizirali s
               stališči gospoda Ropa, gospod Rop pa še ni razpravljal, kar pomeni, da ta trenutek ne
               more replicirati. <gap n="..."/><stage>/Glas iz dvorane./</stage><gap n="..."/> Ni treba. Ravno to jaz pravim sedajle,
               ravno to pravim, opozorilo za nazaj. Predlagam pa, da mag. Rop ostane na spisku, kjer
               je. Če želite, pa boste potem lahko v bistvu replicirali. Ja, samo poslovnik in 70.
               člen mi tega žal ne dovoljuje. Ne, preberite si ga, lepo prosim. Zdaj ima besedo
               gospod Germič, potem pa lahko mag. Rop, če želi ostati na spisku. <stage>(Ne.)</stage> Dobro. Gospod
               Germič, prosim. Potem bo pa po gospodu Germiču, tako kot zdaj kaže dvorana, na vrsti
               gospod Jerovšek. Gospod Germič, prosim. Ostale prosim, da se umirite.</p>
            </sp>
            <sp xml:id="SDZ4-Redna-19-2006-07-14.sp46">

               <speaker>LJUBO GERMIČ:</speaker>

               <p>Hvala lepa. Napovedan je kemijski paket. Spoštovani predstavniki ministrstva, gospod
               podpredsednik, kolegice in kolegi! Tudi sam se pridružujem mnenju, da je minister za
               delo, družino, socialne zadeve in invalide, gospod Drobnič, zamudil priložnost, da bi
               zakon, ki je imel dobro popotnico in je bil v veliko segmentih oziroma ukrepih tudi
               zelo korekten, da bi ta zakon lahko pripeljal tudi do uspešnega konca. Ko pa
               spremljamo njegova dejanja in njegove izjave, postaja jasno, zakaj temu danes ni
               tako. Saj v svojih izjavah v javnosti govori o tem, da on pozna interese zaposlenih
               in bo lahko on v določenih pogajanjih zastopal interese delavcev. Danes smo slišali,
               da tako in tako pozna interese študentov in bo lahko tudi na tem področju izvajal
               ukrepe v dobrobit študentov. Da je samo problem nekaj posameznikov, ki pa so v okviru
               študentov tisti, ki pa študentov ne razumejo. Zato je škoda, da ima tako pomemben
               zakon iz paketa reform na socialnem področju takšno popotnico v fazi sprejemanja.</p>
               <p>Zelo negativno popotnico ima tudi to, da je minister v fazi pogajanj dal svojo
               besedo, da je bil zakon usklajen tako na ekonomsko-socialnem svetu kot na svetu vlade
               za študentske zadeve in da je v kasnejši fazi potem prišlo do bistvenih sprememb s
               posegi v zakon, ki so te dogovore pravzaprav zminimizirali ali izničili, in je tudi
               zato sedaj toliko negodovanja pri sprejemanju tega zakona.</p>
               <p>Pri tem, da je koalicija že sama spoznala, da je kar nekaj njenih trditev in analiz
               napačnih in da je podcenila vlogo in delo študentskih klubov, organizacij ali
               kakršnihkoli drugih oblik organiziranja dela študentov, bi še enkrat opozoril na to,
               kar smo dobili s strani študentske organizacije Slovenije. Če smo to natančno
               prebrali, potem lahko na to delo gledamo s ponosom in si želimo, da se bo tako
               konkretno, korektno in uspešno delo te študentske populacije nadaljevalo. Sam
               podpiram vse ukrepe, ki gredo v smeri, da se zmanjšujejo ali odpravljajo vsi
               nekorektni dogodki in opravila v zvezi s študentskim delom. Ampak, spoštovane
               kolegice in kolegi, ali smo pozabili, da je študentsko delo obstajalo že v naših
               časih? Ali smo mi študirali in delali? In moram reči, da nas je veliko imelo tudi
               štipendije v tistih časih, ko je mogoče štipendijska politika bila zaradi drugačnih
               časov tudi drugačna. Jaz poznam veliko kolegov in kolegic, ki smo si v tistem času
               izboljševali socialni status na račun študentskega dela, hkrati pa opravljali vse
               študentske obveznosti in izvajali tudi to, da smo uspešno prišli do svoje izobrazbe.
               Pri tem pa smo seveda želeli že na tej fazi svojega razvoja graditi svojo poklicno
               kariero, za katere smo vedeli že takrat, da jo bo potrebno dograjevati vse življenje
               s tako imenovanim vseživljenjskim izobraževanjem in seveda izboljševati svoje
               kompetence. Zato me tukaj preseneča to, da ko rečemo, da študent naj študira, jaz se
               s tem popolnoma strinjam, seveda pa je korektno, da jim damo možnost, da s svojim
               delom lahko prispevajo tam, ker zaradi narave študentskega dela jih je težko
               pokrivati recimo z rednimi zaposlitvami in je pravzaprav študentsko delo na nekih
               segmentih pravzaprav nujna zadeva.</p>
               <p>Jaz bi tukaj želel reči, da sam zelo podpiram, da se oblikuje sklad za štipendije.
               Tukaj bi danes želel poudariti navedbe oziroma popraviti navedbe, ki niso točne.
               Besedilo zakona, kot je bilo predloženo s strani vlade, je oblikovalo sklad za
               štipendije, ampak razmerja so bila pa različna. Ta sklad je bil dogovorjen v okviru
               razdelilnika delitve sredstev koncesnine. In danes sem vesel, da nekatere, tudi
               poslanske skupine koalicije in tudi drugi del koalicije vidi, da so tukaj bile
               narejene napake, da je bilo premisleka premalo, da pravzaprav obžalujejo, da so šli
               mimo dogovorov. Prepričan sem, da bi tudi bilo s študentsko organizacijo mogoče
               uskladiti drugačen dogovor, če bi to bilo na mizi, če bi bili predstavljeni argumenti
               za to, da bi lahko okrepili sredstva v štipendijskem skladu. Jaz pa seveda pričakujem
               nasprotno, glede na to, kar smo včeraj razpravljali, da smo enega izmed virov za
               sklad za investicije v študentske domove in za izboljšanje tehnologije na univerzah,
               kjer smo en vir črtali, torej proračunski vir črtali, da ta vir za štipendijski sklad
               ne bo izključno na ramenih študentskega dela, ampak bo polnjen tudi še s katero drugo
               dejavnostjo. Seveda si to želim, kajti želim si, da bo mlada generacija uspešna,
               glede na to, da bo v naslednjih letih pravzaprav nosila vso breme razvoja in seveda
               skrbela za dobrobit vseh , ki tukaj živimo, tako imenovano blaginjo. Tukaj bi želel
               zelo opozoriti tudi na to, da govorimo, da naj aktivna populacija dela in ima
               zaposlitev. In to je bilo tudi danes že rečeno s strani poslancev iz koalicije,
               seveda pa tukaj je kontradiktorno stališče o tem, kakšni so ukrepi spodbujanja za to
               aktivno populacijo. Jaz sem samemu ministru pisal v zvezi z odpuščanjem in o
               likvidacijah firmi v Ferotermu, Vestu, Merinki. Teh dogodkov na štajerskem koncu je
               veliko in spremljamo jih lahko tudi drugje po Sloveniji, kaj bo narejeno za to
               populacijo. Danes tej populaciji sporočamo, da delodajalci ne bodo oproščeni takšnih
               prispevkov za zaposlovanje, torej tej aktivni populaciji, ki nosi pravzaprav sobreme,
               zato da mladi imajo perspektivo za razvoj in študij oziroma da je polnjena
               pokojninska blagajna, hkrati pa ta generacija nosi tudi to, ker je obveščena o tem,
               da bodo pokojnine iz teh prispevkov, ki jih plačujemo, znižane, bo treba poskrbeti za
               sebe, hkrati pa ponujamo rešitve, ki tej aktivni populaciji pravzaprav ne omogoča
               iskanja zaposlitve. In tudi tukaj je napačno, ko govorimo danes, da ljudje ne iščejo
               aktivno zaposlitve. Mogoče so lahko posamezniki, ki so tukaj špekulanti, ampak večina
               ljudi, ki jih jaz poznam, so aktivno iskali zaposlitve, samo priložnosti na trgu je
               pa bistveno manj. In ko to povežem še s tem, da bo potrebno sprejeti vsako delo,
               potem se sprašujem, ali tej generaciji, ki naj bo aktivna, ki naj poskrbi za čisto
               celo starostno vertikalo, da bo morala sprejeti vsako delo, slabo plačano delo
               oziroma naj mladim, ki bodo brezposelni, rečemo, ustvarite si družino, hkrati boste
               pa sprejemali delo dve, tri, štiri stopnje nižje zahtevnosti, delo po izobrazbi, ki
               jo imate. To je perspektiva, ki gre v moji glavi v napačno smer, ponujati bi morali
               boljše zaposlitve, boljša delovna mesta in več priložnosti.</p>
               <p>Jaz bi tukaj seveda želel opozoriti še enkrat, imeli smo priložnost za zakon, ki je
               bil v popotnici usklajen s socialnimi partnerji, v fazi sprejemanja smo ga sfižili na
               marsikateri točki. Izhajali smo iz marsikatere napačne predpostavke. Jaz si seveda
               želim, da bi z današnjimi amandmaji, še del tega, kar lahko popravimo, še vedno
               popravili. Hvala lepa.</p>
            </sp>
            <sp xml:id="SDZ4-Redna-19-2006-07-14.sp47">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Najprej je gospod Zagorac, potem pa mag. Rop. Gospod Zagorac.</p>
            </sp>
            <sp xml:id="SDZ4-Redna-19-2006-07-14.sp48">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Sam, tako kot je že kolegica Žgajnerjeva v uvodni
               predstavitvi povedala, tega zakona ne bom podprl.</p>
               <p>Gre za prvega izmed zakonov iz tako imenovane skupine socialnih reform v okviru
               partnerstva za razvoj. Temelj tega partnerstva bi naj bila usklajenost med partnerji.
               Spoštovani gospodje iz vlade koalicije, uspeli ste se uskladiti med dvema strankama,
               SDS in NSi. Dobra popotnica partnerstva, dobra popotnica socialnega razvoja in ne
               nazadnje neusklajenost s socialnimi partnerji je tako očitna, da se tega zakona pač
               danes tukaj ne da podpreti. In vse, kar lahko še enkrat rečem, <gap n="..."/><stage>/Opozorilni znak za
               konec razprave./</stage><gap n="..."/> je to, spoštovani socialni partnerji, da lahko računate na naš
               glas proti. Hvala.</p>
            </sp>
            <sp xml:id="SDZ4-Redna-19-2006-07-14.sp49">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Rop.</p>
            </sp>
            <sp xml:id="SDZ4-Redna-19-2006-07-14.sp50">

               <speaker>MAG. ANTON ROP:</speaker>

               <p>Najlepša hvala. Danes v tej splošni razpravi poskušamo ugotoviti, kakšen vpliv bo ta
               sprememba zakona imela na učinkovitost politike zaposlovanja v Sloveniji, na socialno
               varnost in na perspektive. Jaz verjame, da vsi tukaj želimo vse najboljše
               brezposelnim, seveda pa tudi študentom, v tistem delu, kjer govorimo o njihovem delu.
               Da ne bi nekatere stvari ostale odprte, bom zdaj z nekaterimi številkami operiral
               zelo na hitro, ker imamo malo časa. Kar se tiče programa povračila prispevkov
               delodajalcev je seveda zelo nenavadno, da nekateri govorijo, da tega programa nikoli
               ni bilo. Ta program je bil in v času, ko sem bil sam minister za delo, smo vključili
               20 tisoč brezposelnih v ta program in ta program je dal zelo dobre rezultate. Res je,
               da je prišlo do nekaterih sprememb kasneje, ko smo uvajali različne oblike aktivne
               politike zaposlovanja in se je nekoliko zmanjšal obseg sredstev za te namene, zlasti
               ko smo uvajali sklade dela. To je bilo okrog leta 2003. Vendar zakon je imel opcije.
               Zakon je imel opcije za vse brezposelne. Vsak brezposeln je bil lahko predmet
               povračila prispevkov, seveda v odvisnosti od programov zaposlovanja, ki jih je
               aktualni minister pripravil. To, kar sedaj koalicija predlaga, je, da se za nekatere
               brezposelne krči ta pravica. Oni sploh te opcije ne bodo več imeli. Tudi če bi hotel
               program narediti, bo že vnaprej jasno, da te opcije ne bodo mogli imeti. In ključen
               problem brezposelnih v Sloveniji v zadnjem času - to kažejo raziskave - so tisti, ki
               so dolgotrajno brezposelni, ne tisti, ki so do 26. let stari, to so prvi iskalci
               zaposlitve; na srečo se je njihova situacija nekoliko izboljšala. Ampak tisti, tam
               nekje okrog 28. do 40. leta. In točno ta kategorija je izpadla kot opcija za tovrstno
               aktivno politiko zaposlovanja. In to nas navdaja s skrbjo in to nam dokazuje, da ti
               predlogi niso dobri in da se jih ne da sprejeti. Pa še to. Poročilo vlade kaže, da se
               je, strukturno gledano, aktivna politika zaposlovanja v Sloveniji spremenila v letu
               2005. Stroški zaposlovanja in stroški administracije so se povečali s 26% na 29%.
               Programi usposabljanja so ostali približno na istem nivoju, nekoliko so se povečali,
               hkrati se je pa točno to zmanjšalo, o čemer govorim, spodbude za zaposlovanje so se
               znižale s prejšnjih okrog 20% na 13%. In to je slabo. In danes razlagamo, da bi si tu
               morala ta koalicija ohraniti vsaj opcijo v zakonu in potem glede na dejanske razmere
               na trgu dela prilagajati aktivno politiko zaposlovanja in sredstva usmerjati tja,
               kjer lahko dajo največje rezultate.</p>
               <p>Seveda apeliramo na koalicijo, verjetno pa ni nobenih možnosti, da bi ta del
               spremenili. Zato smo tudi pripravili ustrezen amandma v poslanskem klubu in bomo
               predlagali, da se ga sprejme, brez veliko upanja, da bi na koncu tudi uspeli. Ampak
               opozorili pa smo in opozorilo ostaja zapisano. Hvala.</p>
            </sp>
            <sp xml:id="SDZ4-Redna-19-2006-07-14.sp51">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima besedo gospod Jerovšek, potem pa, če bo ostala situacija v
               dvorani takšna, kot je, je na vrsti že gospod Gulič.</p>
            </sp>
            <sp xml:id="SDZ4-Redna-19-2006-07-14.sp52">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi! Zakon, ki je pred
               nami, je po mojem mnenju dober. To je izboljšanje vrste členov in vrste metod
               zaposlovanja in sem prepričan da bo dal tudi rezultate. Prav gotovo pa zakon tudi ni
               idealen, saj tudi na področju, ki je v veliki meri zavoženo, ne more biti čez noč
               idealnega zakona. In ravno zaradi tega, ker je zakon dober, ker so dobre rešitve, ki
               bodo omogočale brezposelnim, težko zaposljivim, da bodo prišli lažje do dela, da bodo
               delodajalcem dajale stimulacijo na pravih mestih, za zaposlovanje pravih ljudi.
               Zaradi tega je opozicija, ki je nekaj mandatov nazaj vodila ta resor, danes tako
               nervozna in tako zaskrbljena. Argumenti, s katerimi napadajo rešitve v tem zakonu, so
               popolnoma neprepričljivi. Zatekajo se k političnim floskulam in pravzaprav čisto k
               diskvalifikaciji na ideološki ravni in tudi oponirajo temu, da bi lahko prišlo pri
               nekaterih kategorijah do razkoraka med interesi, recimo, študentskih funkcionarjev in
               študentske populacije, med interesi delavcev in sindikalnih funkcionarjev. Jaz vam
               moram povedati, da do takega razkoraka vedno prihaja, lahko pride, ne nazadnje je
               vaša stranka primer, da je prišlo do razkoraka med interesi funkcionarjev stranke in
               volivci. Volitve so jasen dokaz. V političnih strankah se to preverja na volitvah.
               Pri teh organizacija se tudi na volitvah, ampak v času mandata se to spremeni.
               Dejstvo je, da na nekaterih segmentih je tudi pod prejšnjim vodstvom študentske
               organizacije prišlo do tega razkoraka med interesi študentov in nekaterih
               funkcionarjev. Ne nazadnje to kaže anketa, zelo reprezentativna, ki je bila
               opravljena, in se več kot štiri petine, 83,3% anketiranih se strinja, da se del
               sredstev, ki jih iz naslova študentskega dela dobi za svoje delo, delovanje
               študentska organizacija, in del sredstev, ki jih dobijo študentski servisi, nameni za
               štipendiranje. Ali bodo prepoznali interes med študenti in med drugimi, da v lastni
               organizaciji med študenti prevladuje <gap n="..."/><stage>/Nerazumljivo./</stage>, da so se nekateri ljudje
               <gap n="..."/><stage>/Nerazumljivo./</stage> Vem, da imajo sedaj novo vodstvo in da se bodo stvari izboljšanje.
               To sem trdno prepričan. Ampak do tega razkoraka prihaja in zaradi tega nasprotovati
               temu, da se več daje za štipendiranje, ne vidim realnih argumentov za takšno stvar.
               Vidim pa vzroke za vašo nervozo, kajti v teh zadnjih dneh smo imeli nekaj teh
               zakonov, ki so v javnosti zelo podprti in sem trdno prepričan, da bodo pripomogli k
               osveščanju, recimo, študentske organizacije, osveščanju delavcev nasproti
               sindikalistom, vse to, kar bo imelo tudi pozitivne učinke.</p>
               <p>Ob tej nervozi moram odgovoriti na tisto, da je višek cinizma, kar je bilo prej
               navedeno, da se govori, da se nastopa totalitarno iz teh klopi. In to iz ust kolega
               Gabra, ki je po pričevanju številnih njegovih dijakov in študentov z veliko
               gorečnostjo razlagal marksizem, totalitarni režim, totalitarne metode, morda je koga
               tudi zastrupil z indoktrinacijo. Te usedline se dolgo vlečejo, to je res, ampak ne
               <gap n="..."/></p>
            </sp>
            <sp xml:id="SDZ4-Redna-19-2006-07-14.sp53">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> Gospod Jerovšek, smo spet na osebnem nivoju.</p>
            </sp>
            <sp xml:id="SDZ4-Redna-19-2006-07-14.sp54">

               <speaker>JOŽEF JEROVŠEK:</speaker>

               <p><gap n="..."/> je pa perverzen cinizem to očitati iz takih ust, ki je indoktriniral ljudi s
               totalitarizmom. Če se vrnem še enkrat k tem amandmajem, mislim, da je v teku razprav
               in vsega tega prišlo tudi do izboljšav, da bomo tudi na račun povečane koncesijske
               dajatve lahko še več namenili za štipendijski sklad in da se bodo stvari uravnavale v
               pozitivni smeri.</p>
               <p>Jaz bi želel tudi reči, da so popolnoma neupravičeni očitki, da imamo kaj proti
               študentskemu delu. Ne, naj študentsko delo tudi naprej ostane v funkciji izboljšave
               socialnega statusa, ne pa, da se bodo na študentskih žurih redili in debelili in ne
               vem kaj, bohotili, nekateri posamezniki, ki so študentsko delo na nek način zlorabili
               in v tem je tudi splošni konsenz v javnosti, tudi na podlagi anket. In če branite vse
               to, potem branite interese tistih, jaz vem, zakaj jih branite te interese. Zato, ker
               je tu popkovina med temi interesi in temi zlorabami in vašimi strankami. Tu je zelo
               močna popkovina in se krčevito branite, da se ta popkovina prereže. In te rešitve v
               tem zakonu bodo nekatere anomalije zmanjšale, ne bodo pa porezale vsega, kar je
               narobe.</p>
               <p>In moram še to reči glede zaposlovanja. V teh prejšnjih mandatih, v zadnjem, je
               aktivna politika zaposlovanja postala floskula oziroma politika z negativnim
               prizvokom. Tu je bila ena največjih trasmisij državnega denarja v točno posvečene
               žepe. Na veliko se je pred javnostjo govorilo, kaj vse se s to politiko dosega.
               Dogajalo se je pa to, da so subvencije za nove zaposlitve dobili ali enkrat, dvakrat,
               trikrat isti delodajalci, ki so odprli podjetje, zaposlili, fiktivno zaposlili,
               dobili subvencije pa včasih zaposlili pa ne plačevali socialnih prispevkov svojim
               delavcem, zaprli, v stečaj poslali podjetje, pa dobili zopet ponovno denar. Več takih
               primerov je. To je bila kraja in transmisija denarja. Zaradi tega je ta politika
               aktivnega zaposlovanja postala politika z negativnim prizvokom. Trdno sem prepričan,
               da je tudi v sedanjem ministrstvu treba imeti izredno dober nadzor nad temi
               politikami, kajti če ni nadzora<gap n="..."/></p>
            </sp>
            <sp xml:id="SDZ4-Redna-19-2006-07-14.sp55">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo, naj samo govori gospod Jerovšek.</p>
            </sp>
            <sp xml:id="SDZ4-Redna-19-2006-07-14.sp56">

               <speaker>JOŽEF JEROVŠEK:</speaker>

               <p><gap n="..."/> se zgodijo nepravilnosti in jaz si ne želim, da bi se tudi v našem mandatu
               dogajale takšne nepravilnosti, kot so se na tem področju dogajale. Zakon in nekatere
               amandmaje bom podprl.</p>
            </sp>
            <sp xml:id="SDZ4-Redna-19-2006-07-14.sp57">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima seveda repliko dr. Gaber. Prosim.</p>
            </sp>
            <sp xml:id="SDZ4-Redna-19-2006-07-14.sp58">

               <speaker>DR. SLAVKO GABER:</speaker>

               <p>Najlepša hvala, gospod podpredsednik, spoštovane, kolegice in kolegi. Gospod Jerovšek
               je človek zelo določenega dometa miselnega in siceršnjega. Vse skupaj mu seže tja do
               črno-belih filmov. Vse tisto, kar dela on in kar delajo njegovi, je dobro, pravo,
               vse, kar so delali drugi, je napačno in je slabo. Eni kradejo, on je velik poštenjak,
               eni so povezani s čudnimi povezavami, on bo to vse popravil in svet odrešil. Če kdo
               verjame takemu človeku, naj mu le verjame. Bolj ali manj vse kar reče, služi enemu
               samemu namenu: diskreditaciji ljudi. In dela bolj ali manj škodo tistemu, za kar
               tukaj parlament je. On namreč verjame, da je parlament na svetu zato, da se o njem
               govori, parlament je mesto, v katerem je potrebno sklepati dogovore in v katerem je
               potrebno argumentirati. Nič od tega ni mogoče slišati iz njegovih ust in jaz mu
               želim, da bi, kolikor je le dolgo, delal v prid drugih.</p>
            </sp>
            <sp xml:id="SDZ4-Redna-19-2006-07-14.sp59">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ampak ponovno opozarjam, da je takšna razprava at personam nikamor ne
               pripelje. Seveda, če nekdo nekoga omenja morda celo žaljivo je za pričakovati, da bo
               reakcija takšna, kot je. Poskušajmo ostati na nivoju državnega zbora Republike
               Slovenije ne pa kakšne manj vredne institucije. Mi nadaljujemo z razpravo, vabim k
               besedi gospoda Guliča.</p>
            </sp>
            <sp xml:id="SDZ4-Redna-19-2006-07-14.sp60">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Bom ostal pri stvari ne samo na
               ravni državnega zbora, ampak tudi na vsebini, ker se tako indikativno povezuje
               pravzaprav s tem predlogom zakona, ki ga imamo danes pred seboj.</p>
               <p>Funkcija parlamenta je dogovarjanje, funkcija parlamenta je pogovarjanje, je seveda
               tudi to, da se različna stališča predstavljajo, obenem pa je cilj vsega tega, vsaj v
               polovici dela naj bi bilo tako, da se sprejemajo zakoni, druga polovica, da se
               nadzoruje delo vlade in izvajanje zakonov. Te druge polovice seveda ta parlament ne
               odpravlja, ker se veliko raje, vsaj koalicija, ukvarja s tem, kako spreminjati
               zakone, zato da bodo ustrezali tistemu, kar vlada hoče. Se pravi, vlada ni tista, ki
               naj izvaja zakone, ampak je sedaj naenkrat tista, ki jih tako ureja, tako pelje, da
               seveda ustrezajo njenemu početju ali pa nepočetju. To se seveda vidi tudi iz tega
               zakona. Poglejte, kaj so naredili.</p>
               <p>Vzeli so seveda vse pravice, jih nekaj vrnili in sedaj se tolčejo po prsih kot
               Tarzan, poglejte, kaj vse dobrega vam vračamo. Obenem pa seveda zanemarjajo velik del
               slovenske populacije. Večina brezposelnih je pa vendarle tistih med 26-im in 55-im
               letom. In ti naenkrat nimajo tistih pravic, ki so jih imeli prej. Tudi tisti, ki naj
               bi dobili nove pravice, niso dobili nobenih novih, ampak so samo potrjene tiste, ki
               jih že imajo doslej. S podobnim trikom gredo tudi v študentsko delo, in sicer na ta
               način, da diskreditirajo popolnoma študentsko organizacijo, diskreditirajo študente,
               njihove starše, naenkrat nobeden od študentov pravzaprav ne študira več, vsi nekaj
               služijo. Mimogrede, največ študentskega dela se opravi ravno v javni upravi, državni
               upravi, tako da vemo, kdo je tisti delodajalec, ki eksploatira, potem se vrtijo po
               medijih interpretacije različnih zaslužkov. Jaz jih lahko tukaj povem neto: generalni
               sekretar 450 tisoč, vodja finančne službe 265 tisoč, predstavnik za odnose z
               javnostmi 218, strokovna sodelavka 170, poslovna sekretarka 155. To so številke, ki
               jih dobijo ljudje v roke. Vprašanje je seveda še drugih stroškov. Ampak vsaka firma,
               ki karkoli počne, ima še dodatne stroške, kamorkoli se že razporejajo. Se pa strinjam
               z gospodom Jerovškom, ki je dejal, da se marsikaj spremeni v času mandata. Jaz upam,
               da ljudje to slišijo in da se bo še kaj spremenilo v času mandata, tudi zaradi tega,
               ker ta zakon ni korak nazaj, to je res, ni korak naprej, ne, to je korak v prazno.
            </p>
            </sp>
            <sp xml:id="SDZ4-Redna-19-2006-07-14.sp61">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Jerajeva, potem pa že mag. Potrata. Prosim, gospa
               Jerajeva.</p>
            </sp>
            <sp xml:id="SDZ4-Redna-19-2006-07-14.sp62">

               <speaker>ALENKA JERAJ:</speaker>

               <p>Hvala za besedo. Jaz bom govorila o koncesijskih sredstvih in novi porazdelitvi
               oziroma predlogu porazdelitve. Koncesijska sredstva so davek, ki se mu je država
               odpovedala v korist študentske organiziranosti, torej Študentske organizacije
               Slovenije, del pa ostaja študentskim servisom za stroške, ki nastanejo s
               posredovanjem dela. Da je to donosen posel, kažejo mnogi dogodki, nakupi nepremičnin
               in podobno, ki smo jim bili priča v zadnjih letih. Dejstvo je tudi, da so te dobičke
               kovali predvsem tisti servisi, ki so na sceni že dolgo oziroma so bili ustanovljeni
               takoj, ko se je tak sistem vzpostavil, in ko servisov ni bilo prav veliko, ko je
               študentsko delo cvetelo, pa ne zaradi študentov, ki so delali, ampak velikokrat
               zaradi tistih, ki niso bili študentje, pa so delali preko študentskih napotnic. Ampak
               da je nekdo tako lahko delal, mu je moral študent napotnico posoditi oziroma dati in
               zato je dobil provizijo 10%. In tudi to je bil zelo dober posel. Res je, da je že
               prejšnja vlada ta problem zaznala in sprejela nekatere ukrepe, zaradi katerih se je
               povečal nadzor in se je študentsko delo zmanjšalo, po nekaterih podatkih celo za 30%,
               v primerjavi s prejšnjimi leti. To je dobro, ker je šlo po mojem mnenju predvsem za
               zmanjšanje dejansko tistega dela, ki ni bilo študentsko delo in da sedaj dejansko
               večinoma delajo dijaki in študentje in ne upokojenci in mnogi drugi, ki so prej tako
               delali. Še vedno se sicer dogaja, da kakšen študent s statusom posodi napotnico
               študentu, ki je pavzer ali kaj podobnega, ampak recimo, da smo tukaj dosegli nek
               soliden nivo. Študentsko delo samo po sebi ni problem in je prav, da imajo dijaki in
               študentje možnost delati in si tako zaslužiti kaj zraven ter s tem razbremeniti svoje
               starše. Težava pa po mojem mnenju nastane takrat, ko je študent izkoriščen, ko dela
               več kot osem ur, osem ur ali več, in ni več samo študent ali pa bi mu lahko rekli, da
               je delavec, ker je obremenjen z delom toliko, kot so obremenjeni redno zaposleni,
               zraven pa seveda pričakujemo, da bo še redno študiral in v rokih opravil izpite. Ni
               malo študentov, ki so tako delali, preden so diplomirali, potem pa je diploma čakala,
               ker so bili cele dneve v službi. Študent je tudi pripravljen delati več kot le
               občasno in za nek dodatek in seveda to delodajalec spretno izkorišča, do študenta
               nima nobenih obveznosti, lahko ga odslovi kadarkoli. Težje pa je študentu, ko potem
               po enem letu ali pa dveh dela v podjetju diplomira, vsi mu čestitajo, zaposlenim
               časti pijačo in malico, nato pa se mu zahvalijo in ga odslovijo in vzamejo na njegovo
               mesto drugega študenta. Čeprav velikokrat opravlja študent delo, za katerega se
               zahteva diploma ali pa je višje situirano delovno mesto, niso samo manj zahtevna in
               nepomembna dela, ki jih študentje delajo. Velikokrat delajo na teh delovnih mestih,
               tudi sistematiziranih, z obljubo, da jih bo podjetje po diplomi zaposlilo, kar se pa
               seveda ne zgodi. In kdo je prikrajšan? Študent oziroma mladi diplomirec. Ko potem
               išče zaposlitev, jih nikjer prav zelo ne zanima, kje je dve leti ali leto delal, kaj
               je delal, kakšne izkušnje ima, nima niti dneva delavne dobe, skratka prvič se pojavi
               na trgu delovne sile. Rezultat tega je, da nima delovnih izkušenj in ga zato ne
               morejo zaposliti. Vlada se problema zaveda in je zato tudi pripravila nekatere
               spremembe zakonov, nekatere se še obetajo in bomo, upam, to področje ustrezno
               uredili. Pozitivne predloge je zapisala tudi v paket reform, kar pač posledično
               pomeni, da bomo sčasoma izvedli tudi projekt Mladi strokovnjak in podobno.</p>
               <p>Zakon, o katerem razpravljamo, prinaša pozitivne spremembe za zaščito študenta in
               tudi študentske organiziranosti. Naš amandma, amandma SDS in Nove Slovenije, ki ga
               bomo v naši poslanski skupini podprli, zvišuje koncesijsko dajatev na 13%. Za
               delodajalca je to še vedno relativno ugodno, za študenta enako. Kolikor je zaslužil
               prej, bo zaslužil tudi sedaj. Še vedno podpiramo študentsko organiziranost.
               Študentska organizacija Slovenije bo dobila 2.73 milijarde po izračunih, kar je celo
               nekaj več od prvotnega dogovora, doseženega z ministrstvom za delo, družino in
               socialne zadeve. Enaka višina sredstev ostane študentskim servisom za posredovanje
               dela, to je 2,73 milijarda. Najpomembnejša pa je novost 2,34 milijard, ki se bodo
               stekle v štipendijski sklad. In ni res, da bodo študentje delali in si sami zaslužili
               štipendije in da se s tem jemlje študentom. Študent bo delal toliko, kolikor je delal
               do sedaj, zaslužil toliko, kolikor je zaslužil do sedaj. Drugače se deli koncesija,
               kot sem rekla, davek, ki se mu je država zaradi nečesa odpovedala. Odločili smo se,
               da to koncesijo, ta davek razdelimo drugače, da ga del namenimo za štipendije, kar je
               zahteva študentov in tudi potreba, s čimer se vsi strinjamo, da je potrebno več
               štipendij, da se zagotovi študij čim več mladim. Študentska organizacija pravi, da
               mora veliko število študentov delati zato, da lahko študirajo in da jim sedaj to
               jemljemo. Ni res, ker koncesnine študent itak ne bi dobil, dobita ga študentski
               servis in dobi ga ŠOS. Odslej pa bo polnil še štipendijski sklad. V primeru
               posredovanja dela preko zavodov za zaposlovanje bodo zavodi pridobili pomembne
               informacije o študentih in jih bodo lažje usmerjali potem, ko bodo iskalci prvih
               zaposlitev. Danes imajo te podatke predvsem študentski servisi in ne zavodi. Če pa bi
               znali to dvoje povezati, bi verjetno bili veliko bolj učinkoviti pri posredovanju
               prve zaposlitve, predvsem mladim. Če pa se zaradi zmanjšanja študentskega dela kdo
               boji, da bo premalo sredstev za študentsko organiziranost, potem se pa zavzemajmo in
               predlagajmo, da se celotna koncesnina izteka v državni proračun in se neposredno iz
               proračuna zagotavljajo sredstva za študentsko organiziranost. Tako bodo sredstva
               zagotovljena, ne bo jih zmanjkalo in ne bo strahu, da bi se ukinila študentska
               organiziranost. Seveda pa je pri koriščenju sredstev iz proračuna nadzor malo
               drugačen, kot je v obstoječem sistemu, zato verjetno takega predloga do danes nismo
               slišali.</p>
            </sp>
            <sp xml:id="SDZ4-Redna-19-2006-07-14.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata. Izvolite prosim.</p>
            </sp>
            <sp xml:id="SDZ4-Redna-19-2006-07-14.sp64">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Še enkrat vsi lepo pozdravljeni! Ko sem
               predstavljala stališča poslanske skupine, sem povedala, da smo v okviru dogovarjanja
               in usklajevanja nekaj malega dosegli, da pa v koncept sprememb zakona nismo mogli
               poseči. Tukaj bi se rada znova dotaknila tistega, kar je zame kot socialno demokratko
               bistvenega pomena. Reforme in ukrepi te vlade v glavnem temeljijo na tezi, naj si
               vsak posameznik pomaga sam, da je vsak posameznik odgovoren za svojo lastno usodo. To
               je izrazito liberalistična pa tudi neokonzervistična teza, ki pa je ne morem sprejeti
               zaradi tega, ker menim, da je poleg tega, da je posameznik zagotovo odgovoren za svoj
               karierni načrt, da tako rečem, se je treba vprašati, ali mu država daje možnosti za
               uresničevanje takega načrta. Tukaj imam na račun te vlade in na račun teh zakonskih
               rešitev veliko pripomb. Če razpravljamo o tem, kako je javno mnenje nenaklonjeno
               brezposelnim, kako sicer razumeti to, da mahate s številko, da več kot 80% vprašanih
               pravi, da bi morali brezposelni sleherno delo vzeti. Jaz sem vprašala take, ki so mi
               rekli, da so brezposelni delomrzneži tudi, za eno posebno kategorijo ljudi, ali bi
               bili pa oni, če bi bili delodajalci, takega človeka pripravljeni zaposliti, pa ne
               boste verjeli, odgovor je bil ne. Ko govorimo o tem, da mora nekdo sprejeti vsako
               delo, je treba vprašati se, ali ima tisti, ki ga razglašamo že v naprej za
               delomrzneža in za bleferja, ali takemu tudi ponujamo možnosti za zaposlovanje. In
               tukaj moram reči, da so v nekaterih državah Evropske unije dosti bolj čuteči,
               razumevajoči in uspešni pri iskanju takih ukrepov. Saj nekaj malega je bilo danes
               vendarle ugotovljenega, da je kaj prejšnja vlada znala narediti. Ko so interpelirali
               kar celo vlado, so bili podani številčni prikazi tega, koliko je bilo česa storjenega
               iz aktivne politike zaposlovanja, tudi ukrepi za preprečevanje zlorab so bili
               storjeni in tudi takrat so se že zaostrovali pogoji za uveljavljanje vsaj časa za
               denarno nadomestilo za primer brezposelnosti in tudi denarne socialne pomoči. Zato
               govoriti, da se je začel vpeljevati red šele sedaj, ne bo čisto držalo. In tudi javno
               mnenje, če se že nanj radi sklicujete, tako ne misli. Eden od javnih medijev je
               objavil anketo o tem, kako vidijo državljanke in državljani Slovenije odstotek ali
               zmanjšanje korupcije, pa še drugih negativnih pojavov, pa so ugotovili, da je tega
               zelo veliko, 84%, da je zelo malo takih, ki so rekli, da se ni nič zmanjšala ali celo
               zrasla. Tako veste, to so zelo dvomljive stvari, ko se sklicujemo na podatke, ampak
               običajno pač tako, da citiramo tiste, ki so nam všeč.</p>
               <p>Sedaj dovolite, da se nekaterih podrobnejših določil, s katerimi seveda ne morem
               soglašati, pa so v ta zakon vključena, lotim. Denimo. Minister za delo, družino,
               socialne zadeve in invalide pravi, da bo eden od ukrepov zmanjševanja brezposelnosti
               tudi stimuliranje delodajalcev za zaposlovanje brezposelnih za čas nadomeščanja
               delavke na porodniškem dopustu. Ko on ta ukrep priporoča, minister za šolstvo reče,
               da se v šolah namesto porodnic ne sme zaposlovati oziroma da za vsako tako zaposlitev
               mora minister dati dovoljenje. In še bi lahko iskali take primere, kjer eden reče
               tako, drugi reče pa drugače. Sedaj povejmo, kaj prinaša v resnici deklarirana pomoč
               prvim iskalcem zaposlitve in strukturni brezposelnosti. Za Slovenijo velja, da je
               doba oziroma je odstotek aktivnega prebivalstva med starejšimi delavci nižji od
               evropskega povprečja. Sami znamo odgovoriti na vprašanje, zakaj. Ker smo pač
               postavili zgodnejši odhod v pokoj ali olajšanje tega kot izhod pred enormno velikim
               odstotkom zvišanja brezposelnosti. Ampak poglejte. Prej je zakon postavljal leto, pri
               katerem lahko delodajalec uveljavlja pravico do povračila stroškov, tako kot je to
               sedaj zapisano enako, pri starosti 50-ih let, sedaj je to postavljeno na starost 55
               let. Res je bilo prej rečeno, da polovico stroškov dobijo, ampak je tista polovica
               zaobsegala 2 leti, sedaj zaobsega to samo eno leto. Ni potrebno biti spreten
               matematik, da izračunamo, kaj se je zvečalo, kaj se je zmanjšalo, da ne ponavljam
               tistega, kar je bilo danes že nekajkrat povedano, da je namreč samo še med 26-im in
               28-im letom, dve leti je tisti čas, ki je stimuliran za delodajalca. Da pojasnim, za
               osebe do 28. leta, ki so več kot 24 mesecev, se pravi dve leti brezposelne, je
               delodajalec oproščen za eno leto plačila, pardon, ne oproščen, so mu povrnjeni
               prispevki, če zaposli takšno osebo. Zdaj pa poglejte, kaj smo s tem storili. Do 26.
               leta smo nekoga zaščiti oziroma ponudili tisto možnost povračila prispevkov, potem je
               pa ta lahko izgubil zaposlitev, pa mora biti dve leti brezposeln do 28. leta, da bo
               spet dobil plačane prispevke. Vmes med 28. in 55. letom pa ni nič. Toliko tistim, ki
               tako vneto zagovarjate koliko boljši je zdaj ta zakon od prejšnjih rešitev. Res
               korenitih sprememb ni in tu s tem bom končala. Dogovarjanje s socialnimi partnerji je
               potekalo v tej smeri, da bi bil zakon o zaposlovanju in zavarovanju za primer
               brezposelnosti potreben večjih, res večjih posegov in celovite prenove. Namesto tega
               so se dogovarjali o manjših posegih, pa še ti niso zdaj na koncu vsi usklajeni s
               socialnimi partnerji, da ne govorimo o tem, da se v tem zakonu rešujejo nekatere
               stvari, ki bi se tudi v pogovorih s socialnimi partnerji pravzaprav morale reševati v
               drugih zakonih. Tu so tiste rešitve, ki naj bi zmanjševale delo na črno, pa bi se
               lahko reševale v kakšnem posebnem zakonu, ki bi tako imenovane alternativne ali druge
               oblike zaposlovanja zaobsegale, kamor ne na zadnje sodi tudi študentsko delo. Že
               poprej sem omenila, da bi bilo treba prej sprejeti zakon o štipendiranju, ne pa v
               zakonu o zaposlovanju in zavarovanju za primer brezposelnosti reševati stvari iz
               koncesijske dajatve, za katero mimogrede niti ne vemo, koliko je v prihodnosti bo,
               ker se študentsko delo na slehernem koraku omejuje, pa če to priznate ali ne
               priznate. Tudi ta amandma, o katerem je bilo malo prej govora in sta ga dve
               koalicijski stranki vložili, je postopen korak za zmanjševanje študentskega dela
               zaradi tega, ker je njegov učinek tak, da je študentsko delo manj konkurenčno, in to
               ste prej razlagali, da želite doseči in bo tudi to vplivalo na to, koliko tega dela
               bodo lahko posredovali.</p>
               <p>Druga stvar, ki me moti pri tem. Posredovanje dela študentskega bo po novem lahko
               imel tudi zavod za zaposlovanje. Vse lepo in prav. Ampak koncesnine, tistega, kar je
               študentska organizacija zdaj lahko dobila za svoje delovanje, pa zavod za
               zaposlovanje študentski organizaciji ne bo odvajal. Mi smo dali tak amandma, pa ni
               bil sprejet. Sedaj ne govoriti, da imajo tisti, ki zagovarjajo taka stališča, samo
               dobre namene in samo namene, ki zadevajo trg dela. V resnici so učinki tega zakona
               proti študentski organizaciji upirjeni, in to z več stališč. Nihče pameten ne bo
               nasprotoval zvečevanju sredstev in povečevanju štipendijskega sklada. Ampak vsak
               pameten bo tudi premislil, iz katerih virov se štipendijski sklad polni in ali ima ta
               štipendijski sklad zagotovljene trajne vire polnjena. Jaz trdim, da koncesnina ni
               trajen in trden vir polnjenja štipendijskega sklada. To, kar je bilo v javnosti s
               številkami podkrepljeno, je bilo zavajanje zaradi tega, ker je bilo računano na čas,
               ko je bil obseg študentskega dela večji od tistega, ki je znan za lansko leto in bo
               verjetno, jaz pravim verjetno, ker jaz ne vem, tako kot nekateri, ki vse vedo že za v
               naprej, jaz ne vem, kaj bodo pokazali statistični podatki za to leto. To je samo eden
               od delov.</p>
               <p>Res se mi zdi zavajanje, če nekateri samo s podatki o materialnih stroških in še o
               čem spodbijajo potrebnost delovanja študentske organizacije. Jaz vem, da nekateri
               lahko živijo brez marsičesa, tudi brez kulturnih dejavnosti, ki jih študentska
               organizacija tudi sofinancira, tudi brez študentskih založb in študentskega radia,
               tudi brez programov, o katerih smo že dosti govorili, in vse zreducirajo samo na
               zlorabe. Ampak dajmo enkrat pošteno govoriti o stvareh, dajmo poiskati poti in ukrepe
               in učinkovite nadzorne mehanizme za preprečevanje zlorab v okviru obstoječe
               zakonodaje in ne sprejemati rešitev, ki imajo drugačne učinke od deklariranih. Hvala.
            </p>
            </sp>
            <sp xml:id="SDZ4-Redna-19-2006-07-14.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Capuder.</p>
            </sp>
            <sp xml:id="SDZ4-Redna-19-2006-07-14.sp66">

               <speaker>MAG. FRANC CAPUDER:</speaker>

               <p>Hvala lepa. Gospa Potrata si očitno ni prebrala amandmaja, ki smo ga vložili skupaj z
               SDS-om, ki govori, da tudi če bo zavod organiziral študentsko delo, se bodo
               koncesnine, del koncesnin odvajal. Zato sem omenil, da se bo 65% koncesnine
               nakazovalo v poseben sklad, to pomeni, da gre 35% vsega tega denarja še vedno za ŠOS.
               To je bil naš predlog, ker smo se zavedali, da mogoče pa<gap n="..."/></p>
            </sp>
            <sp xml:id="SDZ4-Redna-19-2006-07-14.sp67">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill.</p>
            </sp>
            <sp xml:id="SDZ4-Redna-19-2006-07-14.sp68">

               <speaker>IVAN GRILL:</speaker>

               <p>Hvala za besedo, gospod predsedujoči. Tudi jaz bi se tukaj dejansko sedaj navezal na
               govor poslanske kolegice Potrata, ki izkazuje ali namenoma želi zavajati javnost ali
               pa stvari ne pozna, prej bi rekel, da želi zavajati javnost.</p>
               <p>Začel bi z njeno ugotovitvijo, da naj bi ta zakon nekje želel zagotoviti oziroma
               uvesti, da naj si vsak posameznik pomaga sam. Jaz izhajam tukaj iz ene zelo znane
               ugotovitve, da zagotovo si mora vsak posameznik najprej pomagati sam, ob tem, da pa
               se mu pomaga, če je potrebno, s strani države ali kako drugače. Potem njena izjava,
               da je eno leto plačevanja prispevka delodajalcem, ki bodo zaposlili osebe do 26 let
               oziroma tiste, ki nadomeščajo delavke na porodniški in pa starejšim od 55 let, da to
               dejansko znižuje obseg tistih pravic, ki jih je imel dosedanji zakon. Jaz pravim, da
               temu ni tako. Vsak delodajalec, in to takšen, ki ve, kaj pomeni imeti dobrega
               delavca, se zaveda, da je delavec največje bogastvo. V enem letu, če se bo delavec,
               ki ga bo napotil tja zavod, in mu bo ob tem tudi država oprostila plačevanje
               prispevkov, če se bo ta delavec izkazal, sem trdno prepričan, da ga bo z veseljem
               zaposlil. Kljub obilici nezaposlenih je zagotovo še vedno potreba po dobrih delavcih
               zelo, zelo velika in težko je najti dobrega delavca oziroma strokovnjaka. Potem
               trditev, da se starost povečuje oziroma daljša tistim, ki bodo deležni tudi teh
               subvencij, na 55 let, torej iz 50 let na 55 let. Še marsikaj bo potrebno spremeniti v
               prihodnosti, kajti s tem, ko se podaljšuje življenjska doba ali pa povprečna
               življenjska doba, bo treba tudi ne samo to zakonodajo, tudi drugo, temu prilagoditi.
               Pač žal je temu tako. Tukaj je velikokrat bilo že danes slišati, in to pravim, da je
               zavajanje, in to zavestno zavajanje javnosti, da bo prizadeto študentsko delo. To v
               nobenem primeru ne drži. Študentsko delo bo v enakem obsegu, kot je bilo in ga nihče
               najmanj ne omejuje. Očitek, da se želi s tem maščevati oziroma nižati prispevke
               oziroma sredstva študentskim organizacijam z takšno delitvijo koncesnin, tudi ni
               korekten. In tudi to ni namen tega zakona. Sem pa trdno prepričan, da v prihodnosti
               bo zagotovo obseg študentskega dela nižji oziroma manjši. Več bo štipendij, več bo
               dejansko razlogov, da se ne bo možno več sklicevati, da je to socialni korektiv, saj
               študent, ki bo imel štipendijo, ne bo več, vsaj tako se predpostavlja, imel interesa
               delati, ampak študirati, da bo čim prej doštudiral, da bo čim prej prišel do ustrezne
               službe in čim prej tudi do takšne plače, ki si jo tudi zasluži, da ne bo več
               izkoriščan, kot je to v sedanjih primerih. Tukaj bi se dotaknil sedaj še nekoliko
               delovanja študentskih organizacij. Dva dni nazaj sem imel kar vsebinsko poglobljeno
               razpravo z enim bivšim visokim funkcionarjem v Študentski organizacije Slovenije. Ko
               sva se pogovarjala, ni mogel verjeti, resnično ni mogel verjeti, kakšne anomalije so
               pripeljane sedaj v študentske organizacije, predvsem na področju visokih plač, ki jih
               v preteklosti ni bilo. In tukaj, če se sedajle zopet sklicujemo na podatek za sicer
               dve leti nazaj, ampak to nima zveze, je bilo ob kolaču, ki ga je prejela študentska
               organizacija Univerze v Ljubljani, nekaj čez milijardo sredstev, je bilo porabljenih
               preko 330 milijonov samo za plače in honorarje. Mislim, da je vsak komentar odveč. Ob
               tem bi pa želel poudariti samo to, da so samo 6 milijonov namenili socialno ogroženim
               študentom, in to mislim, da stopetim. Potem si lahko vsak sam izračuna, koliko je
               vsak od tega dobil. Podatek, ki si zasluži resnega razmisleka.</p>
               <p>Potem očitek, da koalicija obžaluje neke rešitve, ki so bile sprejete v predhodnih
               obravnavah. Tudi to je smešen očitek, kajti ravno zato so zakonodajni postopki
               takšni, da imamo več obravnav, in to ravno zato, da lahko iz ene do druge obravnave
               iščemo rešitve, ki so lahko boljše od predhodnih. Ta zakon je v obravnavi ali pa, bom
               rekel, vsaj v pripravi več kot leto dni, leto pa pol. Sam sem večkrat sodeloval pri
               obravnavah tistih osnutkov, velikokrat smo se sestali s študenti in z drugimi
               zainteresiranimi skupinami in iskali rešitve. Od prvega osnutka do danes bi skoraj
               težko prepoznali, da je vsebina enaka, sem pa prepričan, da je iz meseca v mesec
               vsebina oziroma rešitve so vodile k izboljšanju tega. Tudi ta predlog, ki ga sedaj
               imamo, kot sem že uvodoma povedal ob predstavitvi poslanske skupine, je to zagotovo
               optimalna rešitev.</p>
               <p>Naslednja stvar, ki bi se je dotaknil, je očitek o nižje plačanem delu, ki ga naj bi
               morali sprejeti ljudje, za katere na zavodu ni zaposlitve, ki je nekako enakovredna
               izobrazbi. Povedal sem že ta primer, pa ga bom še enkrat. V enem uspešnem slovenskem
               podjetju je bil razpis za delovno mesto srednje izobraženega zaposlenega. Bilo je 250
               prošenj in več kot polovica od tega je bilo z višjo oziroma visoko in tudi
               univerzitetno izobrazbo. Pomeni, da ni res razlog, ali je nižje ovrednoteno delo,
               ampak predvsem, kakšen je zaslužek. In tukaj mi tudi moje izkušnje kažejo, da
               zaposleni ali pa tisti brezposelni resnično želijo prijeti za neko človeka dostojno
               delo, ki mu zagotavlja eksistenco in se ne želijo izogibati delu. So pa zagotovo
               nekateri, in teh ni tako malo, ki pa se izogibajo tega. Lahko povem primer iz
               Krškega, kjer je brezposelna oseba prejemala socialno pomoč in ko je bil izvoljen za
               občinskega svetnika, se mu je znižala socialna pomoč oziroma mu je bila ukinjena, ker
               je bila sejnina tako velika oziroma je bila nekoliko višja od same socialne pomoči.
               Pa je bila velika polemika s strani te osebe, da bi odstopil s strani svetnika, kajti
               moral je enkrat na mesec sedeti na občinskem svetu, ob prejemanju socialne pomoči pa
               mu tega ni bilo treba. Takšnih primerov ni tako malo.</p>
               <p>Potem tudi očitek prijetja za vsako delo, ki ga tukaj večkrat slišimo. Tudi tukaj je
               zloraba te rešitve. Ne govori ta rešitev prijetje za vsako delo, ampak za vsako
               primerno delo, in to je bistvena razlika. In tukaj je v tem zakonu zagotovo takšna
               rešitev v smeri boljših rezultatov, predvsem pa da bo vsaka brezposelna oseba, ki je
               sposobna po psihofizičnih lastnostih opravljati neko delo, imela v nadaljevanju
               bistveno lažje izhodišče iskanja novega dela. Vsak delodajalec, ki prejme prošnjo od
               brezposelne osebe oziroma od nekoga, ki išče zaposlitev pri njem, žal je temu tako,
               povsem drugače gleda na osebo, ki ima neko zaposlitev, kot na brezposelno osebo. Ali
               je to v podzavesti, ali je to nastala takšna klima v Sloveniji. To pomeni, da če bo
               nekdo opravljal delo, neko službo, tudi če ni primerna njegovi izobrazbi, njegovim
               sposobnostim, ali se bo lahko na ta način izkazal pri samem istemu delodajalcu, ali
               pa bo na ta način iskal delo drugje bistveno lažje kot bi ga sicer. Hvala lepa.</p>
            </sp>
            <sp xml:id="SDZ4-Redna-19-2006-07-14.sp69">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, imate repliko, prosim.</p>
            </sp>
            <sp xml:id="SDZ4-Redna-19-2006-07-14.sp70">

               <speaker>MAG. MAJDA POTRATA:</speaker>

               <p>Ja, hvala. No, jaz sem sicer optimistka, zato se mi še vedno zdi vredno polemizirati
               ali odgovarjati gospodu Grillu, ki mene redno nikoli ne razume in mi redno očita, da
               zavajam in da lažem. Ampak, ko bi vsaj gospod Grill pošteno povedal, kako je do tega
               primera amandmaja prišlo po dolgih usklajevanjih, po tistem, ko ste popolnoma
               porezali študentsko organizacijo, ko zakon v drugi obravnavi ni bil sprejet in imamo
               šele sedaj tretjo obravnavo, po tistem, ko ste študentsko delo hoteli omejiti na 42
               ur, pa na 90 dni, ko ste prihodek omejili. To povejte zraven. Od kod sedaj to
               razsvetljenje in tak odličen amandma? Ali pa je to rešitev, ki je optimalna, in za
               njo trdite<gap n="..."/> Kdo bo pa nadziral? Kako boste pa to izvajali? Ste pomislili, da bo
               potrebno nadzor nad tem izvajati! Res krasne rešitve! Hvala.</p>
            </sp>
            <sp xml:id="SDZ4-Redna-19-2006-07-14.sp71">

               <speaker>PODPREDSEDNIK MAG. VASJA KLAVORA:</speaker>

               <p>Ima predstavnik vlade morda željo? <stage>(Ne.)</stage> Hvala lepa. S tem zaključujem razpravo o
               predlogu zakona v celoti. Prehajamo na razpravo o členih in vloženih amandmajih, ki
               jo bomo vodili na podlagi pregleda amandmajev z dne 13.7.2006. V razpravo dajem 4.
               člen in amandma poslanske skupine LDS, 4 amandmaje poslanske skupine SD - Socialnih
               demokratov, amandma poslanskih skupin SDS, NSi in SLS in amandma poslanskih skupin
               SLS in DeSUS ter amandma poslanskih skupin SD in NSi. Kdo želi besedo? Gospod
               Brenčič. Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp72">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Lep pozdrav vsem. Nam je ostalo še kar
               precej časa, zato se mi prav posebno ne mudi.</p>
               <p>Najprej bi rekel takole. Meni ne bo in tudi ni potrebno, da slikam črno-belo podobo,
               kot da je vse, kar je enkrat poprej priteklo na dan, bilo motno, blatno, vse, kar
               danes priteče, vključno s tem zakonom, je pa lep kristalni izvir. Temu ni tako in
               zato je prav, da poskušamo, ker temu ni tako, tudi ta izvir nekoliko popraviti, ga
               malo očistiti. Del tega čiščenja je seveda tudi 4. člen oziroma 6. člen osnovnega
               zakona. Da je do te možnosti prišlo, je seveda tudi zasluga ta, da smo izbrali dovolj
               modrosti in smo v drugem branju, ko je bil oblikovan ta člen v podobi, kakršna je
               bila za tretjo branje, bilo dovolj volje, da si vzamemo čas in da se nekako vsebinsko
               poglobimo in napravimo ta člen, ki je ključen člen tega zakona, nekoliko bolj
               življenjski, če ne bolj pravičen. Zato smo si v poslanski skupini vzeli voljo in tudi
               potrebo, da pripravimo amandma. Jaz se bom sedaj osredotočil predvsem na naš amandma,
               pozneje še nekaj drugega in sem vesel, da nas je v tem hotenju podprla tudi in
               sopodpisala amandma tudi še ena koalicijska stranka.</p>
               <p>Izhodišče, ki je na tem segmentu, ki ga obravnavamo v amandmaju, in posegom v
               študentsko delo bilo v pripravi po končanem drugem branju, v pripravljenem zakonu za
               tretje branje, je bilo nesprejemljivo. Prvič iz dejstva, da govorimo o koncesijski
               dajatvi, ki jo ustvarjajo študenti neposredno s svojim delom in se praktično ta
               koncesijska dajatev in štipendijski sklad kot tudi posebna koncesijska dajatev v
               višini 2% za izgradnjo domov praktično polni iz njihovega zaslužka, iz njihovega
               manjšega neto zaslužka. Praktično oni gradijo iz svojega dela študentske domove in
               polnijo sklad, ki ga mi pozdravljamo, predvsem za štipendiranje njihovih zanamcev, ki
               prihajajo. In zato ni vseeno, kako to obliko postavimo.</p>
               <p>Mi smo zato zasledovali vsaj tri cilje. Najprej bom rekel, da naš amandma ni idealen,
               kar zlepa nobeden ni. Želeli smo ga pa toliko artikulirati, dokler ga nismo postavili
               v vsebino, da smo ugotovili, da je praktično edina uravnotežena situacija, ki posega
               v ta segment. Želeli smo najprej ohraniti izhodiščno podobo zakona, ki je bil
               usklajen. Po tem segmentu so študentje ključni faktor. Poleg tega smo želeli na nek
               način slediti predlagatelju in za nianso zmanjšati nelojalno konkurenco študentskega
               dela vizavi rednemu iskanju dela.</p>
               <p>In kot tretje smo želeli, s tem, da smo koncesijsko dajatev
               povečali<gap n="..."/><stage>/Nerazumljivo./</stage> Kot tretje smo pa hoteli vzpostaviti oziroma ohraniti
               nevtralno oziroma zdravo konkurenco na trgu ponudnikov. Zato smo tudi rekli, da naj
               zavod, ki prihaja na trg kot nov ponudnik študentskega dela, ima enako obvezo tako do
               sklada kot do študentskih organizacij. Jaz ne bom rekel, tudi mi v poslanski skupini
               ne trdimo, da je vse najboljše v sistemu študentskega organiziranja. Dejstvo pa je,
               da če bi uveljavili izhodišče tako, kot je bilo končano po drugi obravnavi, je ta
               pristop nevzdržen sistemski razpad trenutne organiziranosti študentov, kar ni dobro.
               Vrsta projektov, ki jih ŠOS-i peljejo, je dobrih. Če samo omenim lokalne klube
               študentov, ki se financirajo iz tega naslova, v lanskem letu skoraj v obsegu
               milijarde. Brez tega denarja praktično ne morejo na lokalnem nivoju študentje resno
               dihati. Zato smo mi rekli, pojdimo potem pa v tem segmentu tako, da poskušamo
               zagotoviti nekoliko večji in-put kot sredstev. Seveda imeli smo v vidu dejstvo, da bo
               s povečanjem koncesije na 12%, za 2%, seveda kar naenkrat se ta zadeva transmisirala
               na neto zaslužek študentov. Najprej gre sedaj v breme delodajalca. Zato smo krepko
               razmišljali, kako zajeti ali v kakšnem obsegu se upamo še povečati to dajatev. Pa smo
               rekli naj to bo. S tem smo potem delili tako, kot sledi iz obrazložitve amandmajev.
               Tisti, ki se je poglobil v obrazložitev, je dobronamerna, pristna, široka mi v dveh
               stavkih, populistično, kot je alternativa našemu amandmaju s strani drugih dveh
               koalicijskih strank. Že zaradi tega želimo zasledovati neko dobronamernost, da bi ta
               segment v zakonu kolikor toliko razumno spremenili. To se pravi z 12% koncesijsko
               dajatvijo se nateče kar nekaj več. Jasno je, da se bo iz tega naslova po projekciji,
               realizaciji v letu 2004 nateklo v državni proračun, ker se je 20% davek odvajal od
               koncesije, dodatnih 320 milijonov. Če je pristopanje ostale koalicije in ministrstva,
               vključno z vlado, pristno, potem naj sprostijo to razliko denarja v korist sklada in
               bo v skladu dodatnih v tej projekciji 320 milijonov, čeravno bo manj, ker evidentni
               podatki za obseg realizacije za leto 2005 so dobrih 25% manjši, kot izhaja iz
               izhodišča zakona leto 2004. Mi namenimo potem po 37,5% od te dajatve tako v odvajanje
               za organiziranje študentov, za vse njihove produkte, od katerih bo naravni selektor,
               ker sredstev ne bo dovolj, ker se zmanjšujejo in tudi teh je manj, da se bodo na nek
               pregleden, transparenten način tudi sama organizacijska struktura študentov po
               naravnem sistemu preobrazila, vendar zato niso potrebni radikalni posegi, ki niso
               dobri. Ta družba ne potrebuje takih posegov, sploh ne v trenutku, ko smo pred
               dejstvom, da v času, ki ga živimo, stojijo pred nami hočeš, nočeš določene reforme.
               Enako smo rekli, gre ta procent tudi posrednikom. Jaz ne želim vihteti meča,
               poenostavljeno, ampak tisti, ki to dela, se naj poglobi, kaj v obstoječem obsegu ali
               obsegu stroškov predstavlja temu,ki ponuja delo, celoten razrez, pa boste videli, če
               ostane tako, kot je izhodišče za tretje branje, vsi ponudniki, vsi študentski
               servisi, ki delujejo v okoljih, kjer je težje pridobivati realizacijo, praktično
               propadejo. Ohranijo se lahko samo nekateri večji študentski servisi. Ampak to ni
               potrebno napraviti. Ta preobrazba bo nastajala sama, če bo zavod opravljal korektno
               poslanstvo s tem, da bo imel prednost, ker ga bo država dotirala za stroške, ki jih
               bo imel s ponujanjem dela. In zato je potem ohranjen procent za sklad v višini 25% te
               dajatve, kar pomeni realno enak obseg sredstev, kot je izhodišče za tretjo branje,
               kar se mi zdi korektno. Vse, kar je več, veste, morajo nazadnje pa k temu dati zeleno
               luč tisti, ki to ustvarjajo. To pa so študentje. Enostavno ne razumem pristopa
               ministrstva. Ministrstvo je pripravilo zakon za vlado, vlada ga je sprejela, ponudili
               so obstoječo 10% koncesijo. To je bil njihov predlog. In jih ne razumem, da kar
               naenkrat pa je za njih sprejemljivo tudi 11%, 12%, potem ni več 12%, sedaj pa je
               sprejemljivo 13%. To ne gre, dragi moji, to ni bilo dostojno. Kaj pomeni 13%
               koncesijska dajatev? Pomeni, da bodo študenti državnemu proračunu dali dodatnih 160
               milijonov, izhajajoč iz leta 2004. Pomeni, da bo post festum kar naenkrat postalo
               tudi to študentsko delo le manj konkurenčno in zaradi tega tudi manjša realizacija,
               manjši pretok sredstev v sklad za štipendiranja, manjši pretok sredstev v sklad za
               izgradnjo študentskih domov. Ampak študentsko delo je bilo in bo v naprej, z vsemi
               segmenti, ki jih ima, družbeno, splošno, koristno. Če za nianso zmanjšamo njihovo
               nelojalno konkurenco, smo tem šli nasproti predlagatelju, vendar tukaj moramo imeti
               mero. Iz teh vzrokov smo seveda mi želeli ta amandma artikulirati dosti širše,
               najboljše seveda soglasje ni bilo znotraj koalicije in mi smo se odločili, da s tem
               gremo.</p>
               <p>Jaz trdim, da vse, kar je več, kot je to uravnoteženi predlog, je potrebno zopet
               reči, zaustavimo se in poglejmo, da ne bomo naredili navsezadnje koraka v neznano, ki
               bo po prej za obseg sredstev v sklad slabši kot boljši.</p>
               <p>Ne želimo biti všečni, vem pa, da v danem trenutku in v danem stanju z vedenjem, da
               je v upadanju to delo, da je to še zadnja nekako sprejemljiva možnost.</p>
               <p>Prav je, da zavod tu odvaja, kar ni bil predlog po izhodiščih bil za tretjo branje.
               Mi smo to v našem amandmaju prenesli, ker trdimo, da mora biti enako zavezan zavod za
               del odvedenih sredstev v korist študentskemu organiziranju. Ali je to komu všeč ali
               ne, ampak dejstvo je, da še vedno tisti državni organi ali vlade, ki so se soočali s
               pretrdim odnosom v sogovorništvu s študenti, so morali navsezadnje korigirati svoje
               pristope, ker to je pač splošno dejstvo, ki ni od, ne vem, katerega leta, ampak je tu
               prisotno dolga leta, ne glede na vrsto in barvitost sistemov v tisti državi in tisti
               družbi, ki trenutno upravljajo državo.</p>
               <p>Tako da jaz vsekakor toplo priporočam, ne zaradi všečnosti, da je amandma, ki smo ga
               mi pripravili, neka edina realna možnost v tem, kar danes na mizi imamo. Lahko mi to
               povečamo na 13%, ampak pošteno bi bilo, ker ministrstvo zagovarja kar naenkrat celo
               za 3% večjo koncesijsko dajatev v korist sklada, kot ga je predlagalo, da bi vsaj za
               procent, da ne gre sedaj na 13%, pa da bi šlo na 3% pri dodatni koncesijski dajatvi
               po zakonu, ki smo ga včeraj obravnavali in nekoliko bolj optimistično pristopili v
               skladu z izgradnjo domov. To bi bilo mnogo bolj korektno in verodostojno. Sicer ni za
               to pristojno to ministrstvo, ampak o vsebini govorimo, ki se napaja iz enega in
               istega korita.</p>
               <p>Ne vem, kaj lahko še povem, se bom še oglasil, če bo potrebno. Ni potrebno, da v tem
               segmentu vihtimo, ne vem, bič po študentskih servisih. Tisti, ki se je malo poglobil
               v finančno poslovanje servisov v zadnjih dveh letih, je slika tako dimetralno
               nasprotna. Če samo primerjamo Študentski servis Maribor izpred let, ampak zato
               navsezadnje ni tako kriva zakonodaja, ampak predvsem zelo profilirani pristopi, kako
               pa je mogoče ob tej zakonodaji hoditi po neki vrste konici noža. Ampak če smo
               korektni, to, kar se dogaja v zadnjih letih, je drugače in moramo za izhodišče
               predmetnega zakona, ki zdajle vstopa v to družbeno klimo in razrešuje neko družbeno
               vprašanje, nastopati z dejstvi in z realnimi zajemanji in situacijo v obstoječem
               stanju. Jaz sem prepričan, da teh sredstev ne bo dovolj niti slučajno za ohranjanje
               paketa, ki ga zdaj ponujajo ŠOV-i. In prisiljeni bodo vzpostavljati reorganizacijo
               tako v sistemu upravljanja kot v produktih, ki jih ponujajo. Škoda pa je, da bi
               nekateri produkti ugasnili, ki so dobri. Pa nič hudega, če so nastajali nekoliko
               nazaj, tudi mi smo živeli pred petimi, desetimi leti, pa v drugačnih koalicijah za
               dobro te države in njenih ljudi. In pred takšno predpostavko bi lahko mirno ta cela
               koalicija bila složna s predlogom, ki smo ga pripravili, v dobro zakona, da bo zakon,
               ki je dober, še boljši na tem segmentu.</p>
               <p>Zdaj pa samo še dve besedi o drugem odstavu, s katerim nastopa v amandmaju poslanska
               skupin SD. Mene seveda že ves čas nekako ob tem, da močno podpiram pristop
               ministrstva, da nekako sekamo prevelike zlorabe, ki se v segmentu prejemnikov
               denarnih socialnih pomoči zdaj dogajajo. Ampak še vedno. Če pogledamo, kakšen je
               profil teh prejemnikov in koliko je mladih in če ugotovimo, da je gro teh sorazmerno
               psihično labilnih oseb in zdaj to osebo dati pred dejstvo, da prevzame vsako
               zaposlitev, to je veliko vprašanje. Jaz se tega malo bojim. Nisem pa sozvočen s tem,
               ker to sta si kompatibilna eden vaš drugi amandma, da pa vzamemo iste parametre kot
               za te, ki so pa prejemniki nadomestila, ki jim pa pripada že iz naslova zavarovanja,
               ki ga plačujejo iz dela, da v tem manjka primerno zaposlitev, ki pa bi bila z
               nekoliko drugačnim pristopom opredeljena. Ali je to mogoče napraviti s podzakonskim
               aktom ali ne vem. Vem pa, da v tem segmentu se bojim dobronamerno, da bi bilo dobro,
               če bi imeli kakšno dodatno varovalko. Hvala lepa.</p>
            </sp>
            <sp xml:id="SDZ4-Redna-19-2006-07-14.sp73">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bajc. Prosim.</p>
            </sp>
            <sp xml:id="SDZ4-Redna-19-2006-07-14.sp74">

               <speaker>JOSIP BAJC:</speaker>

               <p>Gospod podpredsednik, spoštovani gospod minister s sodelavkami in sodelavcem,
               kolegice in kolegi!</p>
               <p>Danes smo poslušali veliko o vsebini tega zakona, ki ga obravnavamo, enako smo
               poslušali tudi pri drugi obravnavi. Žal je poslovnik tak, da omogoča tudi pri tretji
               obravnavi široko razpravo tudi o vsebini in vsemu drugemu, ki je ni možno spremeniti
               v tretji obravnavi. Možno je spremeniti samo tisto, kar je bilo sprejeto bodisi z
               amandmaji in so danes tudi vloženi amandmaji. Ne glede na to, da sem s strani
               študentov tisti dan, ko smo sprejemali zakon v drugi obravnavi, bil pričakan z žvižgi
               in tudi papirnatim tepihom, pa kmalu me tudi spustili ne bi skozi pred vhodom te
               dvorane, sem se skupaj s kolegi iz poslanske skupine Slovenske ljudske stranke
               potrudil, da smo pripravili amandma, ki po naše, in tako kot je kolega Brenčič rekel,
               v največji možni meri sledi tistemu, kar je bilo v fazi nastajanja tega zakona
               dogovorjeno med predstavniki ministrstva za delo, družino, socialne zadeve in s
               predstavniki študentov. Ne bi rad ponavljal tega, kar je kolega Brenčič že v svojem
               uvodu povedal, vendar nekaj dejstev. Tako kot je rekel, mi smo iskali nek kompromis,
               da ostaja namen sredstev, ki se zagotavlja organizatorjem študentskega dela v enakem
               nominalnem znesku, da ostajajo sredstva, ki se namenjajo študentskim organizacijam
               tudi v enakem nominalnem znesku in da tudi tisto, kar je vodilo ministrstvo za
               spremembo tega zakona, da se določena sredstva iz naslova koncesij za delo študentov
               se namenijo za štipendiranje. Ko smo usklajevali vsebino tega zakona znotraj
               koalicije, zanimivo, da v osnovnem besedilu je bilo govora ves čas o deset. In naš
               predlog, ki smo ga dali v koalicijsko usklajevanje, je, lahko bi rekel, doživel
               skoraj obsodbo, razen kolega Žnidaršiča, ki je sedel zraven mene in si je pogledal
               dejansko vsebino tega našega skupnega amandmaja in je rekel: <q>"Tako tudi jaz v imenu
               Demokratične stranke upokojencev podpišem."</q> V nadaljnji razpravi pa pade predlog, da
               ne 12, lahko gremo celo na 13 in tako naprej. Tako ne razumem, tako kot je rekel že
               sam kolega Brenčič, ki je bolj doma na tem področju, od kod naenkrat takšna
               sprememba.</p>
               <p>Da ne bi bil predolg. Kolegice in kolegi, ocenjujem, da je amandma, ki sta ga
               sopodpisali dve koalicijski stranki v največji meri približek tistemu, kot rečeno,
               kar je prvotno pripravilo ministrstvo, predvsem pa je skoraj identično s tistim,
               razen, da gre z 10 na 12 ta prispevek, kot je bilo usklajeno tudi s študenti oziroma
               študentsko organizacijo. In vabim kolege in kolegice, da ta amandma podpremo. Sam bom
               pa podprl tudi amandma pod zaporedno številko 3.</p>
            </sp>
            <sp xml:id="SDZ4-Redna-19-2006-07-14.sp75">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata. Prosim.</p>
            </sp>
            <sp xml:id="SDZ4-Redna-19-2006-07-14.sp76">

               <speaker>MAG. MAJDA POTRATA:</speaker>

               <p>Hvala. Socialni demokrati smo k 4. členu vložili štiri amandmaje. Drugi in četrti
               amandma se dotikata primerne zaposlitve za prejemnike denarne socialne pomoči oziroma
               njihove obveznosti, katero delo sprejeti po posredovanju zavoda za zaposlovanje.
               Menimo, da je prav, če je ta kategorija iskalcev zaposlitve izenačena s tistimi
               brezposelnimi, ki so prejemniki denarnega nadomestila za čas brezposelnosti. Tako
               namesto vsakega dela predlagamo vsako primerno zaposlitev.</p>
               <p>Enako je tudi pri četrtem amandmaju. Amandma k 4. členu pod zaporedno številko sedem
               se nanaša na to, da naj bi čisto vsak posredovalec študentskega dela, torej tudi
               zavod za zaposlovanje enako kot študentski servisi, moral odvajati koncesnino po
               istih postopkih, kot je to veljalo zdaj za študentske servise, se pravi tudi v
               štipendijski sklad, tudi za materialne stroške, ampak tudi za študentsko
               organizacijo. In to so trije amandmaji, ki jih v tretje predlagamo v sprejem
               državnemu zboru, kar pomeni, da svojega stališča od začetka zakona do sedaj nismo
               spremenili. Če bo s kakšnim drugim amandmajem sprejetim, kakšen od teh naših
               predlogov vendarle upoštevan, bomo zadovoljni. Ampak ne se slepiti, da je bila
               pripravljenost za naše predloge ves čas taka, kot se kaže šele sedajle.</p>
               <p>In sedaj še k zadnjemu, to je k osmemu amandmaju k temu členu. S tem amandmajem
               skušamo uveljavljati tisto, kar je bilo med partnerji dogovorjeno. Se pravi 10%
               koncesnina po tistih odstotkih, ki so bili v poprej določeni, se pravi 2 krat 35 za
               štipendijski sklad in za študentski servis, oprostite, 2 krat 45 in tako za
               študentski servis tudi ustrezen znesek. Hvala.</p>
            </sp>
            <sp xml:id="SDZ4-Redna-19-2006-07-14.sp77">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Petan, prosim.</p>
            </sp>
            <sp xml:id="SDZ4-Redna-19-2006-07-14.sp78">

               <speaker>RUDOLF PETAN:</speaker>

               <p>Hvala za besedo. Jaz bom zagovarjal naš amandma iz preprostega razloga. Moramo se
               vprašati, kar sem že danes večkrat povedal, kaj je naš cilj. Naš cilj je omogočiti
               študentom primeren študij, da bodo lahko študirali, ne pa, da bodo delali. Delajo
               lahko, če jim bo ostal čas ali pa, ne vem, če je to tudi njihova izrecna želja, ampak
               zato, da bodo pa lahko študirali, to ni naš cilj. Naš cilj mora biti, da bodo lahko
               študirali brez tega, da bodo morali delati. In če zasledujemo ta cilj, in mi smo ga
               zasledovali, to je naš pogled, mi ne trdimo, da imate drugi narobe, pač zagovarjate
               druga stališča. Ampak naš cilj je takšen, da študentje lahko čim prej doštudirajo, da
               bodo čim prej tudi aktivni na trgu delovne sile, to se pravi, da bodo tudi zaposleni,
               da bodo lahko zopet dajali v sklad itn., ker potem bomo socialna država. Če bomo pa
               imeli deset let študente, ki pri 30-ih letih ne bodo imeli ene ure delovne dobe,
               potem bo pa težko tudi za njih. In v tem kontekstu smo pripravili tudi ta amandma in
               dovolite, kaj pomeni pri podatkih iz študentskega dela za leto 2005 in 2006. Tu se je
               sukalo 60 milijard in 10% koncesnina pomeni 6 milijard, to je jasno, saj tu znamo vsi
               računati. Recimo naš amandma pravi to, da bi ta koncesijska dajatev znašala potem 7,8
               milijarde, za delo študentskih servisov bi bilo 2,73 milijarde, isto za študentske
               organizacije, za štipendije 2,34 milijarde. Če je to seveda znižan, 30% za štipendije
               in 35% za ostala dva, ki sta v tem sistemu, 25% pomeni samo 1,8 milijarde za
               štipendije in 2,7 milijarde isto za študentske servise in študentske organizacije.
               10% pa pomeni samo 600 milijonov, nič več. To ni naš cilj, naš ni, če je cilj koga
               drugega, v redu, so to povedali in so zapisali, ampak ne morejo trditi, da je to
               boljše, da boljše sledi temu cilju, da bomo študentom lahko dali štipendije. Samo iz
               tega računa res ne, ampak država je že povedala, da bo dala še nekaj zraven, to je
               minister povedal tudi v tej dvorani pred par dnevi in jaz to verjamem in ni vseeno,
               če praktično nimamo nobenega tolarja za štipendije ali pa če imamo, ne vem, samo iz
               tega naslova dobri dve milijardi, pa še država nekaj zraven. Takrat je bilo govora o
               15 tisoč štipendijah, ki bi jih lahko dobili v kombinaciji s tem delom in pa s tem,
               kar se je država obvezala. Mislim, da moramo pritiskati na vlado, da bo seveda še
               dala kaj iz tega naslova, to so bistvene razlike.</p>
               <p>Sedaj pa še nekaj, če 13% koncesijska dajatev na študentsko delo pomeni tako hudo
               obremenitev, potem ne vem, kaj je 80% obremenitev za redno delovno mesto. 80 proti 10
               ali pa 80 proti 13, a je to tako grozna obremenitev? Jaz mislim, da ne. Če pa tiste
               3% res ogrozijo 10 na 13, potem je pa tako ali tako sistem čisto narobe in je
               skregano z zdravo logiko. Mi zagovarjamo ta predlog, ki smo ga vložili, podatki so
               tudi jasni, seveda drugi pač imate drugačne poglede in to, dobro, nas ne moti, ampak
               naš pogled je drugačen, očitno se razlikujemo v ciljih, ki jih zasledujemo, to pa je,
               da bi vsak študent lahko imel štipendijo in da delo ne bi bilo kot kategorija, ki je
               sploh pogoj za to, da lahko nekateri študirajo, ampak kot neka dodatna oblika.
               Hvala.</p>
            </sp>
            <sp xml:id="SDZ4-Redna-19-2006-07-14.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žnidaršič.</p>
            </sp>
            <sp xml:id="SDZ4-Redna-19-2006-07-14.sp80">

               <speaker>MAG. FRANC ŽNIDARŠIČ:</speaker>

               <p>Lepa hvala. Torej, ob tej razpravi je treba poudariti, da je pričakovanje, da bo ob
               kakršnemkoli procentu pričakovana količino denarja ostala za štipendije, je popolnoma
               zmotno. In v tem smislu moramo povedati, da je amandma, ki ga je pripravila Slovenska
               ljudska stranka in ki smo se mu mi približali predvsem zato, ker je bil najbližji
               tistemu, da ostane dogovor, ki je bil dosežen s študenti, še najmanj škodljiv v tem
               smislu, da bi poslabšal konkurenčnost študentskega dela ne eni strani, na drugi
               strani pa omogočal približno toliko denarja za obštudijske dejavnosti študentske
               organizacije, kot je bilo mogoče pričakovati iz prejšnjega razmerja. Ni pa nobene
               garancije, da se bo to zgodilo. Mi ne vemo, kakšen bo vpliv tega poslabšanja
               konkurenčnosti tega dela na obseg študentskega dela, lahko bo že teh 12% vplivalo na
               to, da bo denarja manj od pričakovanega v štipendijskem skladu, zato je iluzija
               misliti, da bi tukaj povečevanje procenta na 13 ali pa celo več prispevalo tudi
               sorazmerno več denarja v študentski sklad. Lahko bi se prav naglo prelomilo navzdol
               in na slabše, tako da v tem smislu mislimo, da je amandma Slovenske ljudske stranke z
               našim sopodpisom vreden podpore v upanju, da se bo zgodilo to, kar pričakujemo. Tudi
               za to spremembo nismo prepričani, če bo dovolj dobra ob tem, da se že čuti določen
               upad obsega študentskega dela. In s tem je treba računati, drugače so vse naše želje
               po tem, kako bi povečali štipendijski sklad, lahko samo pravljice za ta trenutek, ki
               se bodo kasneje izkazale z eno drugo kruto resničnostjo, od katere ne bo imel nihče
               nič, ne država ne štipendijski sklad, še manj pa študentje, ki so v tolikih letih
               skozi ta model razvili številne obštudijske dejavnosti, ki bodo tako doživele
               redukcijo sredstev, hkrati bodo začele pa še ugašati ali pa bodo izumrle: in s tem ni
               dobro računati in s tem se mi ne strinjamo, zato bomo ta amandma podprli v upanju, da
               bo doživel dovolj široko podporo, da bo tudi sprejet. Hvala lepa.</p>
            </sp>
            <sp xml:id="SDZ4-Redna-19-2006-07-14.sp81">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Brenčič.</p>
            </sp>
            <sp xml:id="SDZ4-Redna-19-2006-07-14.sp82">

               <speaker>STANISLAV BRENČIČ:</speaker>

               <p>Hvala lepa. Lahko je všečno nastopati, bo pač toliko denarja več, pa napišemo - bo 20
               tisoč štipendij. Ampak to je nekorektno, ljudje. Mi smo vladna koalicija. Vladna
               koalicija, ki je predlagala zakon, ki ga je usklajevala s partnerji; in ti so
               sklenili, ti partnerji, ki ustvarjajo to vrednost, iz katere polnimo ta sklad, in so
               rekli, tole je še, prej ni bilo nič. Sedaj bom nekoliko za njih večje breme, pa bomo
               imeli sklad in bo vedno v postopku, ni bilo govora o kakšnem dodatnem viru iz
               dajatve. Šele ko smo mi pripravili pa krepko presoldirali posledice, tudi študentje,
               kar na enkrat pa lahko gre vlada in mi kot koalicija, odgovorna koalicija, na 13%, da
               bomo polnili državni proračun. To je nekorektno, ljudje božji. Bodimo malo
               verodostojni.</p>
            </sp>
            <sp xml:id="SDZ4-Redna-19-2006-07-14.sp83">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan, prosim.</p>
            </sp>
            <sp xml:id="SDZ4-Redna-19-2006-07-14.sp84">

               <speaker>RUDOLF PETAN:</speaker>

               <p>Hvala. Spoštovane gospe in gospodje! Kaj je primarna kategorija v tej zadevi, ali
               študentje ali študentski servisi? To mi odgovorite. Kaj je vredno več pozornosti, 100
               tisoč študentov ali pa če jih je še nekaj več, ali pa 70 študentskih servisov, kateri
               lastniki, ne študentski servisi, lastniki študentskih servisov so postali lastniki
               hotelov po celi Sloveniji. In vas vprašam, koliko imajo študentje cenejše sobe v teh
               hotelih? To mi odgovorite. Če imajo cenejše, prosim, mi povejte, potem bom spremenil
               svoje mnenje. Dokler pa tega ne slišim, da imajo študentje v teh hotelih cenejše
               sobe, bom pa jaz ostal pri svojem mnenju. Zame so bolj pomembni, več pozornosti
               posvetiti 100 tisoč študentom kot pa 70 študentskim servisom. Oprostite.</p>
            </sp>
            <sp xml:id="SDZ4-Redna-19-2006-07-14.sp85">

               <speaker>PODPREDSEDNIK MAG. VASJA KLAVORA:</speaker>

               <p>Gospod Benčič, prosim.</p>
            </sp>
            <sp xml:id="SDZ4-Redna-19-2006-07-14.sp86">

               <speaker>STANISLAV BRENČIČ:</speaker>

               <p>Jaz ne želim nastopati populistično, ampak to je populizem. Tudi zavod bo imel
               stroške, stroške z vsem, podobno ki jih imamo sedaj, s tem da jih bo država
               <gap n="..."/><stage>/Nerazumljivo./</stage><gap n=".."/> pokrila iz proračuna. Bodimo toliko korektni in se poglobimo,
               kaj so stroški sedanje ponudbe teh, ki nastopajo na trgu, in jih ne blatimo tako z
               ognjem in mečem iz neke preteklosti, ki ni res, na današnji dan.</p>
            </sp>
            <sp xml:id="SDZ4-Redna-19-2006-07-14.sp87">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, prosim.</p>
            </sp>
            <sp xml:id="SDZ4-Redna-19-2006-07-14.sp88">

               <speaker>MAG. MAJDA POTRATA:</speaker>

               <p>Rada bi dočakala tisti dan, ko bo vsak študent dobil štipendijo, ob tem da računamo,
               da se bo odstotek študirajočih dvignil. Rada bi slišala korekten račun, iz katerih
               virov bo mogoče ta sredstva zagotoviti?</p>
               <p>Drugo pa. Če hočete uničiti študentske servise, ne uničujte študentske organizacije
               in dovolite svobodno presojo študentom, ali poleg študija lahko tudi opravljajo kaj
               študentskega dela. To, kar pa sedaj delate, delate pa študentsko delo popolnoma
               nekonkurenčno in to je končni učinek. Dajte enkrat stvari poimenovati s pravim
               imenom. Hvala.</p>
            </sp>
            <sp xml:id="SDZ4-Redna-19-2006-07-14.sp89">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bajc.</p>
            </sp>
            <sp xml:id="SDZ4-Redna-19-2006-07-14.sp90">

               <speaker>JOSIP BAJC:</speaker>

               <p>Hvala, gospod podpredsednik. Kolegu Petanu. Z zakonom smo omogočili, da je tudi zavod
               lahko organizator študentskega dela in če se bo dobro pokazal, bo on <q>"pokasiral"</q> ta
               denar in bo <gap n=".."/><stage>/Opozorilni znak./</stage><gap n=".."/> <gap n=".."/><stage>/Nerazumljivo./</stage><gap n=".."/> polnil državni proračun in ne
               bo polnil proračuna študentskih servisov.</p>
            </sp>
            <sp xml:id="SDZ4-Redna-19-2006-07-14.sp91">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Gospod Bajc. V razpravo dajem 36. člen in amandma poslanske
               skupine LDS, tri amandmaje poslanske skupine Socialnih demokratov ter dva amandmaja
               poslanskih skupin SDS, NSi, SLS in DeSUS. Kdo želi besedo? Gospod Rop, prosim.</p>
            </sp>
            <sp xml:id="SDZ4-Redna-19-2006-07-14.sp92">

               <speaker>MAG. ANTON ROP:</speaker>

               <p>Najlepša hvala. V poslanskem klubu LDS smo pripravili amandma, s katerim želimo
               prispevati k temu, da bi 48.a člen bil boljši, bolj kvaliteten in da bi z njim
               omogočali večjemu obsegu brezposelnih udeležbo pri tej obliki aktivne politike
               zaposlovanja.</p>
               <p>Analize strukture brezposelnih zelo jasno kažejo, da so tisti najtežje zaposlitvi,
               tisti, ki so najdlje na zavodu za zaposlovanje, ravno tisti, ki so v teh starostnih
               skupinah od 30 do 55 let, zlasti v zadnjem času, ko je prišlo in prihaja do dodatnih
               prilivov iz naslovov stečajev in nekaterih drugih problemov podjetij.</p>
               <p>Torej, mi predlagamo, da se ta amandma ustrezno premisli in eventualno seveda tudi
               sprejme, kot hkrati predlagamo, da se tudi prejšnji amandma pri prejšnjem členu, ki
               se nanaša na študentsko delo in smo ga vložili v LDS, prouči, ker je ta edini
               orginalen in se nanaša na 10% koncesnino in seveda pomeni z vidika konkurenčnosti
               študentskega dela daleč najboljši predlog. Tako pa smo priča tukaj znotraj
               koalicijskemu preigravanju, kdo bo koga, oboje je pa <q>"de facto"</q> držijo študentsko
               delo in ogrožajo bodoče prilive iz tega naslova, in bo res zanimivo opažati, kaj se
               bo v bodoče dogajalo. Sta pa oba amandmaja, je pa seveda potrebno tukaj povedati,
               bistveno boljša, kot je bil prvoten predlog vlade, ki je bil seveda usmerjen v to, da
               se študentsko delo počasi ukine in študentske organizacije omeji pri sredstvih.
               Najlepša hvala.</p>
            </sp>
            <sp xml:id="SDZ4-Redna-19-2006-07-14.sp93">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, prosim.</p>
            </sp>
            <sp xml:id="SDZ4-Redna-19-2006-07-14.sp94">

               <speaker>MAG. MAJDA POTRATA:</speaker>

               <p>V drugem amandmaju predlagamo oprostitev plačila prispevkov namesto povračila. V
               tretjem: za osebe do 28 leta starosti predlagamo skrajšanje časa brezposelnosti na 1
               leto iz 2 in v petem amandmaju menimo, da bilo bolje, če bi lahko tudi kombinirali
               različne ukrepe aktivne politike zaposlovanja. To so reči, za katere menimo, da so
               sprejemljive, in računamo na podporo. Hvala.</p>
            </sp>
            <sp xml:id="SDZ4-Redna-19-2006-07-14.sp95">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Končali smo z razpravo o amandmajih, o katerih bomo v skladu s
               časovnim potekom seje zbora odločali danes v okviru glasovanj pol ure po prekinjeni
               12. točki dnevnega reda oziroma najkasneje ob 21.40. S tem prekinjam to točko
               dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  IZVAJANJU TEMELJNIH RAZVOJNIH PROGRAMOV SLOVENSKE VOJSKE V LETIH 2008 DO 2015.</title>
               </p>
               <p>Predlog zakona je v obravnavo zboru predložila vlada Republike Slovenije. V zvezi s
               tem zakonom je skupina desetih poslancev s prvopodpisanim Antonom Anderličem
               zahtevala, da državni zbor opravi splošno razpravo. Besedo dajem predstavniku vlade
               za dodatno obrazložitev predloga zakona in ob enem tudi pozdravljam vse predstavnike
               vlade oziroma ministrstva za obrambo. Gospod minister, imate besedo, izvolite
               prosim.</p>
            </sp>
            <sp xml:id="SDZ4-Redna-19-2006-07-14.sp96">

               <speaker>KARL ERJAVEC:</speaker>

               <p>Spoštovani podpredsednik državnega zbora, spoštovani zbor. Predlog zakona o izvajanju
               temeljnih razvojnih programov slovenske vojske v letu 2008 do 2015 je eden od
               temeljnih dokumentov, s katerim bomo zagotovili nadaljnji načrtni razvoj Slovenske
               vojske in preoblikovanje obrambnega sistema kot ključnega podsistema nacionalne
               varnosti z vidika kolektivne kot tudi nacionalne obrambe. Spoštovani zbor, če smo v
               90-ih letih morali izjemno hitro vzpostavljati in razvijati obrambni sistem ter v tem
               okviru tudi slovensko vojsko kot klasično funkcijo novonastale države in pri tem
               upoštevali zlasti takratne varnostne razmere, ki so bile pogojene z vojnami na
               območju nekdanje Jugoslavije, so razmere danes bistveno drugačne. To velja tudi za
               iskanje konceptov preoblikovanja Slovenske vojske v drugi polovici 90-ih let, ki so
               bili zaključeni s sprejemom odločitve o prehodu na poklicno vojsko s pogodbeno
               rezervo.</p>
               <p>V procesu približevanja in vključevanja v Nato in Evropsko unijo so se oblikovale
               dolgoročne razvojne usmeritve, ki upoštevajo tako potrebe nacionalne obrambe,
               kolektivne obrambe kot tudi druge obveznosti, ki jih država prevzema na obrambnem in
               varnostnem področju v okviru evroatlantskih integracij, v regiji pa tudi z zakonom
               določene naloge slovenske vojske, to je na primer pomoč ob naravnih in drugih
               nesrečah. S cilji sil 2004, ki smo jih uskladili in prevzeli v okviru zavezništva, so
               bile prevzete dolgoročne obveznosti države pri zagotavljanju ključnih vojaških
               zmogljivosti. Cilj sil so upoštevani v resoluciji o splošnem dolgoročnem programu
               razvoja in opremljanja slovenske vojske do 2015, ki jo je sprejel državni zbor v
               prejšnji sestavi julija 2004. Njeno uresničevanje se zagotavlja s srednjeročnim
               obrambnim programom 2005 - 2010, ki ga na podlagi ciljev sil zavezništva 2006 sedaj
               aktualiziramo za obdobje 2007 do 2012. V teh dokumentih so zelo konkretno in skladno
               s sodobnimi varnostnimi in obrambnimi potrebami določene poleg ciljev in strukture
               vojaške organizacije tudi ključne vojaške zmogljivosti, tako glede na namen in vrste
               enot, glavno opremo, kadrovske, logistične infrastrukturne in druge potrebe. Načrtno,
               celovito in v predvidenih rokih določeno doseganje teh zmogljivosti je zadnja leta
               temeljna podlaga in cilj dela ministrstva za obrambno in še posebej Slovenske vojske.
               Teh zmogljivosti tudi z vidika morebitnih parcialnih interesov ali želja ni mogoče
               spreminjati brez obsežnega usklajevanja v okviru zavezništva in vse bolj tudi v
               okviru Evropske unije. Doseganje in zagotavljanje načrtovanih zmogljivosti je na
               kadrovskem, tehničnem in funkcionalnem področju teklo v glavnem ustrezno, kar
               potrjujejo ocene različnih organov zavezništva, oziroma kar je bilo potrjeno tudi na
               nedavnem obisku v Sloveniji vojaškega odbora Nato. V dobršni meri je k uresničevanju
               teh zmogljivosti pripomoglo tudi izvajanje zakona o zagotavljanju sredstev za
               izvajanje temeljnih razvojnih programov obrambnih sil 1994 do 2007. Ta zakon je
               omogočil v prvem obdobju zagotavljanje bojnih sistemov, s katerimi nismo razpolagali
               ali pa so bili nezadostni glede na takratne varnostne razmere. Kasneje pa je bila z
               njim omogočena postopna modernizacija posodabljanja in načrtno opremljanje slovenske
               vojske, kljub nekaterim pomanjkljivostim in težavam po njegovem izvajanju v preteklih
               letih se je z njim zagotavljal stabilni finančni vir za vse ključne obrambne
               projekte. Z letom 2007 se veljavnost tega zakona izteče. Pri tem pa velja
               izpostaviti, da je zakon zagotavljal financiranje s posojili. Omogočal je poseben
               način knjiženja kupljenih sredstev, uvedel je protidobave, sistem letnega poročanja
               parlamentu in podobno.</p>
               <p>Glede na navedeno je treba zagotoviti ustrezne zakonske rešitve pri izvajanju
               temeljnih razvojnih programov Slovenske vojske tudi za obdobje od 2008 do 2015.
               Namesto podaljšanja sedanjega zakona smo se odločili za nov zakon. Pri tem želimo
               ohraniti vse, kar je pozitivnega v uveljavi v dosedanjem zakonu, in popraviti tisto,
               kar je bilo pogosto kritika tudi razprav v tem parlamentu. Upoštevali smo tudi
               rešitve, ki jih poznajo primerljive države, zlasti članice zveze Nato in Evropske
               unije. Bistvo vseh rešitev je, da ključnih vojaških projektov ni mogoče izvajati na
               podlagi letnih proračunov ali zakonov, ki urejajo njihovo izvrševanje, temveč gre za
               večletne projekte. S predlogom novega zakona zato urejamo porabo dela sredstev,
               namenjenih za obrambne investicije z letnimi proračuni v obdobju 2008 do 2015 v
               skupni višini 710 milijonov evrov. Zakon torej ne pomeni zakonske podlage za
               zagotavljanje sredstev, temveč predstavlja samo okvir, na podlagi katerega se lahko
               sklepajo večletne pogodbe in prevzemajo tudi obveznosti. Z zakonom je določeno, da je
               letna poraba lahko do največ 105 milijonov evrov, kar je okoli 20% več, kot bi bilo
               letno povprečje. Taka rešitev je potrebna, da bi lahko izvajanje pri projektu
               prilagodili dejanskim možnostim oziroma različnim objektivnim pogojem. Sredstva se
               lahko porabljajo za projekte, določene v dolgoročnem programu, ki ga sprejema državni
               zbor, razdelani pa so v srednjeročnih obrambnih programih, ki jih sprejema vlada. Pri
               sklepanju pogodb se mora upoštevati, da nabavljena sredstva ustrezajo standardom Nata
               in da so dogovorjene protidobave v skladu s smernicami, ki jih določi vlada. Vlada bo
               določala tudi letne načrte in prioritete, obenem pa enkrat letno poročala državnemu
               zboru o izvrševanju zakonov. Ohranjamo tudi različne medresorske skupine, ki
               zagotavljajo sprotno preverjanje in preglednost izvajanja projektov. Predlagane
               rešitve torej v ničemer ne odstopajo od prepisanih sistemskih rešitev pri proračunski
               porabi, bistveno pa je, da se z zakonom ureja namembnost dela investicijskih
               obrambnih sredstev v celotnem obdobju 2008 do 2015. Upoštevana je tudi obveznost
               države, ki je bila prevzeta ob vstopu v polnopravno članstvo v Nato, da bodo obrambni
               izdatki z letom 2008 dosegli 2% bruto domačega produkta. Z zakonom te višine ne
               presegamo. V obrazložitvi zakona smo povzeli v okviru dolgoročnega in srednjeročnega
               obrambnega programa glavno opremo oziroma sisteme, ki bodo s tem zakonom uresničeni.
               To so zlasti raketni sistemi v znesku 120 milijonov evrov, rakete 20 milijonov evrov,
               transportni zrakoplovi, navigacija in podobna oprema v znesku 140 milijonov evrov,
               nadaljevanje in zaključek projekta pehotno orožje ter strelivo 30 milijonov evrov ter
               elektronska in komunikacijska oprema 130 milijonov evrov.</p>
               <p>Naj omenim tudi bojna vozila 8x8, ki so dvignila precej prahu, in sicer v znesku 140
               milijonov evrov. Ti sistemi so še dodatno razdelani v srednjeročnih obrambnih
               programih, načrtuje pa se, da se bo okoli 20% sredstev zagotavljajo po splošnih
               proračunskih predpisih. V končnih določbah zakon ureja tudi zaključek izvajanja
               zakona o zagotavljanju sredstev za izvajanje temeljnih razvojnih programov, obrambnih
               sil Republike Slovenije v obdobju 1994 do 2007. Zakon določa, da se po letu 2007
               državnemu zboru posreduje zaključno poročilo o izvedbi celotnega zakona ter zagotovi
               ustrezen način knjiženja od plačil posojil. Poleg letnih poročil bi tako s skupnim
               poročilom za celotno obdobje veljavnosti tega zakona državnemu zboru predstavili
               realizacijo vseh projektov, ki jih je omogočil navedeni zakon. Na ta način bi tudi
               zaključili izjeme pri knjiženju nabav, ki sicer odstopajo od sistemskih rešitev.
               Predlog zakona smo seveda pripravili skupaj z ministrstvom za finance in je usklajen
               tudi v okviru procesov obrambnega načrtovanja v srednjeročnem in dolgoročnem obdobju.
               Zaradi zahtevnosti in kompleksnosti projektov pa menimo, da bi moral biti ta zakon
               sprejet še v tem letu, saj priprave posameznih projektov trajajo tudi 1 ali 2 leti,
               preden pride do oddaje naročil oziroma nabav.</p>
               <p>Morebiti nesprejem ali večja zakasnitev pri sprejemu tega zakona bi neposredno
               ogrozila nadaljnje načrtno zagotavljanje planiranih vojaških zmogljivosti, s katerim
               računajo tudi v zavezništvu. Te zmogljivosti bi moralo zavezništvo zagotoviti pri
               drugih članicah, kar pa bo pomenilo svojevrstno nezaupnico v kredibilnost naše države
               kot polnopravne članice Nata in tudi EU. V najboljšem primeru lahko pride do
               bistvenega zamika pri realizaciji zmogljivosti, ki pa jih ne bo mogoče nadoknaditi
               niti v več letih.</p>
               <p>Spoštovani, vseh teh odgovornosti in seveda tudi posledic smo se zavedali, ko smo
               skupaj z ministrstvom za finance pripravljali zakonske rešitve. Pri tem smo
               upoštevali tudi politične usmeritve, sprejete na Svetu za nacionalno varnost v
               preteklem letu, kot tudi pripravo drugih srednjeročnih in dolgoročnih razvojnih
               dokumentov. Predlagam, da predlog zakona v prvi obravnavi podprete, da bi lahko
               jeseni nadaljevali zakonodajni postopek. Hvala.</p>
            </sp>
            <sp xml:id="SDZ4-Redna-19-2006-07-14.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Proceduralno? Prosim, gospod Anderlič.</p>
            </sp>
            <sp xml:id="SDZ4-Redna-19-2006-07-14.sp98">

               <speaker>ANTON ANDERLIČ:</speaker>

               <p>Gospod predsedujoči, prosim, če preberete, kdo ima pooblastilo s strani vlade za
               zastopanje vlade pri tej točki.</p>
            </sp>
            <sp xml:id="SDZ4-Redna-19-2006-07-14.sp99">

               <speaker>PODPREDSEDNIK MAG. VASJA KLAVORA:</speaker>

               <p>Ja. Pred menoj je zapis, predstavnikov vlade: gospod Karl Erjavec, minister za
               obrambo, gospod Franci Žnidaršič, državni sekretar na ministrstvu za obrambo,
               generalni podpolkovnik Albin Gutman, načelnik generalštaba Slovenske vojske, gospod
               Miran Bogataj, sekretar v ministrstvu za obrambo, gospa Alenka Bratušek, vršilka
               dolžnosti generalne direktorice ministrstva za finance. To je ves seznam, ki ga imam
               pred seboj.</p>
            </sp>
            <sp xml:id="SDZ4-Redna-19-2006-07-14.sp100">

               <speaker>ANTON ANDERLIČ:</speaker>

               <p>Prosim, če ugotovite, ali so ti predstavniki tukaj, ali so namesto njih kateri
               drugi?</p>
            </sp>
            <sp xml:id="SDZ4-Redna-19-2006-07-14.sp101">

               <speaker>PODPREDSEDNIK MAG. VASJA KLAVORA:</speaker>

               <p>Ob vašem vprašanju ugotavljam, da je gospod minister tukaj, gospod Franci Žnidaršič,
               državni sekretar je tukaj, gospod general podpolkovnik Albin Gutman je prisoten in
               gospod Miran Bogataj tudi. V redu? Hvala. Sledi predstavitev stališča poslanskih
               skupin. Prosim mir. Besedo ima gospod Josip Bajc v imenu poslanske skupine Slovenske
               ljudske stranke. Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp102">

               <speaker>JOSIP BAJC:</speaker>

               <p>Hvala, gospod podpredsednik. Spoštovani gospod minister s sodelavci, spoštovani
               načelnik generalštaba, gospod Gutman, kolegice in kolegi!</p>
               <p>Ob osamosvojitvi smo si zastavili za cilje, ki smo jih dosegli, in sicer vključitev
               Slovenije v mednarodne povezave, med drugim tudi zaradi pomembnega cilja, to je
               zagotavljanja varnosti naroda in države. Ne smemo pri tem pozabiti, da je pri
               osamosvojitvi ključno vlogo odigrala tudi naša teritorialna obramba, ki je s pomočjo
               policije, vojaškimi sredstvi in načini zavarovala osamosvojitev in tudi na vojaškem
               področju dosegla zmago in umik zvezne vojske. Vse to so razlogi, zaradi katerih v
               poslanski skupini Slovenske ljudske stranke menimo, da je potrebno temeljno
               razmisliti o nadaljnjih načrtih razvoja Slovenske vojske. Danes lahko seveda trdimo,
               da v tem trenutku ne moremo pričakovati, da bi kakšna sosednja država napadla
               Republiko Slovenijo. Celo skupaj sodelujemo v raznih vojaških operacijah, tako znane
               trilaterale. Grožnja miru v svetu se je spremenila. Postala je asimetrična, ena
               največjih groženj so sigurno krizna območja, ki eskalirajo v trenutku, ki eskalirajo
               dan na dan, včeraj se zgodi Bejrut, predvčerajšnjim se zgodi Delhi in jutri ne vemo,
               kaj. Narašča pa tudi grožnja terorizma in nekaterih drugih groženj miru v svetu.
               Zato, ker so ta krizna žarišča oddaljena od držav, ki tvorijo zvezo Nato, je Nato
               sprejel strategijo varovanja meja daleč od matičnih držav, kar pomeni, da gre za nove
               zmogljivosti, ki jih potrebuje sodobna, moderna, opremljena vojska. V poslanski
               skupini Slovenske ljudske stranke se zavedamo, da je načrtno preoblikovanje Slovenske
               vojske, ki poteka postopoma že več let, nujno. Ključno pa je seveda vprašanje, kako.
               Z vključitvijo v zvezo Nato in Evropsko unijo sta varnost in obramba Republike
               Slovenije postala aktivni sestavni del evropske in mednarodne varnosti in obrambe.
               Pred nami so tudi pomembne potrebne reforme na gospodarskem, davčnem in socialnem
               področju.</p>
               <p>Slovenija mora nujno investirati znatno večja sredstva v razvoj, v raziskave in
               inovacije, v novo tehnologijo. Pomembno je predvsem, da zagotovimo dovolj sredstev za
               enakomeren razvoj vseh delov Slovenije, da vsem prebivalcem v Sloveniji zagotovimo
               enake možnosti razvoja. V Sloveniji se moramo dogovoriti o prioritetah, pri čemer pa
               seveda ne smemo pozabiti na prvi pogoj za uspešno državo in za napredek gospodarstva,
               to je stabilnost, varnost in mir tako v naši državi kot naši bližnji in daljni
               okolici. Postavili smo si Slovensko vojsko in stopili smo v severnoatlantska
               zavezništva, ki je najmočnejše zavezništvo na svetu. S tem so tradicionalne oblike
               ogroženosti slovenskega ozemlja postale neznatne. V naslednji fazi se moramo
               osredotočiti na čim bolj učinkovito racionalno delovanje sistemskih enot v
               evroatlantskem prostoru, da bomo tako zares ustvarili prostor svobode, blaginje in
               priložnost. V Slovenski ljudski stranki menimo, da se je pri načrtovanju prihodnosti
               potrebno zavedati, da pomeni vstop Slovenije v integracijske procese, tako v EU, kot
               NATO, povečan pritisk na slovenske javne finance, in to ne samo glede dodatnih
               obveznosti članstva, marveč predvsem zaradi zagotavljanja sredstev za sofinanciranje
               prilivov iz evropskih proračunov tako do konca leta 2006 kot tudi v naslednjem
               finančnem obdobju, ki se začne z letom 2007. Zavedamo se, da uresničitev vsega tega
               zahteva določeno proračunsko prestrukturiranje, ki mora biti v veliki meri izvedeno
               čim prej, do uveljavitve nove finančne perspektive v Evropski uniji. Srednjeročno
               zagotavljanje dodatnih sredstev za financiranje investicij, z uvedbo prvega
               partnerstva med javnim sektorjem in zasebno iniciativo na podlagi najboljših izkušenj
               drugih držav preko uvedbe novega zakona o koncesijah. Takšno prestrukturiranje javnih
               financ pa ni le nujna obveznost zaradi članstva EU, ampak mora biti tudi razvojna
               spodbuda, zato mora biti večji del javnih izdatkov usmerjen k ukrepom, ki najbolj
               povečujejo konkurenčnost zaposlovanja in gospodarsko rast.</p>
               <p>V Slovenski ljudski stranki pozdravljamo prizadevanje, da se postopno in racionalno
               zagotovijo pogoji za delovanje Slovenske vojske kot obrambne sile, ki je namenjena
               odvračanju morebitnega napada na državo, izvajanje vojaške obrambe, zunanji agresiji
               ali drugih nasilnih posegih tujih oboroženih sil. Kot posebna naloga je državni zbor
               leta 1993 v resoluciji kot temeljni strateški razvojni program sprejel dokument, ki
               določa, da vojska pomaga pri izvajanju zaščite reševanja in pomoči v naravnih in
               drugih nesrečah ter izvaja mednarodne obveznosti, povezane z mednarodnimi pogodbami.
               V splošnem dolgoročnem programu razvoja in opremljanju Slovenske vojske je določen
               srednjeročno program obrambe. Zvezi NATO smo se zavezali, da bomo določene cilje
               zmogljivosti naše vojske dosegli v določenem obdobju, in sicer da bo Slovenija v času
               od leta 2008 do 2015 namenila za obrambo 2% bruto družbenega proizvoda. Zavezali smo
               se tudi, da bomo imeli do leta 2011 eno in do leta 2012 drugo srednjo bojno
               bataljonsko skupino. Pomembno se nam zdi pri Slovenski ljudski stranki, da izvajanje
               zakona o zagotavljanju sredstev za realizacijo temeljnih razvojnih programov,
               uresničevanje sistema pridobit protidobav, pozitivno vplivalo tudi na izvozne
               možnosti drugega domačega gospodarstva. <gap n="..."/><stage>/Nerazumljivo./</stage><gap n="..."/> pa so bile tudi vse
               tiste dobave in nabave v okviru izvajanja, ki so bile izvršene pri domačih
               proizvajalcih, ustreznih sredstev oziroma opreme za potrebe Slovenske vojske.</p>
               <p>Glede na spremenjene naloge sodobnih oboroženih sil, virov ogrožanja in varnostnih
               razmer je prav, da se tudi organiziranost in struktura Slovenske vojske prilagaja.
               Sestavni del spreminjanja organiziranosti in strukture Slovenske vojske je tudi
               razvoj premestljivih sil ter povezano s tem reorganizacija oklepnih enot Slovenske
               vojske, ki poteka postopoma že od leta 2000 in ne od danes. Zdi se nam pomembno, da
               si je Slovenija s sprejemom prvega splošnega dolgoročnega programa razvoja in
               opremljanja Slovenske vojske že v letu 2000 zadala za prioriteto opremljanje sil za
               hitro posredovanje. Na tej podlagi se je v okviru temeljnih razvojnih programov že
               zagotovilo opremljanje z varnimi kolesnimi oklepniki vozil Valuk in Hummer. Tudi
               glavni namen oklepnega bojnega vozila 8x8 po trditvah naših strokovnjakov naj bi bila
               zaščita vojakov pri transportu na bojišču in ognjena podpora pri delovanju oddelkov.
               V poslanski skupini Slovenske ljudske stranke menimo, da moramo zagotoviti najboljšo
               opremo, pomembno in dobro je pa pri tem imeti za cilj čim cenejšo, po možnosti tudi
               čim bolj varno. To so cilji, ki jih mora slediti tudi ministrstvo za obrambo ves čas.
               Z resolucijo o splošnem dolgoročnem programu razvoja in opremljanja Slovenske vojske,
               ki je bila sprejeta v državnemu zboru v letu 2004, so že določene glavne zmogljivosti
               v okviru zavezništva kot sestavni del dolgoročnega razvoja Slovenske vojske do leta
               2015. Določeni so roki za dosego operativnih zmogljivosti za obdobje 2005-2010.
               Ministrstvo ta program sedaj obnavlja, ker je potrebno vsake dve leti ta program tudi
               dopolniti. V zvezi s tem srednjeročnim programom za obdobje 2005-2010 je bil
               seznanjen tudi odbor za obrambo, in sicer v lanskemu letu, 8. septembra. Pri poglavju
               program glavne opreme je bilo pod zaporedno številko 4 zapisano: bojna vozila, je
               opredeljeno tudi opremljanje z oklepnimi vozili 8x8. Res pa je tudi, da je takrat
               razprava trajala, mislim da, med pet in deset minut, tako da očitno nekateri niso
               prebrali, kaj vsebuje ta dokument, ki še takrat v srednjeročnem programu predvideva
               nakup 135 vozil 8x8. V ciljih zavezništva je v letu 2006 zahtevnost namenskih vojnih
               skupin bataljonske sestave od prvotne lanske povišana na srednjo, kar bo vplivalo
               tudi na število in notranjo strukturo oklepnih kolesnih vozil. Postopek usklajevanja
               in spreminjanja ciljev sil zavezništva 2006 do zaključkov bo zaključen v letu 2006 in
               v skladu s procesom obrambnega načrtovanja v Natu razdeljen v srednjeročnem obrambnem
               programu 2007-2011, ki verjamem, da je že upoštevan tudi v tem dokumentu, ki ga danes
               obravnavamo. V Slovenski ljudski stranki podpiramo usmeritev, da morajo biti sredstva
               za doseganje ključnih vojaških zmogljivostih izkazana kot sestavni del proračuna, pri
               čemer pa razumemo tudi potrebo s posebnim zakonom urediti oziroma zagotoviti možnost,
               da se sklepajo večletne pogodbe o zagotovitvi skrajnih zmogljivosti. Torej gre v
               bistvu pri tem zakonu za, lahko bi se vprašali, obrambni tolar. Z zakonom se ureja
               poraba sredstev v višini 710 milijonov evrov oziroma 170 milijard tolarjev,
               preračunano po srednjem tečaju evra na dan 1.1.2006. Upam, da bo to Slovenija
               zmogla.</p>
               <p>Podpiramo usmeritev, da bo letni načrt izvajanja temeljnih razvojnih programov
               sprejela vlada, ki bo najmanj enkrat letno poročala državnemu zboru Slovenije v zvezi
               z izvajanjem tega programa oziroma zakona. Zakon sicer omogoča, da se pri
               zagotavljanju oboroženih sistemov in vojaške opreme sklepajo večletne pogodbe, s tem
               se prevzemajo obveznosti tudi za daljše obdobje, kot je letni proračun Republike
               Slovenije. Zagotoviti je potrebno, da prevzete obveznosti za posamezna leta ne bodo
               presegale z zakonom določenih letnih omejitev in da se pri nabavi prednostno upošteva
               zmogljivost domačega gospodarstva. Da se posamezni projekti izvajajo medresorsko
               usklajeno, racionalno in v skladu s predpisi, da je imenovana medresorska delovna
               skupina ministrstva za obrambo, daje predhodna soglasja k sklenitvi vsake pogodbe
               posebej.</p>
               <p>V Slovenski ljudski stranki verjamemo, da bo izvajanje temeljnih razvojnih programov
               slovenske vojske v letih 2008-2015 predstavljajo tudi pomemben del gospodarskega,
               tehnološkega, izobraževalnega in splošnega razvoja države, ki bo povečal
               konkurenčnost domačega gospodarstva in njegovo povezanost z drugimi gospodarstvi,
               zato usmeritev s prej navedenimi pogoji podpiramo in bomo tudi podprli zakon v prvi
               obravnavi kot primerno podlago za nadaljnjo obravnavo. Hvala.</p>
            </sp>
            <sp xml:id="SDZ4-Redna-19-2006-07-14.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Jelen v imenu poslanske skupine DeSUS.</p>
            </sp>
            <sp xml:id="SDZ4-Redna-19-2006-07-14.sp104">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke, poslanci, gospod minister in ostali
               predstavniki obrambnega ministrstva. V poslanski skupini DeSUS bomo zakon o izvajanju
               temeljnih razvojnih programov v slovenski vojske v letih 2008 do leta 2015 podprli,
               saj smatramo, da je zakon, ki ga je pripravila vlada RS, dober.</p>
               <p>Razvojni programi morajo biti naravnani tako, da se bo tako lahko sprotno dobavljala
               potrebna oprema, da bo v njih zagotovljena preglednosti in transparentnost tako, da
               ne bi obstajal dvom kakršnegakoli vpliva na okolje, na socialni položaj posameznika,
               na poslovanje javne uprave oziroma dvom na obveznosti glede na administrativna
               bremena.</p>
               <p>V poslanski skupini predlagamo, da je potrebno pri sprejemu te zakonodaje upoštevati
               vse pripombe, predvsem še civilne družbe. V mislih je potrebno imeti in v te razvojne
               programe vključiti 2% BDP, s tem da letni izdatki ne smejo prekoračiti 105 milijonov
               evrov. V bistvu moramo zakon naravnati tako, da bo omogočeno ministrstvu za obrambo
               RS, da bo lahko sklepalo pogodbe na daljša obdobja. V vsakoletnem proračunu pa mora
               biti jasno vidna realizacija nakupov, katere se mislijo financirati iz TRP3. Mislimo,
               da je potrebno razbrati tiste ponudbe, ki bodo cenejše, ki bodo racionalnejše in
               gospodarnejše, manj škodljive za naš slovenski razvoj. Predlagamo pa, da je potrebno
               preko izbire gledati tudi na večjo zaposlitveno raven državljanov Republike
               Slovenije, kvaliteto materialov, dolžino transportnih poti, vendar ne na račun
               finančnega minusa.</p>
               <p>V trenutkih izbire naj gre za odločitve vedno dobre opreme, takojšnje nabave,
               posojila pa na dolgi rok odplačevati. Vsa oprema in infrastruktura mora biti
               sprejemljiva za Nato in načela Evropske unije. V zakonu se naj upošteva spremembe
               varnostnih razmer, katere bi lahko vplivale na povečane obveznosti države v okviru
               sistema kolektivne obrambe. Smatramo, da je v teh razvojnih programih treba nameniti
               več finančnih sredstev za oklepna vozila, transportna letala in helikopterje, v
               kateri sklop pa sodijo tudi raketni sistemi, inženirska oprema, pehotna orožja,
               elektronska ter komunikacijska oprema, strelivo in minsko eksplozivna sredstva. Smo
               za takšne odločitve, o katerih se naj knjiži zadolžitev v breme proračuna, po času
               plačila anuitet s pripadajočimi obrestmi, ne glede na čas in na nabavljeno opremo
               Slovenske vojske. Le takšna odločitev glede opreme lahko zagotavlja na podlagi zakona
               vključene določbe oborožitvene opreme in na ta način tudi izpolnjuje standarde
               obrambnega sistema v Natu, to je način do enostavne rešitve, do hitre nabave in
               postopnega odplačevanja. Pogodbe morajo vsebovati tudi protidobavne roke blaga in
               storitev zunaj meja in tudi v Republiki Sloveniji. Smatramo, da je nov čas prinesel
               preoblikovanje Slovenske vojske, zato gre za večjo strokovno varnost in hkrati preko
               reorganizacije v majhno, učinkovito, predvsem pa strokovno vojsko. Zato moramo
               sprejeti te temeljne razvojne programe in splošno dolgoročni sistem programa razvoja
               in opremljanja, kakor tudi srednjeročni obrambni program. Le takšen zakon bo lahko
               zagotavljal možnost postopnega, večletnega usposabljanja posameznih ključnih
               sistemov. V programih naj bo zagotovljena možnost večletnega sklepanja pogodb in
               ohraniti moramo sistem protidobav in dobre izkušnje obrambnih sil Republike
               Slovenije. Ker se v tem zakonu ureja urejanje najpomembnejših temeljnih razvojnih
               programov Slovenske vojske v letih 2008 do 2015 in program razvoja opremljanja
               Slovenske vojske v srednjeročnimi obrambnimi programi, je smotrno podpreti
               prizadevanja vlade v predlagani noveli. V poslanski skupini DeSUS bomo glasovali za
               sprejem. Hvala.</p>
            </sp>
            <sp xml:id="SDZ4-Redna-19-2006-07-14.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Robert Hrovat v imenu poslanske skupine SDS.
               Prosim.</p>
            </sp>
            <sp xml:id="SDZ4-Redna-19-2006-07-14.sp106">

               <speaker>ROBERT HROVAT:</speaker>

               <p>Hvala za besedo, gospod podpredsednik. Spoštovani vsi prisotni!</p>
               <p>Osnovni cilj zakona o izvajanju temeljnih razvojnih programov Slovenske vojske v
               letih 2008 do 2015 je vzpostavljanje vojaških zmogljivosti, potrebnih za sodelovanje
               v sistemu kolektivne obrambe oziroma izvajanju drugih nalog Slovenske vojske. Predlog
               zakona zagotavlja možnost postopnega, večletnega vzpostavljanja ključnih sistemov,
               tako da usklajeno potekajo nabave oborožitvenih sistemov in vojaške opreme. Na
               podlagi zakonskih določil je zagotovljena možnost sklepanja večletnih pogodb ne glede
               na vsakokratne proračune oziroma zakone za njihovo izvrševanje. Rešitve, ki so se v
               minulem pokazale kot učinkovite pri izvajanju temeljnih razvojnih programov obrambnih
               sil v letih od 1994 do 2007, so ohranjene tudi pri izvajanju temeljnih razvojnih
               programov Slovenske vojske v obdobju 2008 do 2015.</p>
               <p>Sprejem novega zakona na tem področju je potreben zaradi tega, ker se obstoječi zakon
               o zagotavljanju sredstev za realizacijo razvojnih programov izteče v letu 2007 in po
               tem letu ni več zagotovljenega zagotavljanja zahtevnih bojnih sistemov, ki se, jasno,
               vzpostavljajo več let. S tem zakonom je treba zagotoviti, da se bodo ključne
               zmogljivosti resnično zagotovile, tega pa ni možno doseči le v okviru vsakokratnega
               letnega proračuna, ki se praviloma sprejema za dve oziroma eno leto. Republika
               Slovenija je prevzela kot sestavni del obveznosti o polnopravnem članstvu v Natu tudi
               zagotavljanje načrtovane rasti obrambnih izdatkov, s katerimi se mora zagotoviti
               zlasti razvoj, modernizacija ter posodabljanje opremljenosti vojske. Obrambni izdatki
               države se izkazujejo na način, ki se uporablja v zvezi Nato. Z izvajanjem tega
               zakona, s katerim se zagotavlja razvoj, modernizacija ter posodabljanje vojske, bo
               mogoče obrambne izdatke lažje zagotavljati v načrtovanem obsegu in v skladu z
               dogovorjeno dinamiko. Z zagotavljanjem ključnih vojaških zmogljivosti se bo z zakonom
               v obdobju 2008 do 2015 načrtno zagotovilo nadaljevanje vzpostavitve nove strukture
               vojske. To bo povečalo sposobnost države za prevzemanje zahtevnejših nalog pri
               izvajanju mednarodnih obveznosti, predvsem v okviru zavezništva. Na ta način bo
               zagotovljena tudi višja stopnja nacionalne varnosti, saj bo država v okviru
               kolektivne obrambe lahko prevzemala sorazmeren del odgovornosti. Pomembno se bo
               izboljšal tudi nadzor zračnega prostora in akvatorija. Povečala se bo tudi sposobnost
               vojske za sodelovanje v operacijah v podporo miru. Izvajanje temeljnih razvojnih
               programov Slovenske vojske v letih 2008 do 2015 bo predstavljajo pomemben del
               gospodarskega, tehnološkega, izobraževalnega in splošnega razvoja države, ki bo
               povečal tudi konkurenčnost domačega gospodarstva in njegovo povezanost z drugimi
               gospodarstvi. Dosedanje izvajanje temeljnih razvojnih programov je bistveno povečalo
               pripravljenost slovenske vojske z izvajanjem z zakonom določenih nalog. Vzpostavili
               smo sodobno in učinkovito ter visoko strokovno vojsko, ki je sposobna delovati
               samostojno, hkrati pa igra vse pomembnejšo vlogo pri zagotavljanju miru v svetu.
               Zaradi vseh naštetih razlogov bomo v Slovenski demokratski stranki zakon o izvajanju
               temeljnih razvojnih programov Slovenske vojske v letih 2008 do 2015 podprli.</p>
            </sp>
            <sp xml:id="SDZ4-Redna-19-2006-07-14.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da ima gospod Anton Anderlič v imenu poslanske skupine LDS.
               Prosim.</p>
            </sp>
            <sp xml:id="SDZ4-Redna-19-2006-07-14.sp108">

               <speaker>ANTON ANDERLIČ:</speaker>

               <p>Spoštovani! Da ne bo pomote. V Liberalni demokraciji podpiramo izvajanje splošnega
               dolgoročnega programa opremljanja Slovenske vojske, ki je bil sprejet v letu 2004.
               Vendar danes imamo opravka z nečim drugim. Nimamo opravka samo z namenskim
               zagotavljanjem denarja za opremljanje slovenske vojske, ampak imamo opravka z
               diskusijo o tem, na kakšen način bomo v bodoče zagotavljali sredstva, torej kako bomo
               upravljali z javnimi financami na splošno. In danes imamo opravka s finančnim zakonom
               zares, ne z zakonom, katerega bi predvsem vojaki in tisti, ki bodo ta denar
               razporejali, zagovarjali. Prav neverjetno je in čudno, da ni nobenega od
               predstavnikov ministrstva za finance, pa še tako skromno je v uvodu bilo povedano in
               predstavnica vlade je samo v.d., generalna direktorica ministrstva za finance, pa še
               te ni prisotne. Gre torej za porabo 170 milijard slovenskih tolarjev v prihodnjih
               sedmih letih. In če je kaj, potem moramo prisluhniti in ponoviti tisto, kar je rekel
               v drugi točki kandidat za ministra za finance 30. novembra 2004 v teh prostorih.
               Točka 2. - razvoj državnega računovodskega sistema in državne finančne statistike,
               skladno s priporočili pristojnih mednarodnih institucij. Sredi 90-ih let je v najbolj
               razvitih državah ob izvajanju reform javnega menedžmenta dozorelo spoznanje, da je
               računovodenje na podlagi nastanka dogodka tudi v državnem sektorju najpomembnejše
               strokovno orodje za vrednotenje in ocenjevanje dosežkov in njegovih učinkov ali
               posledic. Od tedaj v anglosaksonskih, skandinavskih in tudi centralnoevropskih
               državah potekajo reforme državnega računovodenja, preusmeritev iz računovodske
               podlage denarnih tokov na računovodsko podlago nastanka dogodka. In naprej, ne bom
               vsega <q>"čital"</q>, ampak pravi, tukaj ne gre za predvolilno obljubo, tukaj gre za naloge,
               ki so bile pred državo. V tem mandatu nameravamo uresničevati razvoj državnega
               računovodenja in državnega računovodskega informacijskega sistema, skladno z
               mednarodnimi računovodskimi standardi za javni sektor, ki jih je izdala pristojna
               mednarodna institucija; in na tej podlagi vzpostavili celovit sistem računovodskega
               evidentiranja državne in celotne javne porabe, premoženja države in javnega sektorja
               na računovodski podlagi nastanka obveznosti in nastanka dogodka. Pri tem zahtevnem
               projektu bo sledila izkušnjam najuspešnejših držav, strokovni pomoči domačih in po
               potrebi tudi mednarodnih organizacij ter priporočilom inštitucije EU, ki so nedavno
               ugotovile, da večina novih članic v razvoju državnega računovodenja močno zaostaja za
               razvojem računovodenje v zasebnem sektorju. Torej, zakaj ne sledite tem navodilom ali
               pa tem programskim izhodiščem gospoda Bajuka, to bi bilo smiselno diskutirati z njim,
               smiselno bi bilo diskutirati s predsednikom vlade, gre torej za nekaj, kar je že,
               torej za diskusijo o zakonu, ki je najbrž v nekem obdobju, in s tem se strinjam, bil
               potreben, bil koristen, ko smo sprejemali prvi zakon o temeljnih razvojnih programih,
               ko so bili tako imenovani obrambni, šolski, zdravstveni in, ne vem, kateri tolarji še
               vse. Sedaj smo v obdobju, ko moramo iti po poti, ki so jih ubrale druge razvite
               države, in priporočajo vsem, da po tej poti gremo. Torej, da ob programih razvojnih
               programov, ki jih vladni resorji sprejemajo za 5 let in jih dopolnjujejo, v
               vsakoletnem proračunu izkažejo, kaj je tisto, kar bodo porabili za določen namen, in
               ko pride do realizacije, se ta dogodek tudi zabeleži. Ne bi moglo biti tako tudi v
               poročilu za 2005, ko preprosto to poročilo pravi: <q>"Glede na skupna, z zakonom
               določena sredstva za obdobje 2005 do 2007 je bilo neporabljenih sredstev toliko,
               porabljenih toliko, podpisanih je bilo toliko pogodb, toliko jih pa še bo"</q>. To za ta
               način pregleda javnih financ in kontrole, ki je absolutno prioritetna naloga
               državnega zbora, in o tem, na kakšen način bomo v prihodnje zagotavljali sredstva
               tako za obrambo, zdravstvo, šolstvo kot za vse druge stvari, bi morali diskutirati na
               način nastanka obveznosti in nastanka dogodka. Ne pa na način, kot je to sedaj, jaz
               še enkrat poudarjam, bilo je prav, da se je dvema prisotnima pred 10, 12-imi leti
               dalo možnost, zagotovilo, da bodo sredstva zagotovljena, in so potem pač nabavljali,
               kakor so, sklepali so pogodbe, kakor so, in kontrole tako ali tako ni bilo nobene,
               ali je v enem letu nastal dogodek ali ni. Gospod Pajk, vi veste, ker smo na odboru
               obravnavali poročilo, če bi vzeli to poročilo v roke za 2005, niti slučajno ne morete
               ugotoviti, katera obveznost je bila sprejeta v letu 2005, kateri dogodek je nastal in
               kaj se je plačalo, iz tega ne morete ugotoviti. Zato me pravzaprav čudi in ta
               vprašanja bom tudi javno postavil predsedniku vlade in predvsem finančnemu ministru,
               zakaj ta priporočila, konec koncev v Sloveniji so se konec 90-ih let, v začetku, v
               prvih letih tega tisočletja organizirale delavnice, kjer so bili predstavniki
               ministrstva za finance, ministrstva za obrambo, kjer naj bi se tak način
               zagotavljanja sredstev za obrambne namene tudi uporabljal v prihodnje v Sloveniji.
               Jaz ne govorim in ne reči, da je bilo prej vse narobe ali vse prav, me to ne zanima.
               Jaz trdim, da je bilo neko obdobje, ko so bili tolarji potrebni in zagotovo slovenska
               posebnost, ki je obrodila dobre sadove, da pa sedaj z vsemi zavezami, ki jih
               sprejemamo tudi ob vstopu v EU prehajamo, ali pa bomo morali preiti na drugačen način
               zagotavljanja in obravnave teh stroškov.</p>
               <p>Tudi če bomo ta zakon, oziroma ker boste ta zakon najbrž sprejeli, ker te diskusije
               ne želite očitno opravljati. Jaz sem to diskusijo že sprožil, pa se je zadeva
               usmerila v to, češ vojaki bodo to znali ustrezno podkrepiti s tem, da rabijo orožje,
               drugače bomo ogroženi, drugače ne bomo izpolnjevali obveznosti do Nata, drugače ne
               bomo, ne vem, kaj. Ne gre za to. Gospodje in gospe, uvodoma sem rekel, mi smo
               sprejemali v letu 2004 ta program, tudi tedanji opozicijski poslanec, gospod Bajuk,
               in se zavedamo, da je to potrebno početi. Na kakšen način, da bo to pregledno? Če
               pogledate vse države, lahko v zakonu preberete obrazložitev, kako imajo kje to
               urejeno, vse države gredo na ta princip. Nikjer več, niti ena država nima takega
               načina, kot ga preprosto podaljšuje v Sloveniji z razlago, češ saj je bilo tudi do
               sedaj tako in se je to obneslo. Ne. Razvoj gre naprej, hvala bogu, da gre, in
               verjamem, da bomo tudi v Sloveniji temu sledili, zato tudi verjamem, da takrat, ko bo
               ta zakon v drugi obravnavi, ker mi ga danes kljub zavedanju, da so obrambne priprave
               in zagotavljanje stabilnega sistema odvisni od zagotavljanja sredstev, mi tega ne
               zanikamo, ampak želimo, da se to dela transparentno, da se to dela na način, kot se
               ta praksa uveljavlja drugod. In prav zanimivo je, da je to eden od boljših zakonov,
               kar se tiče obrazložitev primerjav v tistem delu, ko navaja argumente ali ko
               prikazuje, kako imajo to urejeno v drugih državah. To je eden redkih zakonov, ki je v
               tem delu dober, ampak seveda v nadaljevanju gre v popolnoma drugo smer. V
               nadaljevanju se tega, niti ene primerjalne izkušnje iz tega uvoda ne uporabi v
               domačem zakonu. Ali smo pripravljeni ustreči gospodu Bajuku? Mi smo in opraviti
               diskusijo o tem, kdaj in na kakšen način bomo uresničili reformo, tukaj gre za
               reformo, če hočete, finančnega sektorja, reformo javnih financ, ki jo je napovedal
               30. novembra 2004 v teh prostorih. Mi smo to pripravljeni narediti. Nismo se pa
               pripravljeni pogovarjati na način, vi ste proti temu, da bi bila država oborožena, da
               bi imela opremo, vi ste proti temu, da bi bili usposobljeni in kompatibilni s
               tistimi, ki sodelujejo v Nato operacijah itn. Te diskusije niso potrebne za slovenske
               potrebe, potrebna pa je ta diskusija in tukaj je prilika, da začnemo diskutirati o
               reformah, ki so bile napovedovane. Verjamem, da boste mnogi poskušali dopovedati, da
               gre tukaj za neko okvirno zadevo, da jo bomo kontrolirali sproti, da bomo, ne vem,
               kaj, ampak res je, vsako leto sproti bi morali pri proračunu ali dvoletnih proračunih
               diskutirati in tako kot delamo razvojne programe, še enkrat ponavljam, za druga
               področja, bi bilo smiselno in prav delati tudi na tem. Ne, jaz sem proti takemu
               zakonu, ker ta od leta 2008 do 2015 zagotovi fiksna sredstva, ne upošteva pa realnih
               okvirov in realnih razmer v Sloveniji v letu 2009, 2010, 2011 itd. In seveda šele s
               prevzemom obveznosti na osnovi tega programa in z vključitvijo to v tekočo uporabo bo
               jasno, kaj je bilo takrat potrebno, kaj je bilo naročeno in kaj ne. Ne more priti
               potem do razlage, to je klasičen, star način, priznam, v letu 2005 je bila
               realizirana v višini 83 in toliko milijonov, ostalo je nerealiziranih toliko ali pač;
               zakaj in tisti ne rečejo, to gre pa sedaj tako, kot pri vseh drugih proračunskih
               uporabnikih. To bo šlo v proračun nazaj, ali bo ta proračunska poraba manjša in bomo
               na osnovi vašega programa v prihodnjem in, ne vem, v katerem letu ugotovili, če to
               sploh še rabite, ali kako drugače mora ta pogovor steči. Nobeden od proračunskih
               uporabnikov imeti danes do 2015 zagotovljena sredstva do tolarja enako. To tudi s
               tisto tezo do 2% nima nobene zveze. Družbeni bruto proizvod se bo gibal tako, kot se
               bo, danes so napovedi, danes so realizacije take, kakršne so, in jaz upam, da bo
               vsako leto šlo na bolje. Da bo pa tako in da ne bomo imeli potrebe za kaj drugega, pa
               ne vem. Če ste isti ljudje načrtovali pred leti, da rabite obnoviti tanke preden se
               je iztekel ta program, ste ugotovili, da gredo v konzervacijo in da gremo na drugačen
               način opremljanja in zagotavljanja drugačne vrste vozil. Prav, ampak to še ne pomeni,
               da to ne bi smelo biti pregledno; in moralo bi biti pregledno, zakaj je nastal tak
               dogodek, itd. Mi žal ne moremo takega načina zagotavljanja sredstev podpreti, ker je
               ravno z argumenti gospoda Bajuka obljubljeno, da bomo v tem obdobju tudi, če ne bi
               bila taka struktura pozicije ali opozicije, prešli na drugačen način financiranja
               oziroma vodenja računovodskih izkazov in podobno.</p>
               <p>Tako pričakujem še kakšno pojasnilo s strani predstavnikov finančnega ministrstva,
               kajti pravim, to ni zakon, ki bi bil temeljen pri ministrstvu za obrambo, pač pa
               nasprotno, mora biti najmanj, kar je, usklajen in tukaj tudi na nekatera vprašanja bi
               radi dobili odgovore.</p>
            </sp>
            <sp xml:id="SDZ4-Redna-19-2006-07-14.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aurelio Juri v imenu poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-19-2006-07-14.sp110">

               <speaker>AURELIO JURI:</speaker>

               <p>Hvala, gospod podpredsednik. Predlagani zakon tako kot prejšnji, ki poteka, se bo
               iztekel 2007 in je omogočil naročilo razvpitih 135 oklepnikov, pravzaprav enega več,
               a ne bomo dlakocepili, sicer predstavlja logično nadaljevanje pred leti porojenega
               procesa obrambnega načrtovanja, a obenem tudi izreden mehanizem financiranja skoraj
               vseh programov opremljanja vojske. To pomeni, kot nam sporoča in nas opozarja stroka,
               način financiranja, ki je pri drugih podobnih ureditvah bolj izjema kot pravilo,
               posameznih velikih investicij, ki so točno namenske, povsem pregledne in kot take
               podvržene lažjemu in boljšemu nadzoru. Problem naših TRP-jev, kot jim pravimo, pa je
               v tem, da nista vezana na eno samo veliko investicijo, ampak na nakup več kot 20
               različnih sistemov. Mi v državnem zboru z zakonom samo potrdimo, izvajanje, o tem je
               lepo govoril kolega Anderlič, oziroma financiranje teh programov, posamezne nakupe
               oziroma prioriteta pa z letnimi načrti določa in izvede vlada sama. To pomeni, da od
               sprejetja resolucije o dolgoročnem programu razvoja in opremljanja Slovenske vojske
               parlament nima več dejanske možnosti nadzirati to financiranje. Da bi vsaj nekoliko
               popravili stanje in omogočali bolj podrobno informiranje poslank in poslancev o
               nakupih, predlagamo že danes, da se 7. člen zakona dopolni, a bo to storila vlada ali
               bomo storili mi z amandmaji, z določilom, da naj vlada Republike Slovenije enkrat
               letno, kot je predlagano že, poroča državnemu zboru o izvajanju zakona, a tudi po
               posameznih programih nakupa.</p>
               <p>Sicer samo besedilo zakona je marsikje napisano dokaj površno in na to površnost nas
               je opozorila stroka oziroma ljudje, ki se spoznajo na obramboslovje.</p>
               <p>Najprej, če mi dovolite drobno, a pomembno pripombo bolj politično-moralne narave k
               prvemu odstavku uvoda oziroma oceni stanja in razlogi za sprejem zakona. Glejte,
               kolegice in kolegi, ključno vlogo pri osamosvajanju države, kar se oboroženega upora
               tiče, sta odigrala ne le teritorialna obramba ob pomoči policije, ampak oboje skupaj
               in enakovredno. Torej ne bomo šteli strelov in tehtali vlogi na posamičnih bojiščih
               oziroma območjih, tako da pozivam gospoda ministra in sestavljavce tega besedila, da
               ga zapišejo v tem delu znova, v priznanje obeh struktur oziroma vseh njunih pripadnic
               in pripadnikov.</p>
               <p>Glede posamičnih formulacij, indicij v obrazložitvi, dobivamo tudi naslednje pripomb,
               da je marsikatera formulacija napačna, da recimo termina protioklepna podpora ne
               poznajo obramboslovci, da govorimo in zapišemo o Natu standardih in ne o standardih
               obrambnega sistema Nato ter o evroatlantskih in ne o severnoatlantskih integracijah,
               da inžinerija je inženirstvo, da lahki raketni sistemi so prenosni raketni sistemi
               kratkega dosega itn. Jaz se na te stvari seveda ne spoznam veliko, ampak ko na to
               opozarjajo obramboslovci, je prav, da to povemo in da pisci te obrazložitve so
               nekoliko bolj korektni v novi ediciji.</p>
               <p>Vsebinsko pa naslednje. Načrtuje ministrstvo v tem novem osemletnem investicijskem
               ciklusu nakupe v vrednosti 170 milijard tolarjev oziroma ker takrat tolarjev ne bo
               več, 710 milijonov evrov. Torej skoraj 3-krat več kot bodo stali, če jih ne bodo
               oklestili goli oklepniki, o katerih je govora te dni, oziroma 2-krat več kot
               oklepniki z vso oborožitvijo in opremo. Iz zakona ni razbrati, kaj točno bo kupljeno,
               nam pa minister sporoča, slišali smo to v uvodu, da bi naj bili med večjimi nakupi
               raketni sistemi, dve transportni letali sposobni prevažati oklepnike na misijah v
               tujino in še ena bojna ladja, ki bi se naj pridružila Ankaranu. O nakupu ali najemu
               nadzvočnih prestreznikov, ki bi naj odslovili oziroma nadomestili obstoječo ureditev
               varovanja nacionalnega neba, ki nam jo zagotavlja Nato, želimo verjeti zagotovilom
               ministra, da kljub tovrstnim željam in idejam znotraj določenih krogov ministrstva in
               vojske, sprememba na kratek rok ne pride v poštev in upamo, da tudi na dolgi ne. Če
               smo že pristopili h kolektivnemu sistemu varnosti, izkoriščajmo to, kar nam ponuja in
               ne škoduje nikomur. Sami vrhovi zavezništva nam zagotavljajo, da je obstoječa rešitev
               za nas najcenejša in tudi za njih optimalna. A tudi nakup raketnih sistemov nad -
               slišali smo - 100 milijonov evrov, dveh transparentih letal, za katera bi naj
               porabili za spremljajoči infrastrukturo in opremo več kot 140 milijonov evrov, ter
               dodatne bojne ladje, za katero pričakujemo, da bo treba odšteti tudi kar nekaj
               mastnih milijonov evrov, je po naših ocenah ne povsem potreben in opravičen strošek
               ob relativno stabilni in ugodni varnostni situaciji doma, v bližnji in širši okolici,
               ob spreminjajočih se virih ogroženosti, ki niso več neurejeni odnosi s sosedi, temveč
               okoljske, zlasti podnebne spremembe ter seveda terorizem, ob drugih bolj pomembnih
               družbenih potrebah na področjih, ki so že kronično podhranjena, ter ne nazadnje ob
               prizadevanjih in dolžnosti nas vseh za manjšo javno porabo. Da omenjeni letali nista
               nujni, osebno, če mi je dovoljeno, ne bom ugovarjal nakupu enega manjšega, ki bo
               nadomestilo obstoječe, kolikor vem, že odsluženo in nevarno, ter služilo za prevoz
               oseb in lažje opreme na balkanskih ter drugih bližnjih oziroma nepretirano oddaljenih
               misijah, torej da nakup teh dveh letal ni nujna, govorijo tovrstne kapacitete
               obstoječe transportne logistike Nato, tudi v soseščini, sam koncept kolektivne
               varnosti, ki pravi, da ni nujno, da vsaka članica je v celoti oziroma povsem
               samozadostna, ter izjemni stroški, če odmislimo sam nakup letal, vzdrževanja in
               aktiviranja tega sistema. Recimo, kar dva leta bi bila potrebna za misijo v Kongo,
               zato da tam dostavimo le četico vojakov z enim samim oklepnikom. Pomislimo na misijo
               z bolj številčno formacijo.</p>
               <p>In tudi nova bojna ladja ne bo potrebna, čeprav razumem želje tudi mojih
               uniformiranih sokrajanov v Ankaranu, če se boste na vladi zmožni vrniti k zamisli
               obalne straže, ki je nastala in bila, kot je kazalo, tudi na dobri poti realizacije
               vse do prihoda te vlade, zato da bi vse aktivnosti, ki jih je država dolžna vršiti na
               morju - opozorimo, da gre za akvatorij, ki ga obdaja 46 kilometrov obale ob polni
               plimi - torej da bi vse aktivnosti razumno racionalizirali, pocenili, poenostavili in
               funkcionalno izboljšali. Morje kliče po drugačnih investicijah, konkretno v sisteme
               nadzora in varovanja pred onesnaženji, reševanja tudi v najslabših vremenskih
               razmerah, raziskovanja in boljšega koriščenja njegovih danosti, pa ne v nove bojne
               zmogljivosti. Skratka, nas ne ogrožajo, kot sem že dejal, več sosedi, temveč vse bolj
               vročina, suša, požari, nevihte, toča, poplave, plazovi, pa še kaj, čemur se bomo z
               oklepniki, transportnimi letali, bojnimi ladjami in raketnimi sistemi težko
               zoperstavljali. Poziv torej k premisleku, spoštovani gospodje iz vlade in
               ministrstva. Pa še enkrat morda o 63-ih milijardah za nabavo oklepnikov in dodatnih
               milijardah za njihovo nadgradnjo, še preden sklenete pogodbo z izbranim
               ponudnikom.</p>
               <p>Torej, zakona, ki predvideva trošenje 710 milijonov evrov v osmih letih za naložbe v
               obrambi, ki po naši oceni niso nujno potrebne ali zavoljo članstva v Natu neizbežne,
               ne bomo podprli. Pa, če se bo že odločila tako koalicija, zahtevamo in pričakujemo
               tudi v imenu širše javnosti oziroma davkoplačevalk in davkoplačevalcev odgovorno in
               sprotno utemeljitev vsake posamične, vsaj večje naložbe, še preden se jo izvede.
               Hvala.</p>
            </sp>
            <sp xml:id="SDZ4-Redna-19-2006-07-14.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren v imenu poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-19-2006-07-14.sp112">

               <speaker>DRAGO KOREN:</speaker>

               <p>Hvala, gospod podpredsednik. V imenu poslanske skupine Nove Slovenije lepo
               pozdravljam načelnika generalštaba, državnega sekretarja in gospoda Bogataja in pa
               seveda poslanke in poslance državnega zbora.</p>
               <p>Pred kratkim smo dokaj dostojanstveno praznovali dan državnosti. Ob letošnjem
               praznovanju 15-letnice nastanka naše države smo bili postreženi z obilico arhivskega
               gradiva iz tistega obdobja. Tako smo se lahko spomnili tudi na to, kako je takrat
               začela nastajati Slovenska vojska. Edina oborožitev, ki smo jo takrat imeli, je bilo
               orožje tistih območnih teritorialcev, ki so si upali zadržati in poskriti orožje, ki
               ga naj bi predali v vojašnice JLA. In če pogledamo na Slovensko vojsko danes se lahko
               le čudimo. V 15-ih letih smo tako rekoč iz nič ustvarili malo, a vendar sodobno,
               sposobno, profesionalno in že dokaj dobro opremljeno Slovensko vojsko. Včlanili smo
               se tudi v Nato in si tako zagotovili kolektivno obrambo.</p>
               <p>Pred sabo imamo predlog zakona o izvajanju temeljnih razvojnih programov Slovenske
               vojske v letih 2008 do 2015. Zakon je zelo kratek, le 11 členov ima, členi so
               enostavni in jasni, a teža tega zakonskega predloga je le v številki 710 milijonov
               evrov, ki je zapisana v 2. členu. 13. julija 2004 je bila v tej dvorani sprejeta
               resolucija o splošnem dolgoročnem programu razvoja in opremljanja Slovenske vojske.
               Takrat je dr. Anton Grizold povedal, da se z novim splošnimi dolgoročnim programom
               razvoja Slovenske vojske do leta 2015 zaključuje večletno obdobje načrtnih, celovitih
               in vsestranskih reform v obrambnem sistemu in še posebej pri preoblikovanju Slovenske
               vojske. Sprejem v polnopravno članstvo v Natu predstavlja mejnik, na katerem moramo
               celovito oceniti dosedanje izvajanje reform, doseženo stanje in določiti bodoči
               razvoj. Z resolucijo so bile razširjene glavne naloge vojske, in sicer v okviru treh
               sklopov: zoperstavljanju agresiji, vojaško prispevanje k mednarodnem miru in podpora
               zaščiti reševanju in pomoči ter drugim državnim organom. Izhodišča za izvajanje teh
               nalog vojske so nacionalni interesi države in naloge, ki izhajajo iz našega
               polnopravnega članstva v Evropski uniji in v Natu. In s predlaganim zakonom se ureja
               izvajanje najpomembnejših temeljnih razvojnih programov Slovenske vojske v letih 2008
               do 2015, ki so določeni prav v tej resoluciji. Določeni so razvojni cilji, struktura
               sil, program nabav opreme in infrastrukture ter opredeljeno področje raziskav in
               razvoja. Pri razvoju sil je določen namen, obseg in dinamika vzpostavljanja
               predvidenih zmogljivosti, usklajeno s tem je razdelan program nabav opreme in
               infrastrukture. Že s programom je določena glavna oprema pobojnih oziroma oboroženih
               sistemov. Glede na njihovo število je določen tudi prednostni vrstni red.</p>
               <p>V skladu s sistemom obrambnega planiranja, ki se uporablja v Natu, so v dolgoročnem
               programu razvoja in opremljanja Slovenske vojske upoštevani tudi cilji sil zveze
               Nato, ki so bili kot obveznost Republike Slovenije prevzeti ob vstopu v Nato. V letu
               2004 je bilo tako prevzetih 44 ciljev, ki so v celoti upoštevani v splošnem
               dolgoročnem programu.</p>
               <p>Za izvajanje temeljnih razvojnih programov se z zakonom ureja poraba do, jaz mislim,
               da je gospod Anderlič <gap n="..."/><stage>/Nerazumljivo./</stage><gap n=".."/>, se pravi, da piše, do 110 milijonov
               evrov. Se pravi, da vrednost ni zapečatene, ampak je samo postavljena zgornja meja.
               Letna poraba je določena v višini največ 105 milijonov evrov. Pri tem ne smemo
               pozabiti, da se poleg sredstev, katerih porabo ureja ta zakon, da se bodo
               zagotavljala tudi v proračunu ministrstva za obrambo tudi druga sredstva za nabavo
               opreme in oborožitve vojske vsakoletnih letnih proračunih. Pri tem se upošteva
               projekcija obrambnih izdatkov kot sestavni del obveznosti, ki jih je država prevzela
               ob vstopu v Nato.</p>
               <p>Poslanski in poslanci Nove Slovenije pozdravljamo določila 4. člena, s katerim je
               določeno, da se pri sklepanju pogodb za izvajanje temeljnih razvojnih programov
               dogovorijo tudi protidobave blaga ali storitev, proizvedenih v Republiki Sloveniji.
               Naj ima slovensko gospodarstvo tudi nekaj od tega, če se bo oborožitev in oprema za
               Slovensko vojsko kupovala v tujini. Upamo in želimo, da bomo pri pripravah protidobav
               kar se da uspešni. Na tem področju protidobav mislim, da ima Slovenije že kar nekaj
               dobrih izkušenj.</p>
               <p>Veseli nas tudi to, da mora ministrstvo za obrambo zagotoviti ločeno evidenco
               oborožitvenih sistemov, vojaške opreme in drugih sredstev ter infrastrukture, ki je
               financirana s sredstvih po tem zakonu. To bo omogočilo preglednost izvajanja zakona
               pa tudi učinkovit nadzor nad porabo s tem zakonom določenih sredstev.</p>
               <p>Naj zaključim in vas seznanim, da v Novi Sloveniji menimo, da je zakon primeren za
               nadaljnjo obravnavo.</p>
            </sp>
            <sp xml:id="SDZ4-Redna-19-2006-07-14.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi splošna razprava poslank in poslancev. Besedo ima gospod Stane
               Pajk. Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp114">

               <speaker>STANE PAJK:</speaker>

               <p>Hvala za besedo. Pozdrav vsem prisotnim. Seveda govorimo o temeljnemu razvoju
               dokumentu Slovenske vojske. Če se vprašamo, zakaj je ta dokument potreben, dobimo več
               razlogov, zakaj sprejemamo sedaj, predlagamo nov dokument v času, ki bo veljal od
               2008 do 2015. Mislim, da prvi glavni razlog je seveda, kot smo že slišali, da staremu
               dokumentu poteče rok trajanja, če se lahko tako izrazim, drugo leto, zato je nujno
               potrebno sprejeti, kot smo že slišali, tudi novega.</p>
               <p>Če se omejim na ta čas od 1994 do drugega leta, ko poteče, lahko vidimo, da se je v
               tem času v Sloveniji marsikaj - samo v tem času, bom govoril - spremenilo. Omenil bom
               samo tiste najbolj vplivne stvari, to je vstop v Evropsko skupnost, Nato in ne smemo
               prezreti profesionalizacije vojske iz naborniškega sistema v profesionalni sistem
               vojske, ki ima za svoj cilj imeti malo vojsko, ampak tisto vojsko zelo učinkovito,
               profesionalno na vseh področjih in tudi takšno, ki bo sposobna obraniti slovensko
               ozemlje, ki bo tudi kompatibilna z Natom. In seveda tisto, kar je bilo že tudi
               omenjeno, da je sposobna posredovati v mirovnih misijah, širiti mir po svetu,
               predvsem v naši okolici, in to iz preprostega razloga:če si želimo mir doma, ga
               moramo privoščiti tudi drugim.</p>
               <p>Tudi drugi razlogi so še, zakaj je ta dokument zelo potreben. Kadrovsko se je sedaj
               Slovenska vojska zelo spremenila in se bo še spreminjala v tem obdobju, zato je treba
               v ta dokument to vgraditi in mora upoštevati kadrovske spremembe. Novost so tudi
               večletne pogodbe, ki lahko blagodejno vplivajo na slovensko gospodarstvo,
               protidobave, razvoj slovenskega gospodarstva v smislu tehnološkega in gospodarskega
               razvoja. Upoštevati je tudi treba, da se je Slovenija z vstopom v Nato zavezala, da
               bo iz svojega bruto domačega produkta dajala 2%. To je zaveza. In če nam na eni
               strani nudijo kolektivno obrambo, moramo tudi mi nekaj vrniti za to. Zato je vsem
               pacifistom treba povedati, da je treba pač nekaj dati za obrambo. In če je ta obramba
               kolektivna, je to še toliko več vredna stvar.</p>
               <p>Če se vprašamo tudi, zakaj je potrebno tako načrtovanje -preprosto zato, da se vojska
               lahko smelo razvija v bodoče. Kaj ima pa ta razvoj za cilj, sem že povedal. Lahko
               tudi povem kolegu Anderliču, ki pravi, da bi rad slišal soglasje ministra Bajuka<gap n="..."/>
               <stage>/Oglašanje iz ozadja./</stage> Zakaj ne? <stage>/Oglašanje iz ozadja./</stage> Lahko, repliko. </p>
            </sp>
            <sp xml:id="SDZ4-Redna-19-2006-07-14.sp115">

               <speaker>PODPREDSEDNIK MAG. VASJA KLAVORA:</speaker>

               <p>No, izvolite govoriti naprej.</p>
            </sp>
            <sp xml:id="SDZ4-Redna-19-2006-07-14.sp116">

               <speaker>STANE PAJK:</speaker>

               <p>Prosim, ne moti me.</p>
            </sp>
            <sp xml:id="SDZ4-Redna-19-2006-07-14.sp117">

               <speaker>PODPREDSEDNIK MAG. VASJA KLAVORA:</speaker>

               <p>Prosim, ne prekinjati. Dovolite, da dokonča, gospod Anderlič.</p>
            </sp>
            <sp xml:id="SDZ4-Redna-19-2006-07-14.sp118">

               <speaker>STANE PAJK:</speaker>

               <p>Lahko povem, da je s tem dokumentom gospod minister Bajuk sigurno seznanjen. Zakaj?
               Zato, ker je potrjen na vladi, on je pa del vlade. In če je prišel ta dokument v našo
               hišo, je jasna stvar, da je gospod Bajuk s tem dokumentom seznanjen in da se s tem
               najverjetneje tudi strinja.</p>
               <p>Ker smo prej govorili, da so številke fiksirane - jaz mislim, da je mogoče celo prav,
               da so fiksirane. Zadnje čase imamo v Sloveniji zelo veliko gospodarsko rast tako, ki
               je niti sami nismo pričakovali v tem obdobju, to je nad 5%, in če bo šlo tako naprej,
               bo celo potrebno te številke popraviti navzgor. Je pa tudi druga rešitev, če bi
               slučajno se kaj zalomilo, se da tudi ta zakon spremeniti z novelo in se ga da
               korigirati, če je kaj zelo narobe. Jaz seveda ta zakon, mislim ta zakon in program,
               podpiram, saj gre v smeri razvoja in stabilne obrambe v naši državi, in tudi z
               namenom posredovanja v kriznih območjih. Hvala.</p>
            </sp>
            <sp xml:id="SDZ4-Redna-19-2006-07-14.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anderlič, ne morem vam dati replike, kajti nanašalo se je na vaše,
               ja, na vaše izvajanje, ko ste predstavili stališče poslanske skupine, ste pa prav
               kmalu na vrsti v splošni razpravi. Imate proceduralno? Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp120">

               <speaker>ANTON ANDERLIČ:</speaker>

               <p>Res je, jaz vem, da ne morem imeti replike, vem pa tudi to, da bi vi morali opozoriti
               govorca, da ne more polemizirati s stališči poslanske skupine - uvodoma. To je eno in
               me citirati - pač s tistim, s čimer se ne strinja - ker jaz nisem diskutiral v tem
               delu kot poslanec in preberite si poslovnik in boste videli, da to ni<gap n="..."/></p>
            </sp>
            <sp xml:id="SDZ4-Redna-19-2006-07-14.sp121">

               <speaker>PODPREDSEDNIK MAG. VASJA KLAVORA:</speaker>

               <p>Imate prav, gospod Anderlič, ni bilo pravilno. Hvala lepa. Prosim, kakšno vprašanje?
               Proceduralno.</p>
            </sp>
            <sp xml:id="SDZ4-Redna-19-2006-07-14.sp122">

               <speaker>STANE PAJK:</speaker>

               <p>Ja, seveda moram v svojo obrambo povedati, da je tudi gospod Anderlič spregovoril
               moje ime izpred govornice in imam jaz tudi pravico potem, da se na nek način branim.
               Mislim, da je tudi on kršil poslovnik. Hvala.</p>
            </sp>
            <sp xml:id="SDZ4-Redna-19-2006-07-14.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nadaljujemo z razpravo. Besedo ima gospod Bojan Kontič. Prosim.</p>
            </sp>
            <sp xml:id="SDZ4-Redna-19-2006-07-14.sp124">

               <speaker>BOJAN KONTIČ:</speaker>

               <p>Hvala lepa, gospod podpredsednik, spoštovane kolegice in kolegi. Upam, da tokrat ne
               bo kršitve poslovnika. Zahteve vojske so povsod večje, kot je dejanska sposobnost
               posameznih držav, in verjetno Slovenija pri tem ne bo nikakršna izjema. Vojska si pač
               želi zagotoviti določena sredstva za svojo opremo, za svoj razvoj, mi pa seveda o tem
               v tem parlamentu, vsaj zaenkrat je še tako, odločamo tudi s sprejemanjem tega zakona.
               Varnost države stane, to je dejstvo in ne oporekam, da so sredstva za opremljanje
               Slovenske vojske in za dejavnost Slovenske vojske potrebna - tokrat govorimo samo za
               opremljanje. Obseg pa je vsekakor diskutabilen, o obsegu sredstev se seveda lahko
               diskutira in lahko o njem tudi odločimo, lahko tudi drugače, kot je predlagano. Način
               porabe pa je še bolj diskutabilen in je prav, da se o njem razpravlja, sploh če
               upoštevamo višino sredstev, ki so namenjena s tem predlogom zakona o izvajanju
               temeljnih razvojnih programov Slovenske vojske v letih od 2008 do 2015. Ta višina
               sredstev je res takšna, da se lahko od nje tudi zavrti.</p>
               <p>Zakon je logična posledica obrambnega načrtovanja iz preteklosti. Bi pa verjetno bilo
               smiselno, da je zakon vezan na posamezne večje investicije in zagotovi sredstva za
               njihovo realizacijo, neodvisno od ostalih sredstev, predvidenih v vsakoletnem
               načrtovanju proračuna. Nisem slišal natančno, gospod Bajc, sprašujete, ali
               odgovarjate. <gap n="...."/><stage>/Oglašanje iz klopi./</stage> Dobro, potem pa predlagam, da se umirite.
               <gap n=".."/><stage>/Oglašanje iz klopi./</stage></p>
            </sp>
            <sp xml:id="SDZ4-Redna-19-2006-07-14.sp125">

               <speaker>PODPREDSEDNIK MAG. VASJA KLAVORA:</speaker>

               <p>Lepo bi prosil, bodite resni!</p>
            </sp>
            <sp xml:id="SDZ4-Redna-19-2006-07-14.sp126">

               <speaker>BOJAN KONTIČ:</speaker>

               <p>Mi pa s tem zakonom opredelimo naš odnos do več kot 20 različnih orožij in opreme.
               Kaj in kdaj v tem časovnem obdobju, torej prioriteto nabave, pa bo določila vlada.
               Pri tem je pomembno, da bi si, kot je že bilo danes rečeno, zakonodajna veja oblasti
               zagotovila nadzor nad izvajanjem posameznih programov nakupov, zato se tudi sam
               pridružujem oziroma predlagam, da predlagatelj pri pripravi zakona za drugo obravnavo
               dopolni obstoječi 7. člen z besedilom, ki bo zagotovilo, da vlada enkrat letno poroča
               državnemu zboru Republike Slovenije o izvajanju tega zakona po posameznih programih
               nakupov.</p>
               <p>V uvodu tega predloga zakona, v poglavju 1 in podpoglavju Ocena stanja in razlogi za
               sprejem zakona, je zapisano: <q>"Pri tem je ključno vlogo"</q>, namreč v osamosvojitvi,
               <q>"odigrala teritorialna obramba, ki je ob pomoči policije z vojaškimi sredstvi in
               načini zavarovala osamosvojitev in tudi na vojaškem področju dosegla zmago in umik
               zvezne vojske."</q> Temu ni moč oporekati. Pomembno je, da ste tu, v ta uvod vključili
               tudi policijo, kar nekaj časa, sedaj, v teh mesecih praznovanja tega nekajkrat ni
               bilo zaznati. Ampak pri tem želim opozoriti tudi na to, da ko primerjamo opremo tako
               enih kot drugih, navedenih znotraj tega uvoda zakona, lahko rečemo, da že na
               slovenskih cestah lahko opazimo bistveno razliko med opremljenostjo oziroma
               avtoparkom Slovenske vojske in pa slovenske policije. Na žalost je temu tako in ko
               razmišljam v sklopu sprejemanja te zakonodaje, sem vedno bolj prepričan, da bi bilo
               morda smiselno tudi razmisliti o predlogu zakona o izvajanju temeljnih razvojnih
               programov slovenske policije.</p>
            </sp>
            <sp xml:id="SDZ4-Redna-19-2006-07-14.sp127">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Josip Bajc.</p>
            </sp>
            <sp xml:id="SDZ4-Redna-19-2006-07-14.sp128">

               <speaker>JOSIP BAJC:</speaker>

               <p>Hvala, gospod podpredsednik. V svojem uvodu sem poskušal, ko sem predstavljal
               stališče Slovenske ljudske stranke, v največji možni meri povzeti določbe in namene
               tega zakona. Ne morem mimo dejstva, da kako bi verjetno pred dvema letoma hvalili in
               govorili oh in ah, kako je prav, da imamo zakon o temeljnih razvojnih programih, da
               lahko kupimo falcon, s katerim bomo vozili ranjence s posameznih, bom rekel, krajev
               spopada in podobno.</p>
               <p>Drugo, kar bi rad rekel, ocenjujem in tudi v gradivu oziroma ob temu zakonu piše, da
               sledimo dejansko tistemu, kar smo se pred časom obvezali, da bodo naše obveznosti,
               namenjene vojski, 2% bruto družbenega proizvoda. In če pogledamo tabele, ki so
               priloga - tabele pri obrazložitvi tega zakona - lahko vidimo, da so sredstva, ki so
               namenjena za TRP od leta 2008 pa do leta 2015, v enakem znesku in skupaj znesejo 170
               milijard. Da pa tisti variabilni del, o katerem so nekateri kolegi razpravljali -
               kako pa vemo, kakšen bo bruto družbeni proizvod in za kaj se bodo namenjala ta
               sredstva - namenjen za ostale finančne potrebe ministrstva za obrambo. Če bi mogoče
               tudi še razmišljal, ja na kakšen način si pa predstavljamo, če bi bila prepuščena
               vsakoletnemu proračunu možnost, da odloča, ali bo šel v nakup opreme za potrebe
               bodisi, tako kot je predhodnik moj rekel, policije ali vojske. Naročilo enega,
               recimo, aviona ali enega transportnega vozila ni, danes greš v trgovino, prineseš
               denar in jutri ga pelješ, vidimo, kaj se dogaja, recimo, tudi, če govorimo konkretno,
               o teh 8x8.</p>
               <p>Zaradi tega ocenjujem tudi osebno, da je potrebno, da imamo en tak zakon, ki
               dolgoročno lahko omogoča Slovenski vojski, da pripravlja načrte, sledeč temu
               osnovnemu cilju, kaj je potrebno, recimo, doseči, da izpolnimo vse obveznosti, ki smo
               jih v preteklem obdobju sprejeli, tudi izpolnimo. Zaradi tega še enkrat osebno
               ocenjujem - opozoril pa sem v predstavitvi stališča Slovenske ljudske stranke, da je
               potrebno, da se bo državnemu zboru, in to v zakonu tudi se govori, omogočila, da
               nadzira izvajanja tega zakona in ga potrjuje, tako kot je predvideno v samemu
               predlogu zakona.</p>
            </sp>
            <sp xml:id="SDZ4-Redna-19-2006-07-14.sp129">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milenko Ziherl. Prosim.</p>
            </sp>
            <sp xml:id="SDZ4-Redna-19-2006-07-14.sp130">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim v dvorani! Morda bi kazalo spomniti 15
               let nazaj, ko se je bližal agresor našim krajem in ko se je ravno z odločnimi ukrepi
               že na licu mesta, ko smo ga zablokirali, večkrat z improviziranimi sredstvi - in se
               uspešno obranili. Že takrat se je pokazala potreba po nekem sistematičnem obrambnem
               sistemu, ki se je potem realiziral z vstopom v Nato. Da se še malo pomudim v
               preteklosti. V preteklosti smo plačevali v skupni državo drago in neučinkovito
               armado, ki je imela na nekaterih področjih presežke določenih borbenih sredstev in
               nepovezane z ostalimi, šli so v zelo futuristične, drage projekte, izgradnjo novega
               borbenega aviona in ni čudno, če je na takih načrtih obrambni sistem bivše države
               propadel. Kako učinkovit je bil, se je pokazalo v naslednjih letih, ko je bila tako
               imenovana Jugoslovanska armada sposobna edino oziroma njeni nasledniki zagrešiti
               genocidne zločine.</p>
               <p>Eden od njih se je zgodil, smo ravno praznovali obletnico dva dni nazaj, v
               Srebrenici. Vendar to se ne dotika današnje teme.</p>
               <p>Želim poudariti, da se vrnem nazaj, želim poudariti, da današnji obrambni sistem
               temelji na učinkovitem sistemu, ki ga upravlja izvežbana profesionalna vojska, zato
               je tudi bil zelo pameten korak, da smo iz naborniškega sistema prešli v profesionalno
               vojsko. Kajti ravno ti vsak dan bolj sofisticirani in na visokem znanju temelječi
               obrambni sistemi zahtevajo samo profesionalce. Torej, odločili smo se za kakovost in
               ravno kakovost ima svojo ceno. Zato mi je zelo všeč, da je v načrtih predviden hiter
               mobilni bataljon, potem pa, da je tudi dan poudarek na protibiološki, protikemijskem
               in protiradioaktivnem sistem. Kajti, ravno na teh področjih se veča svetovna
               nevarnost z delovanjem terorističnih organizacij. Tudi poudarek na zračni obrambi je
               zelo dobrodošel.</p>
               <p>In ravno zaradi tega predlog zakona podpiram, saj menim, da je država, ki ima slab
               obrambni sistem, največji izziv za svetovni mir. To lahko vidimo iz zgodovine. Pred
               nekakimi 200 leti je japonska država bila slabo vojaško organizirana in zato so jo
               tri sosednje države postopno razkosale in pripojile k svojim ozemljem. Tudi z raznimi
               mirovniškimi deklaracijami se svetovni mir ne ohranja. Garant svetovnega mira je tako
               imenovana učinkovita obrambna doktrina, torej takšna doktrina, ki jo tvorijo enote za
               hitro posredovanje oziroma enote za protiteroristično dejavnost in ker so vsi ti
               segmenti zajeti v teh programih, bom z veseljem podprl predlog zakona. Hvala lepa.
            </p>
            </sp>
            <sp xml:id="SDZ4-Redna-19-2006-07-14.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ziherl, verjetno vam je ušlo, ko ste rekli, da smo praznovali
               obletnico dogodkov v Srebrenici, smo se spomnili dogodkov. Besedo ima gospod Anton
               Anderlič.</p>
            </sp>
            <sp xml:id="SDZ4-Redna-19-2006-07-14.sp132">

               <speaker>ANTON ANDERLIČ:</speaker>

               <p>Jaz se opravičujem gospodom, občasno dvema oziroma večinoma dvema, občasno pa trem,
               ki sedijo tukaj, ampak res ni prav, da samo vi zagovarjate ta zakon. In predvsem, ker
               ni govora o tem, kaj boste nabavili, ker ta program je bil tako ali tako že sprejet
               ali bo pač dopolnjen in tako naprej skozi druge postopek, ampak gre za to, na kakšen
               način bomo zagotavljali sredstva in kako bomo zagotavljali transparentnost porabe teh
               sredstev ter na koncu kontrolo. Za to gre. In jaz res obžalujem to podcenjevanje.
               Minister si je vzel toliko časa, da je povedal uvod, in je tudi on odšel. Nikogar z
               ministrstva za finance ni tukaj. Preden bi kakorkoli zaokrožili to diskusijo na
               način, da rečemo, to je tisto, kar je najboljše za to državo v naslednjih osmih
               letih, ko gre za tako velika sredstva, kaj je najboljše, da bi to diskusijo opravili
               s tistimi, ki so <q>"skrbniki tega proračuna"</q>, pod narekovaji; torej predvsem finančno
               ministrstvo, zakladniki in tako naprej. Ne! To je podcenjujoče, češ, saj bo
               glasovalni stroj naredil, bomo zagotovili si nek denar in tako naprej.</p>
               <p>To je še toliko bolj, če vzamemo v roke poročilo za leto 2005. Poglejte, kako
               nepregledno je vse skupaj! In kakšna terminologija! Ni poročila o porabi za nabave po
               tem in tem segmentu, ampak je poročilo samo: dovoljena skupna poraba je bila taka,
               zdaj pa dajmo mi to zapraviti. Realizirana je bila k sreči nekoliko nižja, ampak tudi
               te obrazložitve ni, zakaj je nižja, v katerem segmentu niste mogli tega porabiti, ker
               to vendar ni poraba, tu gre za nabave, gre za opremo, gre za ne vem kaj, ampak je
               nekaj, kar se kupuje za neke potrebe. Poraba je sicer, če tako brutalno razumemo to
               porabo, da pač ko enkrat nekaj nabaviš, si denar zapravil, ampak mislim, da vendar ne
               gre tukaj za malice, potne stroške, za nekatere druge stvari. In ravno tisti dodatek
               takrat, ko smo ga dali, da je treba poročati državnemu zboru letno, je bil namenjen
               temu, da se odpravi dotedanje - pa je bilo to sprejeto v prejšnjem mandatu -
               dotedanje slabo poročanje, slaba transparentnost in zavedanje potrebe, da bomo morali
               spremeniti način financiranja tovrstnih zadev v slovenski državi.</p>
               <p>Prej sem uvodoma demonstriral, kako so to naredile vse druge države in kako imajo to
               vse druge države. Hvala, da ste mi pomagali, s tem ko ste naredili dober uvod, s tem
               ko navajate, kako delajo to po drugih državah. Ampak, žal, obžalujem, da se niste
               niti enemu modelu, ki ga imajo te druge države, približali. Zakaj ne, ne vem. V uvodu
               tudi pišete, da so dognanja v EU in državah članicah Nata taka, da se bo v prihodnje
               šlo na sistem transparentnejšega sprotnega odločanja na osnovi dolgoročnih programov,
               ki ga pa mi imamo - odločanje v proračunih in na osnovi nekajletnih programov.
               Najdaljše obdobje planiranja je 6 let, po tem, kar je tu mogoče videti v drugih
               državah. Ampak tudi pri tisti državi je pripis <q>"sredstva se letno oziroma na način,
               kot se sprejemajo proračuni, dvoletno, zagotavljajo v proračunu"</q>. Tudi z nekaterimi
               poslanci koalicije sem prej diskutiral, jim ni jasna ta tabela.</p>
               <p>In ko govorimo o tem in ker se tako radi sklicujete na Združene države Amerike in
               sedaj je popularen tudi ta obisk, ki je bil. Tudi tam rabijo odobritev vsake zadeve,
               ki je večja od tiste, ki pač, če gre za izredne zadeve itd. sploh, ampak rabijo
               odobritev v proračunih. Ni nekega trajno zagotovljenega vira. Ker seveda je v tem
               vašem programu - zanimivo je to, da je v tem vašem programu fiksna 2% stopnja porabe
               družbeno bruto proizvoda za te namene. Ja, jaz sem rekel, ne nasprotujem, da se
               zagotavlja do 2%, to, kar smo v strategiji zapisali oziroma v resoluciji. Ampak, za
               boga, pred dvema dnevoma je gospod načelnik pripeljal načelnika češke vojske v
               parlament - tudi nekateri drugi poslanci so bili prisotni tam - kaj je rekel ta
               načelnik? Mi smo zagotavljali v preteklem obdobju 2,2% v družbenem bruto proizvodu,
               sedaj gremo proti 1,7%. In za leto 2005 so imeli že 1,8%, prej pa precej več.
               Poglejte, tudi v Združenih državah Amerike, ne glede na pač njihovo specifično vlogo,
               da ne bom rekel in neznanske potrebe po oboroževanju in zagotavljanju denarja za
               vojne intervencije, se procent znižuje, zato je toliko bolj pomembno, da imamo mi
               diskusijo s financerji o tem, na kakšen način bodo te stvari zagotovljene v
               prihodnje.</p>
               <p>Ko govorite o protidobavah, jaz sem zelo vesel, ampak v poročilu, recimo, za 2005 je
               napisano, da so bile dobave, protidobave v višini od 30% do 40%. Torej, računovodski
               izkazi so eksaktni, se ve, koliko je bila obveza, koliko je nastalo skozi obvezo,
               koliko je bilo realizirano in koliko je nerealizirano. Če je poročilo, se ve, koliko
               je bilo. In zato seveda ne moremo na ta način, da je tako preprosto izločeno iz
               sistema, splošnega sistema javnih financ ravno to področje. Zato pričakujem, da bo v
               naslednjih obravnavah vendarle možnost diskutirati o, če hočete, makroekonomskih
               postavkah te države ali pa o razlogih za sprejem takega zakona oziroma možnih
               ugovorih ali pač prilika za to, da gremo na drugačen način financiranja te porabe. In
               ne jemati to, da se jaz z vami prepiram!</p>
               <p>Če vam izrekam zahvalo, da ste v teh 10, 15-ih letih naredili ogromno za opremljene,
               pospešeno, kvalitetno opremljanje Slovenske vojske in dosegli nek zavidljivi nivo,
               kompatibilen z Natom tako daleč, da nimamo nobenih težav s tem - nasprotno. Tudi, ko
               je bil predstavnik političnega odbora in obrambnega odbora zveze Nato - tukaj
               obstajajo intervjuju, saj drugače nisem imel prilike tega preveriti - ko pravi,
               pravita oba predstavnika, nazadnje predstavnik obrambnega odbora - mislim, da tri
               tedne nazaj je bil v Sobotni prilogi intervju - ko pravi: Nas ne zanima, kam, kako,
               na kakšen način boste vi opremljali, katere stvari boste nabavljali, ampak povejte,
               kaj boste in mi se bomo uskladili. In verjamem, da zato je bilo mogoče kupiti iz tega
               naslova falcon in nikjer ni manjkalo. Do sedaj ne. In seveda je mogoče govoriti tudi
               o tem, da za obrambo južne meje je prav v okviru schengena in tako naprej, da
               diskutiramo tudi o tem, tudi iz tega naslova, ne zgolj tisto, kar se reče
               transporterji - zdaj se sliši v javnosti, da celo se v teh načrtih tudi neka vojaška
               letala, ki ne bodo uporabna za vožnjo patrij. Ali je to premišljeno ali bi bilo to
               bolje, da bi o tem razpravljali takrat, ko se boste res odločali? In zakaj državni
               zbor ni seznanja s temi zadevami? Jaz res ne bi rad bil nadzornik ali pač tisti, ki
               bi v imenu davkoplačevalcev bil na zatožni klopi, da sem danes nekaj sprejemal, jutri
               boste vi odločili brez kakršnegakoli vpliva, recimo temu predstavniku ljudstva in na
               koncu boste rekli: Saj to je državni zbor sprejel.</p>
            </sp>
            <sp xml:id="SDZ4-Redna-19-2006-07-14.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleš Gulič. Prosim.</p>
            </sp>
            <sp xml:id="SDZ4-Redna-19-2006-07-14.sp134">

               <speaker>ALEŠ GULIČ:</speaker>

               <p>Spoštovani predsedujoči. Cenjene kolegice in kolegi!</p>
               <p>Jaz imam po vsem tem, kar sem prebral in kar sem slišal, pa seveda tudi v zvezi s
               predlogom zakona o izvajanju temeljnih razvojnih programov, vsak trenutek večje
               pomisleke. Namreč, ne gre samo za to, da se fiksne obveznosti države do leta 2015
               večajo, da bo to pomenilo dodatno zadolževanje, da to sega čez mandat tega državnega
               zbora in te vlade, ampak pomeni na nek način tudi to, da se, kot se na eni strani v
               tej državi manjša avtonomija enim - če pogledamo sindikate, študente, ne vem koga, na
               drugi strani veča avtonomija drugim. V tem primeru vojski. Vojska tako postaja
               pravzaprav država v državi. In nekatere zadeve gredo čez vse te meje in ena od
               ključnih je prav gotovo financiranje, ki bi ga takšen zakon zagotavljal. To, da se
               države, ki se ponašajo s tem, da so bolj militantne, kot je naša, da se odločajo za
               drugačen način financiranja, ki je seveda bolj pregleden, bolj jasen in bolj vezan.
               Nasprotne odločitve parlamenta, vam, očitno, ne pomeni nič. Najlažje si je seveda
               zagotoviti neko vrečo brez dna z dvema odstotkoma, drugi gredo seveda pod to,
               zgovarjate se, da je bila pač takšna naša obljublja Natu, tudi druge so obljubile
               marsikaj, pa se zaradi spremenjenih razmer, zaradi spremenjenih odnosov vračajo na
               to. Še bolj perfidno in na nek način zloraba pa se mi zdi, da se v utemeljitev, zakaj
               je to potrebno, vnašajo naši zgodovinski spomini, tudi na osamosvojitev. Nepotrebno,
               brezpotrebno in tudi na nek način zloraba argumentov.</p>
               <p>Mislim, da si Slovenija s to stabilnostjo, kakršno je dosegla, čisto lahko privošči
               takšno financiranje takih zadev, kot jih imajo druge države, se pravi, letno
               spremljanje, krajše načrte, ne pa 15-letno zadolževanje - ne vemo, zakaj. Po drugi
               strani pa tukaj silna razsipnost, pri prejšnjih točkah pa kar naprej poslušamo nekaj
               o silnem varčevanju, potrebi po varčevanju. Vojska je sestavni del te države, vsaj
               upam, da je tako.</p>
            </sp>
            <sp xml:id="SDZ4-Redna-19-2006-07-14.sp135">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Školč, se odpovedujete. Gospod mag. Cvikl.</p>
            </sp>
            <sp xml:id="SDZ4-Redna-19-2006-07-14.sp136">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Danes seveda pri prvi obravnavi zakona o izvajanju
               temeljnih razvojnih programov se pogovarjamo ne o tem, kaj bo drugo leto, ne o tem,
               kaj je bilo v preteklosti, ampak o tem, zakaj vlada Republike Slovenije meni, da je
               potrebno zakonsko ureditev iz leta 1994, ko smo bili v popolnoma drugačnem položaju,
               ko ni bilo ali pa je bilo zaradi težje gospodarske in tudi neustrezne davčne
               zakonodaje veliko težje računati na realne davčne vire, ko smo bili pod vojaškim
               embargom, zakaj vlada Republike Slovenije to izjemo prenaša v naslednjih 7,8 let. Na
               to vprašanje je odgovor samo eden. Če sta dr. Drnovšek in mag. Rop uvedla proračunski
               sklad <gap n="..."/><stage>/Opozorilni znak za konec razprave./</stage><gap n="..."/> za znanje, za razvoj sposobnosti
               Slovencev in Slovenk, želi diplomirani obramboslovec sedaj uvesti proračunski sklad
               za financiranje vojske. Vojska preprosto pri dilemi, ali dati več za znanje, socialo
               ali več za topove, pač ne bo tista, na kateri bi eventualno varčevali. In Slovenija,
               ki je vstopila v evro bo imela pred sabo veliko dilemo omejevanja javnih financ.
               Vojska bo iz teh dilem javnih financ izločena, to delamo danes, temu nasprotujem.</p>
            </sp>
            <sp xml:id="SDZ4-Redna-19-2006-07-14.sp137">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Horvat. Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp138">

               <speaker>JOŽEF HORVAT:</speaker>

               <p>Hvala lepa, gospod predsednik, spoštovani gospod minister s sodelavcema, spoštovani
               načelnik generalštaba Slovenske vojske, spoštovani poslanci. Očitno je obrambna
               problematika še vedno v Sloveniji v domeni moških. Jaz se bom v svojem kratkem
               prispevku dotaknil predloga zakona, upam, da ne bom kakšne druge teme odpiral, še
               najmanj pa se norčeval iz akademskih naslovov določenih zelo znanih Slovencev.</p>
               <p>Pri usklajevanju z ministrstvom za finance je ministrstvo za obrambo pripravilo
               namesto sprememb dosedanjega zakona nov zakon o izvajanju temeljnih razvojnih
               programov za obdobje 2008 do 2015. Bistvo tega zakona je, da z njim ne zagotavlja
               sredstev za financiranje temeljnih razvojnih programov s krediti, kot jih je
               zagotavljal prvi zakon iz leta 1994, ampak da ureja le večletno porabo dela
               proračunskih sredstev za obrambne investicije v obdobju 2008 do 2015. Skupno gre, kot
               smo danes že večkrat slišali, za okoli 710 milijonov evrov, pri čemer letna poraba ne
               bo presegla 105 milijonov evrov. To piše v zakonu. Zakon omogoča sklepanje večletnih
               pogodb, ki jih na podlagi vsakokratnega zakona o izvrševanju proračuna ni mogoče
               sklepati. Z novim zakonom pa bi realizirali najpomembnejše vojaške zmogljivosti,
               določene v dolgoročnem programu v skladu s strukturo ciljev, ki smo jih uskladili z
               Natom in predstavljajo našo obveznost. Samo na kratko naj navedem najpomembnejše
               projekte za obdobje 2008 do 2015.</p>
               <p>Prvič, bojna vozila, okvirno 240 milijonov evrov; potem komunikacijska tehnika in
               elektronska oprema - približno 130 milijonov evrov; zrakoplovi vključno s
               transportnim letalom, približno 140 milijonov evrov; raketni sistemi za protioklepni
               boj in zračno obrambo - 140 milijonov evrov; inženirska oprema - 30 milijonov evrov,
               pehotno orožje - približno 15 milijonov evrov; strelivo in minsko eksplozivna
               sredstva - 15 milijonov evrov.</p>
               <p>Zakon omogoča tudi ustrezno prilagajanje po letih in predpostavlja, da se bo en del
               investicij, in sicer okrog 1/5, zagotavljal po splošnih proračunskih predpisih. Zakon
               ne predvideva nobenih nesistemskih rešitev glede financiranja niti glede knjiženja,
               omogoča le večletne pogodbe, kar predstavlja možnost racionalnejše in učinkovitejše
               porabe proračunskih sredstev. Ohranja se tudi sistem protidobav, kar se mi zdi zelo
               pomembno, in poseben postopek priprave, potrjevanje in sklepanje pogodb -
               verifikacija pogodbe preko medresorske delovne skupine.</p>
               <p>S predlogom zakona se ureja tudi zaključek dosedanjega izvajanja temeljnih razvojnih
               programov tako, da se po letu 2007, ko se izteče dosedanji zakon, državnemu zboru
               posreduje tudi zaključno poročilo o izvedbi celotnega zakona ter zagotovi ustrezen
               način knjiženja odplačila glavnice. Te rešitve so usklajene z računskim sodiščem in
               pomenijo konec razprav o nesistemskih rešitvah pri temeljnih razvojnih programih.
               Zakon predstavlja rešitev, ki jo uporabljajo tudi primerljive države za vojaške
               večletne projekte. Zakon ne posega v višino vsakokratnega proračuna, ker računamo, da
               bo vlada spoštovala v Natu prevzeto obveznost, da bomo zagotavljali z letom 2008
               obrambne izdatke v višini 2% bruto družbenega proizvoda.</p>
               <p>V Novi Sloveniji torej ocenjujemo, da je zakon primeren za nadaljnjo obravnavo in
               tako bo celotna poslanska skupina tudi glasovala. Hvala lepa.</p>
            </sp>
            <sp xml:id="SDZ4-Redna-19-2006-07-14.sp139">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Rudolfa Petana. Izvolite, prosim.</p>
            </sp>
            <sp xml:id="SDZ4-Redna-19-2006-07-14.sp140">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani minister, gospe in gospodje!</p>
               <p>Vidim, da pri tistih začetni zagnanosti se je razprava le malo umirila, kar mislim,
               da je popolnoma prav in dobro. Dejstvo je, da v stanju, kot smo danes - to stanje ni
               od včeraj, ampak smo v nekem zatečenem stanju, kajti velja, da ko se pogovarjamo o
               obrambi in o obrambnem načrtovanju, se tako rekoč karkoli dobrega ne more zgoditi čez
               noč, ampak je to plod nekega dolgoročnega načrtovanja, planiranja in dela, razen, če
               nastopijo izredne razmere, ampak hvala bogu, o tem se nam ni potrebno, vsaj kar se
               nas osebno tiče, pogovarjati. Tako da je to neko zatečeno stanje, neko dolgoročno
               planiranje in tudi po tej plati smo neka čisto normalna demokratična država in ni
               slučaj, da smo tudi zaradi takšnega stanja bili sprejeti v zvezo Nato, Evropsko unijo
               pa omenim tako mimogrede, če se pogovarjamo o obrambnem načrtovanju, potem je tukaj
               recimo Nato. Kar se pa tiče temeljnih razvojnih programov, bi pa dejal to, da smo
               bili edini, ki so do sedaj v Natu, vsaj tisti, ki smo vstopili kasneje, ki smo imeli
               temeljne razvojne programe v tem kontekstu, kot ga pač mi poznamo, da smo imeli, ne
               vem, kako bi temu rekel, poseben sklad, poseben tolar, ki je izven proračuna in
               podobno. Ampak dejstvo je to, da s tem smo se v bistvu radi pohvalili in drugi so nam
               celo malo zavidali, kako vam je to uspelo, ko imamo pa mi v naših državah, ko so
               prišli gostje, takšne težave. Tako je bilo, to nam je takrat ustrezalo, temeljne
               razvojne programe smo takrat podprli vsi, tako koalicija kot takratna opozicija,
               lahko pogledate, razen mogoče kakšne izjeme, ampak mislim, da je tista izjema bila
               prej na strani vladajoče večine kot pa takratne opozicije, tako da smo vsi nekako
               razumeli, da na tem področju se ne gre igrati, ampak moramo dolgoročno planirati.
               Koliko nam je pri tem to uspelo vse, da smo kupili ravno pravo opremo,
               <gap n="..."/><stage>/Nerazumljivo./</stage><gap n="..."/> to je druga zgodba. O tem ne bi odpirali razprave. Dejstvo je,
               da smo v Sloveniji še v času prejšnje države dajali približno 5 do 7% bruto domačega
               proizvoda za obrambne izdatke. Po osamosvojitvi se je seveda ta procent drastično
               znižal in v letu 2002 je padel na približno 1,26%. Problem je nastal, ker smo v
               dogovorih za včlanitev v Nato govorili, da bodo ti stroški nekoliko večji, da bo naš
               napor nekoliko večji, okoli 2%. In potem, ko je šlo zares, smo leta 2002 v vseh
               dokumentih in tudi vseh obljubah takratne vlade se obvezali, da bomo povečali ta
               procent na dva procenta bruto domačega proizvoda. In napisali smo tudi natančno,
               kakšna bo ta dinamika. Jaz vam bom to kasneje tudi prečital iz dokumentov. Kar se
               tiče drugih držav, so imele pa ravno obraten proces. Recimo, Češka je bila ena takih,
               ki je imela po njihovi odcepitvi ali razdelitvi na dve državi relativno visok
               odstotek, ker so planirali tudi izgradnjo lastnega nadzvočnega letala, za kar so
               potrebovali velika sredstva. Ker se to potem ni zgodilo, so pa potem nekoliko
               zmanjšali in sedaj je situacija pač takšna. Po drugi strani pa, kakšne nakupe in
               kakšen bo terminski plan, smo pa vse zapisali v dokumentih. In da mi ne boste
               očitali, da govorim na pamet, ker tu res ne želim govoriti na pamet, ker mislim, da
               je tema preveč resna, in je tudi ne želim zaostrovati. Pred sabo imam dokument iz
               Uradnega lista, resolucija o splošnem dolgoročnem programu razvoja in opremljanja
               Slovenske vojske, 12.8.2004 je bilo zapisano v Uradnem listu. Pa če mi dovolite, bi
               najprej prebral, samo spomnil bi, da smo natančno v poglavju 4/1 zapisali - naslov
               poglavja je <q>"Glavna oprema"</q> in so našteti posamezni podsistemi, za katerih opremo si
               bomo še posebej prizadevali, od raketnih sistemov, zrakoplovov, bojnih vozil,
               inženirskih<gap n="..."/> Ne bom vas mučil, to si lahko vsak pogleda. To je bilo natančno
               zapisano. In potem je tu tudi zapisano pod poglavjem 4/2, prednostni sistemi in
               oprema. In tu je zapisano: <q>"Prednostni oborožitveni sistemi in glavna oprema
               Slovenske vojske, ki je že zagotovljena ali bo nabavljena oziroma kupljena do leta
               2010, bo: srednja bojna kolesna vozila z integriranim topom za prevoz vojakov in
               izvidovanje ter vozilo za ognjeno podporo. Vozila bodo predstavljala osnovno bojno
               sredstvo motoriziranih bataljonov"</q>. in tako naprej. Verjetno vam je takoj jasno,
               zakaj sem slučajno tole še posebej izpostavil. Vemo, kaj to pomeni. To je bil program
               iz leta 2004 in se nanaša do leta 2015. To je en del. Potem bi vas pa rad samo še
               spomnil na nekatere stvari, ki so zapisane, da ne bo zgledalo, kot da je res vse iz
               rokava potegnjeno. Strategija: <q>"Premestljivost sil z mirnodobne lokacije na območje
               operacij se bo zagotavljala z zmogljivostmi strateškega transporta, pripravo
               nacionalne infrastrukture ter potrebnih sil in sredstev za učinkovito in pravočasno
               premeščanje sil."</q> Potem je na naslednji strani zapisano: <q>"Motorizirani bataljon bo
               temeljna enota, namenjena za bojno delovanje na nacionalni in kolektivni obrambi ter
               za izvajanje operacij za podporo miru. Slovenska vojska bo imela tri motorizirane
               bataljone, ki bodo uvrščeni v kategorijo premestljivih sil v visoki stopnji
               pripravljenosti. Prvi motorizirani bataljon bo dosegel končno operativno zmogljivost
               v letu 2006, drugi 2007 in tretji v 2009."</q> S tem, da je zadaj tudi napisano, da se bo
               vsaki dve leti program renoviral, obnavljal, da se bo prilagajal obstoječemu stanju
               pri nas in tudi v zavezništvu. Naslednje, kar se mi zdi pomembno, je pa sledeče: <q>"V
               obdobju do leta 2008 bo Republika Slovenija zagotovila povečanje obrambnih izdatkov
               na 2% bruto domačega proizvoda. Od leta 2008 do leta 2015"</q>, tako kot velja ta
               dokument, <q>"se odstotek BDP za obrambne izdatke ne bo spreminjal. Dosežena bo ciljna
               struktura obrambnih izdatkov."</q> To smo vse zapisali. In v zaključek tega dokumenta smo
               zapisali: Uresničevanje tega programa se bo izvajalo za šestletnim srednjeročnim
               obrambnim programom, ki ga sprejme vlada Republike Slovenije na predlog ministrstva
               in tako naprej. To se pravi, nič ni novega, vse je bilo že zapisano, mi moramo na
               tiste roke zadevo opraviti. Mislim, da je tudi zelo dobro, da smo obdržali tisto, kar
               je bilo zapisano, da bo vlada prek obrambnega ministrstva vsako leto poročala o tem.
               To se je obdržalo in to mislim, da je prav. Če je tu potrebno še kaj dodati, me prav
               čisto nič ne moti, da je zadeva bolj transparenta, bolj jasna, bolj pregledna. Kar se
               mene tiče, osebno nimam nobenih problemov. Ko smo to sprejemali, in tudi druge
               dokumente, ko smo bili v opoziciji, smo to podprli. Bile so stvari, ki se nam
               verjetno niso zdele najbolj idealne, ampak verjeli smo, da pri obrambnem načrtovanju
               so nekatere stvari, ki marsikomu niso všeč. Vedno lahko pride do tiste diskusije, ali
               malo več masla, ali pa malo več kot topov, v narekovaju, to nisem mislil dobesedno
               topovi in maslo. Zadeve so take.</p>
               <p>Tudi takrat, v letu 2004 zaveza v vseh dokumentih, da bomo povečali izdatke za
               obrambo na 2% BDP, verjetno ni bila lahka, ampak smo se vsi strinjali s tem, če s tem
               lahko pridemo v zvezo Nato, ki nam zagotavlja varnostni dežnik, je to verjetno
               najmanj boleče, kar lahko naredimo. In tudi v opoziciji smo takrat to razumeli, da je
               pač zadeva taka in da sprejemamo odločitve, ki bodo aktualne čez 10 ali 20 let, ker v
               Nato se ne pride v enem letu, niti v dveh letih, ampak mogoče nikoli. Takrat, ko je
               priložnost, se pa to naredi.</p>
               <p>Kot sem že povedal. Vlada je obdržala tisto dobro vsebino, da bo vsako leto poročala
               in da se bo vsaki dve leti pripravil popravek in verjetno tudi takrat prišla v
               parlament, kaj so tisti popravki. Kakšen dokument bo to, to bo ocenila vlada in
               ministrstvo. Načrtovanje je potrebno dolgoročno. Že sedaj bi vlado spomnil, da se
               sedaj pogovarjamo do leta 2015. Pri obrambnem načrtovanju je leto 2015, že jutri pri
               obrambnem načrtovanju, zato bi bilo dobro, da bi tudi v parlament dobili kakšen
               dokument, ki obravnava situacijo na tem področju tudi prek leta 2015. To ni kot
               pripomba na ta zakon, ker to ne more biti, ampak kot neko priporočilo, da verjetno
               vsi pričakujemo, da bomo dobili tudi kakšen dokument, ki obravnava zadevo po letu
               2015, ki bo tudi nekoliko bolj podroben, ne samo tiste splošne stvari, ki jih tako
               ali tako več ali manj poznamo. Jaz bom ta dokument podprl, če pa se bo še tekom
               razprave druge obravnave in kasneje pojavil kakšen dober predlog, ki bi naredil
               zadevo bolj transparentno, pa ne vidim nobenega problema, da se to ne bi dalo tudi
               podpreti ali kakorkoli vključiti. Hvala.</p>
            </sp>
            <sp xml:id="SDZ4-Redna-19-2006-07-14.sp141">

               <speaker>PODPREDSEDNIK SAŠO PEČE:</speaker>

               <p>Hvala vam za vašo razpravo. K besedi vabim poslanca Alojza Soka. <stage>(Ga ni v dvorani.)</stage>
               Besedo dajem poslancu Aureliu Juriju. Izvolite.</p>
            </sp>
            <sp xml:id="SDZ4-Redna-19-2006-07-14.sp142">

               <speaker>AURELIO JURI:</speaker>

               <p>Kolegice, ne bom kaj dosti več od tistega, kar sem že prej povedal v imenu poslanske
               skupine. Bi samo se odzval na kolega Petana, ga spomnil, da vsi se nismo strinjali s
               tem, da povečamo bruto družbeni proizvod oziroma odstotek BDP-ja za obrambo na 2%. Bi
               ga rad spomnil, da tudi to ni bil pogoj za sprejem v članstvo, da ni bila naša
               zaveza, ampak je bila naša dobra volja in naša obljuba. In tukaj gre tudi moj poziv
               naši vladi, da premisli, ali bi kazalo spričo drugih potreb ponovno pregledati to
               dano obljubo, zmanjšati ta delež iz dveh na kak odstotek manj oziroma desetino
               odstotka in s tem prihraniti veliko sredstev. Jaz sem v razpravi dejal, kakšne
               naložbe se nam zdijo nepotrebne. Nekdo je prej pohvalil naložbe v protibiološko,
               kemično in atomsko obrambo, tukaj nimamo pomislekov, gre za druge naložbe, ki so
               dražje in po našem mnenju seveda nepotrebne in potratne. Če bo vlada zmogla
               premisleka tudi na račun, s strani naše vlade, takrat sprejete, 2004, resolucijo o
               dolgoročnem programu razvoja in opremljanja Slovenske vojske, če bo sposobna tega
               premisleka in tudi takih predlogov, ki bodo šli na poti in v smeri varčevanja, bomo
               mi tudi to podprli. Ko bo črtala naložbe, ki po naši oceni niso potrebne, dva
               transportna letala oziroma transportno letalo za transport oklepnikov, to so draga
               letala, 50, 60 milijonov dolarjev eno samo letalo, če bo črtala ladjo, ki je ne
               potrebujemo, in aktivirala idejo obalne straže in ustrezno oklestila zapisanih 710
               milijonov evrov, mi bomo takrat seveda podprli ob pogojih, kot smo uvodoma dejali, da
               bo sistem posamičnih nabav pregleden in nadzorljiv, da bomo ne samo informirani o
               potekanju izvajanja zakona, ampak da bomo tudi informirani o posameznih večjih
               nakupih in da bomo lahko tudi o teh nakupih prediskutirali.</p>
               <p>Govorili smo in se vsi strinjamo, da potrebujemo majhno, gibčno, usposobljeno vojsko.
               Problem je, da ta vojska bo morda v kasarnah, ki jih bo jutri sesula toča. Ste
               videli, kaj se je zgodilo na Štajerskem, ko za voljo parih milijonov tolarjev ni bila
               podpisana pogodba o protitočni obrambi, nastala je velika škoda. Po drugi strani pa z
               lahkoto gremo v nabavo 136 oklepnikov, ki ne bodo pomagali pri tem, kar se nam
               napoveduje 2015. Zagotovo bodo viri ogroženosti še bistveno spremenjeni, kot so
               danes, in mi ne bomo nikoli na to pripravljeni. Vsakič, ko je elementarna nesreča,
               vsakič smo presenečeni, vsakič nastane škoda zavoljo dobre organiziranosti tudi
               službe reševanja in zaščite. Popravljamo nekaj, ampak težave so z odškodninami,
               težave so z dolgoročnimi poravnavami temveč tudi teh škod itd. Te elemente nesreče -
               sami vemo, pa ne samo mi, ampak to nam povedo meteorologi, to nam pove stroka - se
               bodo povečevale. Bojim se, da bomo vedno znova presenečeni, bomo pa imeli seveda
               ustrezno oboroženo in opremljeno vojsko.</p>
               <p>Če želi vlada doživeti tudi podporo Socialnih demokratov, pričakujemo, da v drugem
               branju bodo cifre nekoliko manjše, da bo omogočen nadzor nad uporabo in da bodo
               črtane določene investicije, ki za nas niso nujno potrebne. Hvala.</p>
            </sp>
            <sp xml:id="SDZ4-Redna-19-2006-07-14.sp143">

               <speaker>PODPREDSEDNIK SAŠO PEČE:</speaker>

               <p>Hvala vam za vašo razpravo. K besedi vabim predstavnika vlade, minister Erjavec.
               Izvolite. Odločite se, naj nekdo predstavi. Hvala.</p>
            </sp>
            <sp xml:id="SDZ4-Redna-19-2006-07-14.sp144">

               <speaker>MIRAN BOGATAJ:</speaker>

               <p>Hvala lepa za besedo. Sedaj ta vprašanja, nekatera, ki so bila, bi jih strnil
               predvsem v zahvalo vsem, ki ste podprli, da je potrebno realizirati splošen
               dolgoročni program razvoja oziroma resolucijo iz leta 2004.</p>
               <p>Dejstvo je, da nobena vojaška organizacija ne more na kratkoročno planirati, če želi
               dosegati načrtovanje zmogljivosti, to velja tudi za slovensko vojsko. Vse aktivnosti
               zadnja leta tečejo v realizaciji te resolucije. To je nedvoumno razvidno tudi iz
               primerjav napravnega pregleda, kjer je navedenih 5 držav, da ima posebno zakon, 5
               imajo pa način proračunskih predpisov tak, ki velja za večje, daljše obdobje, ne pa
               za eno ali za dve leti, kot je to praksa pri nas. Ena sama država je navedena, ki
               takšne rešitve nima, se pa poslužuje nekaj političnih dogovorov.</p>
               <p>Večkrat je bilo povedano, kakšna je dosedanja praksa pri poročanju o temeljnih
               razvojnih programih. Moram povedati, da pri prilogi tega poročila od leta 2003 je
               vsako leto tudi seznam vseh pogodb od leta 1994 dalje, z navedbo zneska, z navedbo,
               kdaj je kakšna obveznost nastala, kdaj je odplačana, kaj vsebuje itd., in to velja
               tudi za leto 2005. Celo dve prilogi sta, ena je v tolarjih, ena pa je v markah
               oziroma evrih, tako kot se je spreminjal zakon, ker zakon je bil dodatno popravljen
               leta 2001, ko se je pripravljalo na članstvo v Nato.</p>
               <p>Bistveno za podlago tega zakona je, da pomeni instrument za uresničevanje
               dolgoročnega programa, srednjeročnega 2005 do 2010, ki smo ga predložili parlamentu v
               maju lansko leto. In sedaj, ko se zaključuje razprava okoli ciljev sil Nata, je
               pripravljen tudi predlog srednjeročnega programa 2007 do 2012 in z dveletnim zamikom
               bo sledilo aktualiziranje. V tem zakonu v tej obrazložitvi ni nikjer navedene ne
               bojne ladje in ne prestreznikov.</p>
               <p>Poseben zakon je utemeljitev tudi v tem, kar naši zakoni o izvrševanju proračuna
               imajo možnost prevzemanja za eno leto obveznosti v višini 60%, dve leti po sprejemu
               pa v višini 40%.</p>
               <p>Za daljše obdobje jih nimajo, zato iz resolucije o dolgoročnem programu so izbrani
               samo tisti programi, ki zahtevajo neko daljše obdobje, večletno obdobje za
               uresničevanje. Protidobave 30 do 40%, ki so bile omenjene, da. To je od leta 1994, ko
               je bil zakon sprejet, do leta 2000, ko je vlada sprejela smernice za protidobave. Od
               takrat naprej se protidobave za vse posle na obrambnem področju, večje od 100
               milijonov, uveljavljajo 100%.</p>
               <p>To ni pri predlaganem zakonu izjema, je iz leta 1994, ampak gre za povsem nov zakon
               na novih osnovah, ki pa dejansko prenaša vse pozitivne izkušnje iz preteklega
               obdobja. Hvala.</p>
            </sp>
            <sp xml:id="SDZ4-Redna-19-2006-07-14.sp145">

               <speaker>PODPREDSEDNIK SAŠO PEČE:</speaker>

               <p>Hvala vam. Izvolite.</p>
            </sp>
            <sp xml:id="SDZ4-Redna-19-2006-07-14.sp146">

               <speaker>MAG. FRANCI ŽNIDARŠIČ:</speaker>

               <p>Hvala lepa. Jaz bi morda želel k temu oziroma nadaljevati tukaj, kjer je moj
               predgovornik končal. Predvsem je treba gledati na dejstvo, da je zakon o temeljnih
               razvojnih programih, ki je veljal za obdobje do 2003, bil v tistem času izjemno
               pomemben za izgradnjo Slovenske vojske. Ta zakon se je nadaljeval do leta 2007. Z
               naslednjim letom tega zakona ni več. Pri analizah, kako uveljaviti splošni dolgoročni
               program iz leta 2004, o katerem je bilo tukaj govora, smo iskali možnosti za to, da
               zagotovimo dejansko doseganje ciljev, kot so zapisani v tem splošnem dolgoročnem
               programu in kot so zajeti v ciljih sil, ki smo se jih zavezali dosegati tudi v okviru
               zavezništva. Zakaj to poudarjam? Poudarjam zaradi tega, ker je ta zakon napisan na
               drugih načelih, na drugih izhodiščih. Predvsem ocenjujemo, da bo ta zakon doprinesel
               k temu, da bo obrambni proračun preglednejši, letno bo sprejeman, sprejet tisti del,
               ki se nanaša na investicijska sredstva za to področje, ne bo več posojil, s tem tudi
               ne bo več zadolževanja, ravno tako se bo srečal obrambni sistem, če temu rečem, sama
               ta logistika in v celoti segment zagotovitve teh sredstev z zelo konkretnimi realnimi
               dilemami, kajti ta sredstva, ki bodo letno planirana, predvidena v tem proračunu, jih
               bo potrebno v tem letu tudi realizirati, sicer se bomo znotraj sistema znašli v
               določenih težavah, kako bomo to in v kakšnem obsegu bomo to lahko zagotovili. Prav
               tako je zakon predvidel zgolj maksimalen možen obseg sredstev. Torej s tem sredstva
               niso dokončno determinirana, določena pa so maksimalno za celotno obdobje in določena
               so maksimalno kot letna sredstva.</p>
               <p>In pa predvsem tisti segment, ki mislim, da je zelo pomemben, ki smo ga pa že
               omenili, in sicer gre za prevzemanje obveznosti pri posameznih projektih, ki trajajo
               daljše obdobje, da je projekt v celoti zaključen.</p>
               <p>Glede odstotkov finančnih sredstev, ki se omenjajo za potrebe obrambe, so tudi ti
               zapisani v splošnem dolgoročnem programu kot tudi srednjeročnih programih. Seveda pa
               želim poudariti, da ne gre samo za odstotke in da ne gre samo za obljube, ki so bile
               v različnem obdobju od leta 2002 naprej dajane s strani države Slovenije, ampak gre
               tudi za zmogljivosti, ki naj bi jih kot država, kot Republika Slovenija dosegli v
               skladu z zavezami do sedaj.</p>
               <p>Planiranje kot proces planiranja je opredeljeno na različna obdobja v vseh državah,
               še posebej v državah članicah pa je opredeljeno na določena fiksna obdobja, kot so
               srednjeročni program, kratkoročni program - oziroma srednjeročni program se spreminja
               oziroma dopolnjuje skladno s cilji sil vsaki dve leti - in pa dolgoročni program.
               Tako da ti programi, ki so bili sprejeti tudi tu, v državnem zboru, so posledica
               planiranja v okviru zavezništva in samo pritrjujejo temu, da gre za postopek in
               proces, ki zahteva veliko vlaganj, analiz in pretehtane odločitve. In ocenjujemo, da
               smo resnično predlagali novo strukturo zakona, ki prinaša bistveno boljše,
               preglednejše rešitve, ki bodo lahko dale tudi ustrezne zmogljivosti Slovenski vojski.
               Hvala.</p>
            </sp>
            <sp xml:id="SDZ4-Redna-19-2006-07-14.sp147">

               <speaker>PODPREDSEDNIK SAŠO PEČE:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-19-2006-07-14.sp148">

               <speaker>KARL ERJAVEC:</speaker>

               <p>Hvala za besedo. Od marca 2004 smo člani Nata. Takrat, ko smo vstopali v Nato, smo se
               izpogajali za določene ciljne zmogljivosti. In kmalu zatem je bil sprejet tudi zelo
               pomemben strateški dokument, in sicer splošni dolgoročni program razvoja in
               opremljanja Slovenske vojske, ki določa vse tiste zaveze, ki smo jih dali zvezi Nato,
               tako kar se tiče opreme kot tudi glede na višino odstotka bruto domačega proizvoda,
               ki ga bomo namenjali za potrebe Slovenske vojske oziroma za obrambni sistem. Naj
               povem, da ta dva odstotka pomenita enega nižjih odstotkov med članicami zveze Nato.
               Seveda, državni zbor je ta dokument sprejel še v prejšnji sestavi, na predlog
               prejšnje vlade, ker je pač prejšnja vlada želela biti kredibilna, verodostojna tudi
               do zveze Nato. In na podlagi tega splošnega dolgoročnega programa razvoja in
               opremljanja Slovenske vojske, ki velja do leta 2015, je bil pripravljen tudi
               srednjeročni program obrambe, ki bolj natančno definira konkretno opremo, katere
               bataljone moramo pripraviti in do kdaj jih moramo pripraviti, da bomo te cilje
               izpolnili.</p>
               <p>Zakaj potrebujemo takšen zakon, kot je danes predlagan? Večkrat je bilo omenjeno, da
               že dosedanji, ki ni perfekten, se je izkazal kot zelo dober, da lahko uresničujemo te
               cilje. Razlika med zakonom, ki ga sedaj predlagamo, tako imenovani TRP 3, je v tem,
               da ta ne temelji na posojilih. Prejšnji zakon je temeljil na posojilih, ta pa temelji
               na tisti procent izdatkov za obrambo, ki smo se ga zavezali do NATA, to je pa, kot
               sem že povedal, od 2008 pa do 2015 2%. In ta zakon predvideva ta obseg sredstev
               oziroma v okviru tega obsega sredstev. Glede tega zakona naj povem, da ohranja tiste
               protidobave in to 100% nad 100 milijonov, kar prinaša določene koristi za slovensko
               gospodarstvo. Zakon je tudi transparenten, ker smo dolžni poročati državnemu zboru,
               in ni več nepregleden glede posojil, ker ni posojil, ampak smo vezani na okvir
               sprejetega proračuna. Ta zakon je tudi pomemben zato, ker v vojaški industriji, v
               vojaškem trgu je nemogoče sklepati kratkoročne pogodbe. Lahko jih sklepamo, ampak
               bodo zelo drage. Pogodbe, kot so oklepniki 8x8, so seveda boljše, če jih sklepamo na
               daljši rok, ne v okviru enega letnega proračuna, na primer za 3 vozila v letošnjem
               letu, 5 vozil v naslednjem letu; ampak da se to stori v paketu in zato potrebujemo ta
               zakon, da bomo tudi vizavi zakona o javnih financah, vizavi zakona o izvrševanju
               proračuna spoštovali zakonitost.</p>
               <p>Glede nakupov opreme v prihodnosti, nekaj je bilo govora glede nakupa v preteklosti,
               jaz tega ne bom komentiral, ker tudi ni moja dolžnost, lahko pa komentiram nakupe
               glede prihodnosti. Naj povem, da tukaj so NATO standardi jasni, mi ne moremo kupiti
               opreme, ki ni NATO certificirana. Vezani smo na tiste zmogljivosti, za katere smo
               zavezali, s tem da imamo še super revizorja, to je pa sam NATO, ki v okviru vojaškega
               odbora NATO pregleduje, kaj se dogaja, ali dejansko izvršujemo tisto, kar smo se
               zavezali, dejansko nabavljamo tisto opremo, ki pomeni povečanje ciljnih zmogljivosti
               v okviru NATA. Naj povem, da ta vojaški odbor je bil pred kratkim tukaj, in sicer pod
               vodstvom gospoda Kolstona, to je pomočnik generalnega sekretarja zveze NATO. Tisti,
               ki berete Delo, ste lahko prebrali intervju z njim, ocene. Tam smo bili deležni zelo
               dobrih ocen in tudi so povedali, da ti načrti, ti strateški dokumenti, ki jih je
               sprejel ta državni zbor in državni zbor v prejšnji sestavi na podlagi predloga
               prejšnje vlade ali pa tudi sedanje vlade, če govorimo o srednjeročnem programu
               obrambe, so pravi načrti; in če bomo to dejansko tudi realizirali, se bomo izkazali
               kot verodostojen, kredibilen član zveze Nato. In to je verjetno cilj nas vseh, ne
               glede na to, katera vlada je trenutno na poziciji oziroma kdo je v opoziciji.</p>
            </sp>
            <sp xml:id="SDZ4-Redna-19-2006-07-14.sp149">

               <speaker>PODPREDSEDNIK SAŠO PEČE:</speaker>

               <p>Hvala. S tem smo zaključili z razpravljavci, ki so bili prijavljeni pisno. Ker nam je
               čas za razpravo še ostal, po moji oceni okoli ene ure, sprašujem, kdo izmed poslank
               in poslancev ter vlade Republike Slovenije želi v preostanku časa še spregovoriti?
               Kolega Aurelio Juri. Še kdo drug? Sprašujem predstavnike vlade, se bodo tudi oni
               prijavili k besedi? Torej, imam tri prijavljene razpravljavce. Prvi bo govoril kolega
               Aurelio Juri, za njim kolega Miro Petek in na koncu še kolega Anton Anderlič. Pet
               minut prosim. Izvolite.</p>
            </sp>
            <sp xml:id="SDZ4-Redna-19-2006-07-14.sp150">

               <speaker>AURELIO JURI:</speaker>

               <p>Bom veliko krajši. Gospod minister, spreminjajo se okoliščine, vlada se loteva
               varčevalnih ukrepov na mnogih področjih. Le tukaj se držimo nekako kot pijan plota,
               ker smo dali neko obljubo pred leti, pa ponavljam še enkrat, smo jo dali tudi takrat,
               ko sem jaz vlado podpiral, čeprav se s to odločitvijo nisem strinjal, da bomo v
               obdobju 2008-2015 prišli na 2% bruto družbenega proizvoda za obrambo. Vrsto drugih
               ukrepov na mnogih področjih govori, da ne bomo žal izpolnjevali vse dane obljube
               našim volivkam in volivcem, kajti situacija je takšna, moramo krčiti porabo, tudi
               zavoljo stabilnosti našega gospodarstva, bolj zanesljive socialne varnosti, boljšega
               znanja bolonjskega procesa in tako naprej. Jaz bi vam ploskal, ko bi ta vlada prišla
               tudi na tem področju s predlogom, da dinamika izpolnjevanja te obljube se zamika za
               neko nedefinirano prihodnost, da bomo v obdobju 2008-2015 morda prišli na 1,8% in ne
               na 2%, in oklestila določene investicije. Gospod Bogataj je tudi na moj odziv
               pojasnil, da ta zakon ne govori o prestreznikih, tudi jaz sem sam ugotovil, ampak sem
               dal roko naprej, kajti tovrstne ideje so za neko obdobje, da bi tudi tak sistem
               samostojno zgradili, in da ne govori o bojni ladji. Vem, da bojna ladja je
               načrtovana, o tem je bilo govora, o tem sem nekje prebral, pa ne neuradno. In me
               zanima, ali če ni v tem paketu, kdaj bo oziroma ali se je vlada premislila in te
               bojne vlade ne bo? Iz tega naslova bom pomirjen in računam, da se bo tudi vlada
               vrnila k ideji obalne straže, ki bi omogočila racionalno uporabo morja tu, na tem
               področju, ne da bi šla v tako drago nabavo.</p>
               <p>Moj poziv še enkrat je, da se premisli, ali je izvrševanje tedanje obljube, kajti
               veliko je članic zveze Nato, ki ne izpolnjujejo kriterija dveh odstotkov, in bi se
               lahko tudi mi po njih zgledovali. Hvala.</p>
            </sp>
            <sp xml:id="SDZ4-Redna-19-2006-07-14.sp151">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Miro Petek. Izvolite.</p>
            </sp>
            <sp xml:id="SDZ4-Redna-19-2006-07-14.sp152">

               <speaker>MIRO PETEK:</speaker>

               <p>Hvala lepa za besedo. Kot veste, sem iz Koroške in sem v zadnjem času nekakšen
               strelovod tudi za odločitve vlade oziroma ministrstva za obrambo okoli nabave
               kolesnega oklepnika 8x8. In me ljudje na Koroškem največ sprašujejo okoli tega, zakaj
               takšna odločitev vlade, zakaj posla ni dobila Sistemska tehnika na Ravnah. V zadnjem
               času me pa vse bolj pogosto sprašujejo tudi to, ali je potrebno, da namenjamo za
               oklepnike kar 63 milijard tolarjev, nekateri novinarji so seveda na hitro izračunali,
               koliko bi to pomenilo novih bolnišnic, onkološki institut, klinični center in
               podobno. Ljudem pač poskušam odgovarjati na ta način, da je v tem državnem zboru bila
               leta 2004 sprejeta resolucija oziroma splošni dolgoročni program razvoja in
               opremljanja Slovenske vojske in da je v njem tudi zapisano, da se bo Slovenska vojska
               do leta 2010 <gap n="..."/><stage>/Nerazumljivo./</stage><gap n="..."/> oborožila s 135-imi bojnimi kolesniki, kar je bilo
               danes tukaj že povedano, in s 85-imi lahkimi kolesnimi oklepniki, s čimer je
               Slovenska vojska že oborožena. Seveda, če ne bi bilo te resolucije, če ne bi bilo
               tega programa, če ne bi bilo zapisane te številke, mogoče na Koroškem danes tudi ne
               bi imeli takega revolta, ali pa je bil v preteklosti dosežen neki tihi <q>"deal"</q>, da je
               pač potrebno iti na teh 135 kolesnih oklepnikov, oziroma je bil dosežen neki tihi
               <q>"deal"</q>, kdo bo ta posel dobil. In danes imamo na Koroškem seveda takšne silovite
               proteste. Na drugi strani pa je seveda tudi problem v tem, da je v preteklosti bilo
               precej nekonsistentno oboroževanje oziroma vizija razvoja Slovenske vojske, na
               Koroškem se obnavlja tank T55, ki, kot vemo, je šel v garažo in verjetno se bo prej
               ko slej tudi vrnil nazaj na Koroško, ne Sistemsko tehniko, pač pa v Metal Ravne, kjer
               ga bodo predelali. Hvala.</p>
            </sp>
            <sp xml:id="SDZ4-Redna-19-2006-07-14.sp153">

               <speaker>PODPREDSEDNIK SAŠO PEČE:</speaker>

               <p>Hvala vam. In še zadnji od razpravljalcev, poslanec Anton Anderlič. Izvolite.</p>
            </sp>
            <sp xml:id="SDZ4-Redna-19-2006-07-14.sp154">

               <speaker>ANTON ANDERLIČ:</speaker>

               <p>Je že tako. Vojska si odreže svoj kos in za druge jo v državi ne skrbi. In
               nerazumljivo je, da niti eden od vas, ampak verjamem, da niste niti pomišljali na to,
               da bi diskutirali o tistem, o čemer je bila pravzaprav v osnovi nastavljena ta
               diskusija. Gre za finančni zakon in to ni tisto, kar si lahko vi odrežete, in ne
               razpravljamo o resoluciji. Eden od zadnjih razpravljalcev je 10 minut razlagal, kaj
               vse piše v resoluciji, nam je bral resolucijo. Ampak ravno v tem je največji problem,
               če ne bi leta 2004 gospod Bajuk, takrat predsednik komisije za nadzor nad proračunom
               in drugimi javnimi financami, če ne bi cel finančni sektor, če ne bi mednarodne
               institucije opozarjale Slovenijo, da mora iti na drugačen način upravljanja z javnimi
               financami in da tako imenovani tolarji niso več tisto, kar bo v prihodnji finančni
               perspektivi mogoče kot osnova. Jaz razumem ministra, ker ni bil tukaj tričetrt tega,
               da ni poslušal, kaj smo razpravljali. Ampak gre za to, da je gospod Bajuk v uvodnem
               govoru 30. novembra govoril tisto, kar bi vi morali namesto tega zakona narediti. Ali
               mislite, da mi nismo vedeli 2004, da bo potrebno zagotoviti sredstva, mi vsi skupaj,
               tudi opozicija tedanja, ki smo jo povabili k pogovorom, za razliko od sedanjega časa,
               ko to ne počnete, in smo sprejeli nekaj, kar je bil pravzaprav uvod v kasnejše
               reševanje finančnih zadreg pri opremljanju vojske. Ampak samo zato smo sprejeli
               resolucijo, ker nismo mogli sprejeti novega zakona, tako imenovanega TRP3, da bi na
               isti način naprej zadeve financirali. Ampak smo rekli, to je resolucija in na osnovi
               razprave o letnih proračunih in na osnovi razvojnih programov. In gospod Bogataj
               eklatantno zavaja, ko pravi, da v njihovem zakonu nikjer ni osnove za trditev, da vse
               države, podobno kot pri nas, s temeljnimi razvojnimi programi, ki jih morajo vsa
               ministrstva pripraviti za najmanj pet let in se obravnavajo skupaj z obravnavo
               vsakoletnega proračuna v državnem zboru. Letos boste obravnavali že tretji proračun,
               najbrž veste, kako se to dela, in to velja tudi za vojsko. In samo ena država izmed
               vseh teh naštetih ima daljše obdobje dolgoročnega planiranja kot Slovenija, po
               temeljnih razvojnih programih, kar morate vi po zakonu o javnih financah delati tako,
               kot vsi drugi. Razumem, da vi niste hoteli odgovarjati, ker vam to ne odgovarja, s
               strani financ pa nobenega ni bilo. Upam, da bomo v nadaljevanju razpravljali o tem,
               ali bomo kdaj, ali pač v tem mandatu, začeli reformo na področju javnih financ.
               Uvodoma sem rekel, pripravljeni smo o tem razpravljati, dati roko takemu načinu
               reševanja, nikakor pa ne samo podaljševanju načina, ki je bil v preteklosti dober, je
               bil najbrž edini od 94. leta naprej, da smo zagotovili stabilni vir. V sedanjem času
               se je izkazalo in gospod Bajuk trdi 30. novembra 2004, da obstajajo opozorila, da je
               treba vzpostaviti sistem, po katerem bo Slovenija sledila razvitim državam članicam
               OECD, ki že celo desetletje izvajajo proračunske reforme, usmerjene k proračunskim
               rezultatom. To je načrtovanje in merjenje rezultatov in ocenjevanje učinkov javne
               porabe na gospodarski razvoj in družbeno blaginjo. To se dela skozi razprave o letnih
               proračunih in skozi razprave o temeljnih razvojnih programih, ki so sestavni del
               izvajanja zakona o javnih financah, ne pa na način 15-letnega fiksnega zacementiranja
               sredstev samo za en namen v proračunu. Torej, naj jutri pridejo Zverovi ali Zupanovi
               ali Bručanovi, pa bomo na enak način to počeli, ampak to ni pot. To ni pot in to na
               financah dobro vedo in jaz verjamem, da bodo <gap n="..."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ4-Redna-19-2006-07-14.sp155">

               <speaker>PREDSEDNIK FRANCE CUKJATI:</speaker>

               <p>S tem zaključujem razpravo o zakonu o predlogu sklepa. Da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj pol ure po prekinjeni 12. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O DOPOLNITVI
                  ZAKONA O REVIZIJI POSTOPKOV JAVNEGA NAROČANJA.</title>
               </p>
               <p>Predlog zakona je v obravnavo predložila vlada Republike Slovenije. Besedo dajem
               predstavniku vlade za dodatno obrazložitev. Oprostite oziroma dovolite, ravnokar
               prihajajo predstavniki vlade, državni sekretar v ministrstvu za finance, za trenutek
               bomo počakali.</p>
               <p>Prešli smo na razpravo o predlogu zakona o dopolnitvi zakona o reviziji postopkov
               javnega naročanja in besedo dajem predstavniku vlade, državnemu sekretarju na
               ministrstvu za finance.Gospod Lavrič, gre za zakon o reviziji postopkov javnega
               naročanja, želite predhodno obrazložitev? Če ne, potem prehajamo naprej. Izvolite,
               gospod Cvikl.</p>
            </sp>
            <sp xml:id="SDZ4-Redna-19-2006-07-14.sp156">

               <speaker>MAG. MILAN M. CVIKL:</speaker>

               <p>Predsednik, zakon o dopolnitvi zakona o reviziji postopka javnega naročanja je vlada
               predlagala po nujnem postopku. V tem državnem zboru se s tem zakonom ukvarjamo že 3
               tedne. Prvič smo v okrogli dvorani državnega zbora, kjer naj bi vlada dopolnilno
               dodatno pojasnila, zakaj nujni postopek in kaj je vsebina zakona v drugi obravnavi.
               Pristojna komisija državnega zbora je zaključila delo, imamo dopolnjen predlog zakona
               in minimalno, kar bi bilo korektno potem, ko je vlada predlagala nujni postopek, ko
               smo na prejšnji izredni seji državnega zbora to točko prestavili na to redno sejo
               državnega zbora, da nam predstavnik vlade, bodisi gospod minister za finance, če to
               ne zmore, gospod pristojni državni sekretar ali državni sekretar pojasni razloge za
               vsaj dvoje - nujnost postopka in vsebino zakona in vsebino dopolnjenega predloga
               zakona, vključno s sprejetimi amandmaji na matičnem delavnem telesu. V tej zvezi je
               bila tudi korespondenčna seja vlade in lepo prosim, predsedujoči, če lahko
               zagotovite, da si pač predstavniki vlade bodisi vzamejo pavzo ali karkoli, ampak
               vendarle naj temu zboru povedo, kaj je tako nujnega v tem zakonu, da ga je potrebno
               sprejemati na način, kot je to predlagala vlada. Mislim, da bi to seveda bil pač
               minimalen, spoštljiv odnos vlade do državnega zbora. Hvala lepa.</p>
            </sp>
            <sp xml:id="SDZ4-Redna-19-2006-07-14.sp157">

               <speaker>PREDSEDNIK FRANCE CUKJATI:</speaker>

               <p>Hvala. Gospod Lavrič, želite predstaviti stališče vlade? Izvolite, imate besedo.</p>
            </sp>
            <sp xml:id="SDZ4-Redna-19-2006-07-14.sp158">

               <speaker>MAG. ŽIGA LAVRIČ:</speaker>

               <p>Hvala za besedo, gospod predsednik. Spoštovane poslanke in poslanci! Zakon o reviziji
               postopkov javnega naročanja v 11. členu določa, da ima vložen zahtevek za revizijo
               suspenzivni učinek, saj zadrži postopek oddaje javnega naročila do odločitve državne
               revizijske komisije. Naročnik po prejemu zahtevka za revizijo v postopku oddaje
               javnega naročila ne sme izvajati postopkovnih dejanj ali sprejemati vsebinskih
               odločitev. Zakon o spremembah in dopolnitvah zakona o reviziji postopkov javnega
               naročanja je po mnenju vlade potrebno sprejeti čim prej. Predlagana sprememba prinaša
               rešitev za vse tiste izjemne primere javnega naročanja, ko bi vloženi zahtevek za
               revizijo in ustavitev postopka povzročila ogrozitev življenja ali zdravja ljudi. To
               je bistvo zadeve. Torej gre za te primere, pri katerih bi bilo ogroženo življenje in
               zdravje ljudi. S predlaganim zakonom torej vlada predlaga, da bi bilo omogočeno
               reševanje primerov oziroma situacij, ki jih ni mogoče rešiti v okvirih tako imenovane
               splošne suspenzivnosti, ki nastopi zaradi vloženega zahtevka za revizijo. Poudaril
               bi, da gre za izjemne primere, ki imajo izredno hude posledice, skratka - gre za
               življenje in zdravje ljudi. Pravno varstvo se v teh postopkih javnega naročanja s
               predlagano spremembo ne zmanjša, se v bistvu alocira, pač ne gre v primeru, ko gre za
               ogrožanje življenja, kot sem že večkrat poudaril, takrat ni suspenzivnosti. To je
               bistvo zadeve. Kot vsi veste, so bile na ta zakon, predlog vlade vloženi trije
               amandmaji, in sicer amandmaji iz skupine Socialnih demokratov, z dne 10.7.2006,
               mnenje skupine treh poslancev: gospoda Milana M. Cvikla, gospe Brede Pečan in gospoda
               Vilija Trofenika, z dne 13.7.2006, ter tudi amandma poslanskih skupin Slovenske
               demokratske stranke, Nove Slovenije, Slovenske ljudske stranke in Demokratične
               stranke upokojencev, z dne 7.7.2006.</p>
               <p>V skladu z zahtevo komisije za nadzor proračuna in drugih javnih financ je vlada
               pripravila pisno mnenje, in sicer na današnji korespondenčni seji, ki je bila končana
               do 13.00 ure. Pri tem se je vlada opredelila, da amandmaja Socialnih demokratov, ki
               je bil vložen 10.7.2006, ne podpira. Prav tako tudi ne podpira amandmaja treh
               poslancev, gospoda Cvikla, gospe Brede Pečan in gospoda Vilija Trofenika. Vlada pa se
               je pozitivno opredelila do amandmaja, ki so ga vložile poslanske skupine Slovenske
               demokratske stranke, Nove Slovenije, Slovenske ljudske stranke in Demokratične
               stranke upokojencev. Vsebinska razprava je bila opravljena danes na komisiji za
               nadzor proračuna in drugih javnih financ. Hvala.</p>
            </sp>
            <sp xml:id="SDZ4-Redna-19-2006-07-14.sp159">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnavala komisija za nadzor proračuna in drugih javnih
               financ kot matično delovno telo. Prosim člana komisije, gospoda Rudija Veršnika, da
               predstavi poročilo komisije.</p>
            </sp>
            <sp xml:id="SDZ4-Redna-19-2006-07-14.sp160">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Komisija za nadzor proračuna in drugih
               javnih financ je na 7. nujni seji 13. in 14.7.2006 ponovno obravnavala predlog zakona
               o dopolnitvah zakona o reviziji postopkov javnega naročanja, nujni postopek, ki ga je
               prvič obravnavala na 6. nujni seji, dne 27.6.2006. Predlog zakona je državnemu zboru
               Republike Slovenije v obravnavo in sprejem predložila vlada Republike Slovenije.</p>
               <p>Uvodoma je predsednik komisije povedal, da je sejo s ponovno obravnavo te točke
               dnevnega reda sklical potem, ko so bili vloženi vsebinsko novi amandmaji. Predlog
               zakona, kot ga je predlagala vlada, je bil po njegovem mnenju in po mnenju
               zakonodajno-pravne službe sistemsko sporen in neskladen z evropskimi direktivami. S
               predlogom amandmajev štirih koalicijskih poslanskih skupin z dne 7.7.2006 pa se je
               zadeva bistveno izboljšala in meni, da je ta amandma ustrezen in tudi evropsko
               naravnan.</p>
               <p>V skladu s poslovniškimi določili je komisija nato opravila razpravo o posameznih
               vloženih amandmajih in členih zakonskega predloga. V razpravi je sodelovala večina
               prisotnih članov komisije in vabljenih. Razprava je bila osredotočena na vložene
               amandmaje. V razpravi o amandmaju štirih poslanskih skupin SDS, NSi, SLS in DeSUS so
               bila podana mnenja tudi s strani predstavnice zakonodajno-pravne službe, da amandma
               ni povsem usklajen in da bi se ga bilo potrebno dopolniti oziroma dodati nov amandma
               komisije, zato je bila seja prekinjena in pripravljen predlog amandmaja komisije.</p>
               <p>Na nadaljevanju seje večina članov ni podprla predloga amandmaja komisije, zato je
               predsednik komisije ocenil, da je potrebno pridobiti mnenje vlade o vseh amandmajih.
               Seja je bila zato ponovno prekinjena. Za nadaljevanje seje je vlada Republike
               Slovenije podala mnenje k predlaganim amandmajem. Vlada ni podprla amandmaja
               poslanske skupine Socialnih demokratov k 1. členu predloga zakona z dne 10.7.2006 in
               amandmaja treh poslancev - mag. Cvikla - poslanska skupina LDS, Brede Pečen -
               poslanska skupina SD, in Vili Trofenik poslanska skupina LDS, k 1. členu predloga
               zakona z dne 13.7.2006. Vlada je podprla amandmaja štirih poslanskih skupin SDS, NSi,
               SLS in DeSUS k 1. in 2. členu zakona. Komisija je nato prešla na glasovanje o
               amandmaju k 1. členu in ni sprejela amandmaja treh poslancev. Komisija tudi ni
               sprejela predlaganih amandmajev na amandma štirih poslanskih skupin, ki jih je v
               razpravo predlagal predsednik komisije, mag. Cvikl. Komisija je sprejela amandma
               štirih poslanskih skupin k 1. členu predloga zakona, s tem je amandma poslanske
               skupine Socialnih demokratov k 1. členu predloga zakona postal brezpredmeten.
               Komisija je nato z glasovanjem sprejela amandma štirih poslanskih skupin k 2. členu
               predloga zakona. Komisija je nato glasovala še o 2. členu predloga zakona in ga tudi
               sprejela. Kot poročevalec na komisiji sem bil pa izglasovan sam. Hvala lepa.</p>
            </sp>
            <sp xml:id="SDZ4-Redna-19-2006-07-14.sp161">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Sašo Peče bo predstavil
               stališče poslanske skupine Slovenske nacionalne stranke. Prosim.</p>
            </sp>
            <sp xml:id="SDZ4-Redna-19-2006-07-14.sp162">

               <speaker>SAŠO PEČE:</speaker>

               <p>Spoštovani prisotni. V poslanski skupini Slovenske nacionalne stranke smo dolgo časa
               sploh razmišljali, ali naj podamo poročilo k omenjenemu predlogu zakona, ali bolje
               povedano - k noveli zakona. Prav tako smo razmišljali o tem, da glede na dogajanje,
               povezano z zakonom, glede na dogajanje v povezavi s kontrolo nad javnimi financami,
               če bi imeli člana v omenjeni komisiji, verjetno že zaradi postopkov, ki so se
               odvijali, predvsem pa zaradi načina, ki se je odvijal na omenjeni komisiji, ne bi
               hoteli sodelovati pri takem delu. Zato iz tega mesta moj poziv ali pa apel poslanski
               skupini oziroma poslanskemu klubu Liberalne demokracije in poslanski skupini
               Socialnih demokratov da zapustita članstvo v tej komisiji in s tem pokažeta, da tudi
               oni dve, torej poslanski skupini ne pristajata na tovrstno igro z javnimi financami,
               predvsem pa da ne pristajata na uzakonjanje možnosti za novo korupcijsko afero na
               področju postopkov revizije javnih naročil. V osnovi in v času, ki mi je še ostal, pa
               dovolite, da izrečem kritiko na predstavnika vlade ob podajanju poročila ali mnenja
               vlade Republike Slovenije na današnji seji. Vsaj kolikor imam jaz parlamentarne
               prakse in moji poslanski kolegi, lahko z gotovostjo rečemo, da je ob tako pomembnem
               zakonu, kot je bil danes oziroma kot je danes v obravnavi, bilo današnje podajanje
               stališča vlade Republike Slovenije najslabše v okviru tega mandata. Iskreno bi si
               seveda želel kakor tudi poslanska skupina, da vlada poda jasno stališče, glasno
               stališče, predvsem pa stališče, ki bi imelo neko težo, ne pa tako, kot je bilo
               danes.</p>
               <p>S tega mesta bi rad izpostavil še eno nestrinjanje, ki mislim, da ne more biti ne v
               čast, ne v ponos državnemu zboru. Veliko prej in bližje je lahko kvečjemu v sramoto
               državnemu zboru, to so predvsem dogodki okoli imenovanja, kdo bo podal poročilo
               matičnega delavnega telesa. Kot veste, je praviloma bilo vedno v okviru državnega
               zbora in parlamentarne demokracije pravilo, da stališče poda predsednik. Če je
               predsednik zaseden, ga ponavadi poda podpredsednik ali katerikoli drug član delavnega
               telesa, pa naj bo to komisija ali naj bo to odbor. Ni pa se še zgodilo, in prav je
               tako, da se ni zgodilo, kajti to ni v ponos državnemu zboru, da skuša vlada Republike
               Slovenije in pa vladajoča večina v tistih delavnih telesih, v katerih ima opozicija
               predsednika in žal tudi manjšino, spremeniti vsebino stališča delavnega telesa na ta
               način, da ne pusti predsedniku delavnega telesa, da ta poda poročilo. Po moji oceni,
               po oceni poslanske skupine Slovenske nacionalne stranke je to katastrofalno. Da
               državni zbor dovoli, da vladajoča večina izglasuje, da predsednik, ta, ki vodi, ki je
               vedno do tedaj podajal poročila, ne sme podati poročila, ne sme povedati, kaj se je
               zgodilo na matičnem delavnem telesu - oprostite spoštovani poslanci, ampak po moji
               oceni, smo prišli do točke, v kateri bi se bilo vredno zamisliti, nujno in potrebno
               zamisliti nad delom tega državnega zbora, nad delom omenjene komisije.</p>
               <p>In v minuti še samo pogled na omenjeni zakon. Po naši oceni si skuša vlada Republike
               Slovenije seveda razširiti pristojnosti v postopkih javnega naročanja. To ni samo
               naša ocena, to je dejstvo, kar lahko razumemo seveda kot nove širše pristojnosti.
               Delno, v kolikor ne bi poznali slovenske politike, bi rekli: seveda, to je prav, naj
               postopki javnega naročanja se odvijajo hitreje, dajmo vladi Republike Slovenije več
               pooblastil, ampak zavedati se moramo, da vsaka nova dodatna pravica ali pooblastilo
               bi moralo za seboj potegniti ali pa terjati tudi vsako dodatno odgovornost, posebej
               kadar govorimo o tako visokih zneskih, kot govorimo na področju javnega naročanja. Ne
               govorimo o milijonih, govorimo o milijardah. Dati vladi dodatno pooblastilo, da sama
               operira o izboru, ne glede na kvaliteto izbrane osebe, medtem pa ne nosi odgovornosti
               v primeru, ko se ugotovi <stage>/opozorilni znak za konec/</stage>, da vladna odločitev ni bila
               pravilna, to se nam v Nacionalni stranki ne zdi sprejemljivo.</p>
               <p>Vendar, kot rečeno, poslanke in poslanci ste imeli možnost sprejeti amandma poslanske
               skupine. Odločno ste ga zavrnili. Zato bomo zavrnili zakon. Hvala.</p>
            </sp>
            <sp xml:id="SDZ4-Redna-19-2006-07-14.sp163">

               <speaker>PREDSEDNIK FRANCE CUKJATI:</speaker>

               <p>Hvala. Ker je bilo vprašanje glede poročila, sprašujem, ali imate enako poročilo
               komisije za nadzor proračuna, kot ga imam jaz, kjer je poročilo na štirih straneh in
               je podpisan predsednik komisije mag. Milan M. Cvikl. Imate. Dobro. Hvala lepa. Gospod
               mag. Franc Žnidaršič bo predstavil stališče poslanske skupine DeSUS.</p>
            </sp>
            <sp xml:id="SDZ4-Redna-19-2006-07-14.sp164">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovane kolegice in kolegi! Naša poslanska skupina je ob
               glasovanju o nujnem postopku le-temu nasprotovala iz dveh razlogov. Prvič, zakon, kot
               je bil takrat predložen, ni izpolnjeval pogojev poslovnika, ki zadevajo nujni
               postopek. Drugi razlog je bila pa vsebina, ki se nam je zdela tako pomembna, da bi
               kazalo imeti normalen postopek za spremembo zakona. Kasneje smo svoje stališče
               spremenili zaradi očitkov, da bi zaradi tega nesprejetja zakona po nujnem postopku
               lahko prišlo do hudih zamud pri nabavi operacijskih miz, ki so nujno potrebne
               predvsem za starejše ljudi, ki potrebujejo operativne posege. In smo pristali na to,
               da se zakon obravnava po nujnem postopku, smo pa že takrat povedali, da se ne
               strinjamo z njegovo vsebino. Ker je v kasnejših usklajevanih in razpravah prišlo do
               pomembnega izboljšanja vsebine, zlasti v delu, ki zadeva revizijsko komisijo, pa
               mislimo, da je zakon v tej obliki, kot ga je danes na novo napisala komisija za
               nadzor proračuna in drugih javnih financ, sprejemljiv, in ga bomo zaradi tega
               podprli. Mislimo, da je dosegel neko evropsko naravnanost, da je vključil v končno
               odločanje revizijsko komisijo, ki je bila v prvotnem predlogu nekako obidena, s čimer
               ni bilo mogoče soglašati.</p>
               <p>Tako mislimo, da bi glede na zaplete, ki nastajajo zaradi mučnih pritožb pri nabavah
               zelo pomembne opreme, zlasti tiste, ki zadeva reševanje življenj in ki lahko pomembno
               škodljivo vplivajo na zdravje, če tečejo predolgo - mislimo, da je prav, da se ta
               zakon sprejme, in ga bomo tudi podprli. Hvala lepa.</p>
            </sp>
            <sp xml:id="SDZ4-Redna-19-2006-07-14.sp165">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudi Veršnik bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-19-2006-07-14.sp166">

               <speaker>RUDI VERŠNIK:</speaker>

               <p>Hvala za besedo. Danes obravnavamo po nujnem postopku spremembo zakona o reviziji
               postopkov javnega naročanja po mnenju poslanske skupine Slovenske demokratske stranke
               samo zato, ker obstoječa zakonodaja omogoča izrabljanje postopkovnih zapletov za
               dosego interesov ponudnikov in vplivnih posameznikov. Temu je treba narediti konec,
               smo odločni v Slovenski demokratski stranki. Da je stanje na področju javnih naročil
               nevzdržno, lahko zasledimo na vseh področjih, še posebej se s tem problemom srečujemo
               na komisiji za nadzor proračuna in drugih javnih financ.</p>
               <p>Pri obravnavi revizijskih poročil računskega sodišča, lahko bi rekel, da prav pri
               vseh revidirancih naletimo na kršitve javnega naročanja in na posledice revizijskih
               postopkov, ki nemalokrat povzročajo tudi gospodarsko škodo. Nihče ne nasprotuje
               pritožbam, če so utemeljene z vsebinskimi pripombami, nesmiselne pa so tiste, ki se
               nanašajo na formalnosti, ki so vedno preverljive in ne vplivajo na vsebino ponudbe.
               Pritiski na razpisne komisije in revizijsko komisijo s strani ponudnikov pa naraščajo
               sorazmerno z velikostjo posla. Želim poudariti, da pri vsem tem ni pomembno, kako
               dobro ali slabo je bil izveden izborni postopek. Dokler se pogovarjamo o škodi, ki
               nastaja zaradi javnih naročil in revizije le-teh v gospodarstvu, bi človek vse to še
               nekako razumel, ko pa se začnemo pogovarjati o življenju in zdravju ljudi, pa ni in
               ne sme biti nobene dileme več. Javno naročilo in revizijski postopek ne moreta in ne
               smeta biti razlog za ogrožanje življenja in zdravja ljudi.</p>
               <p>V Slovenski demokratski stranki se strinjamo s predlogom vlade, da se prekine praksa,
               ki jo vsi zelo dobro poznamo in se pravkar dogaja pri nabavi operacijskih miz.
               Poslanci koalicije ne želimo nič drugega kot samo to, da v primerih, ko je ogroženo
               zdravje in življenje ljudi, pritožbeni postopek javnega naročila ne zadrži aktivnosti
               oddaje javnega naročila, in to, da sprememba velja tudi za postopke, ki so v teku.
               Poslanci Slovenske demokratske stranke smo pri tem spremembam naklonjeni iz enega
               samega razloga, ker menimo, da birokratizem in interesi kapitala nikoli ne smejo
               pretehtati zdravja in življenja ljudi. Zato bomo predlagane spremembe zakona o
               reviziji postopkov javnega naročanja tudi podprli. Hvala lepa.</p>
            </sp>
            <sp xml:id="SDZ4-Redna-19-2006-07-14.sp167">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Anton Rop bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-19-2006-07-14.sp168">

               <speaker>MAG. ANTON ROP:</speaker>

               <p>Spoštovane poslanke, poslanci! V poslanskem klubu LDS smo vse od predstavitve
               predloga novele zakona opozarjali, da je vlada s tem predlogom zgrešila formalni
               namen zakona, ki naj bi bil v poenostavitvi postopkov javnega naročanja in njihova
               posebna pospešitev, kadar je to nujno potrebno zaradi ogrožanja zdravja in življenja
               ljudi. Tako smo v prvi verziji zakona dobili predlog, ki je bil slab, nekonsistenten
               in strokovno zgrešen. Zakon, ki je imel rešitve, kot jih ne pozna nobena moderna
               evropska država.</p>
               <p>Na osnovni pripomb predstavnikov službe državnega zbora za zakonodajo, predstavnikov
               državno revizijske komisije in ne na zadnje tudi pripomb opozicije je komisija takšen
               predlog vlade, koalicije zavrnila. Sledila je proceduralna <q>"šlamastika"</q> in telovadba,
               s katero je na izredni seji koalicija spremenila sestavo komisije za nadzor
               proračuna, tako da ima sedaj v njej večino vladajoča koalicija. Vladajoča koalicija
               kontrolira vladajočo koaliciji. Naročniki kontrolirajo sami sebe, dobili smo
               neučinkovit in shizofren sistem nadzora javnih financ v državnem zboru. Upali pa smo,
               da bo ne glede na to koalicija prišla pred nas s konsistentnimi, z boljšimi
               rešitvami, da bo upoštevala argumente, vsaj argument stroke - žal se je zelo malo od
               tega tudi dejansko zgodilo. Amandmaji s strani koalicije, ki so bili danes sprejeti
               na komisiji, ki so zdaj v zakonu, so nekonsistentni, slabi in nepotrebni. Ne
               nazadnje, danes smo prebrali lahko stališča dosedanjega predsednika državne
               revizijske komisije, ki zatrjuje z vso svojo strokovno avtoriteto, da so predlagane
               rešitve nepotrebne in so slabše od sedaj veljavnih in so zlasti po novem odvisne od
               političnega soglasja vlade.</p>
               <p>V poslanskem klubu LDS smo mnenja, da so predlagatelji slabo ocenili stanje in
               probleme na področju javnih naroči. Na področju javnih naročil problemi nedvomno so.
               Po našem mnenju bi bilo potrebno dopolniti zlasti zakon o javnih naročilih. Zakon o
               reviziji postopkov javnega naročanja je v okviru sistema javnih naročil samo eden
               izmed podsistemov, ki pa glede na podatke državne revizijske komisije ni ključna
               ovira za hitrejše postopke javnih naroči. Dovolite samo nekaj podatkov. Na leto v
               Sloveniji izvedemo za okrog 500 milijard slovenskih tolarjev javnih naročil. V
               lanskem letu je bilo 497 vloženih zahtevkov za revizijo in kar v 92%, v 458 primerih,
               je državna revizijska komisija odločala in odločila že v 15-ih dneh, samo v 8% je
               odločila v 35-ih dneh, torej v vseh primerih je odločila prej kot v 35-ih dneh.</p>
               <p>Spoštovane poslanke in poslanci, imamo sistem javnega naročanja, ki je sicer
               kompliciran, zapleten in ga je možno in potrebno poenostaviti, a imamo hkrati tudi
               veliko naročnikov ministrstva, vlado, zavode in agencije, ki razpise slabo
               pripravljajo. Včasih namenoma, včasih zaradi nesposobnosti in neznanja in ni dvoma,
               da je potrebno njihovo delo izboljšati, predvsem pa zaostriti njihovo odgovornost.
               Sistem javnih naročil pa ne more biti ne izgovor, ne ščit za nesposobnost, za
               klientalizem in za korupcijo. Tudi v primeru operacijskih miz in ministrstva za
               zdravje ne, v primeru operacijskih miz in problemov, ki so se tu pojavljali zakon o
               reviziji postopkov javnega naročanja je daleč od tega, da bi bil ključni krivec,
               ključni krivec je nesposobnost ministrstva, je slabo organizirano ministrstvo in
               lobiranje z vseh strani in seveda tisti, ki so bili podvrženi temu lobiranju. S tem
               zakonom vsekakor tega sistema ne boste izboljšali, ne boste nič prispevali k
               reševanju problemov v zdravstvu; prej obratno.</p>
               <p>Kljub vsemu pa v poslanskem klubu LDS menimo, da je možno obstoječe sistem revizij
               javnih naročil še izboljšati, zato zopet predlagamo amandma, ki takšne izboljšave
               dejansko prinaša in daje možnost koaliciji, vsem nam, da sprejmemo boljšo, bolj
               strokovno, bolj konsistentno in - če želite - tudi bolj evropsko rešitev. V
               nasprotnem primeru, v kolikor ta amandma, ki smo ga pripravili v poslanskem klubu
               LDS, ne bo sprejet, zakona seveda ne moremo podpreti. Hvala.</p>
            </sp>
            <sp xml:id="SDZ4-Redna-19-2006-07-14.sp169">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-19-2006-07-14.sp170">

               <speaker>BREDA PEČAN:</speaker>

               <p>Dober dan. Hvala za besedo, gospod predsednik. Poslanska skupina Socialnih demokratov
               sodi, da je ta zakon popolnoma nepotreben, da je v besedilu zakona o javnih naročilih
               po katerem lahko pravzaprav pride potem tudi do revizije javnega naročanja v 2. členu
               je zelo jasno zapisano, da ta primer, da ti primeri nevarnosti ali ogroženosti
               življenja in zdravja ljudi so pokriti z 2. členom, ki ima naslov <q>"Izjeme, ki niso
               predmet javnega naročanja"</q> in v katerem piše, da se ta zakon ne uporablja za naročila
               za zagotovitev osnovnih pogojev za življenje ob naravni ali drugi nesreči v skladu s
               predpisi o varstvu pred naravnimi in drugimi nesrečami itd.</p>
               <p>Kaj to pomeni? Namreč, ko neprestano vežemo dopolnitev zakona o reviziji postopkov
               javnih naročil na tako imenovane slavne operacijske mize, je treba vedeti, da so bila
               življenja in zdravje ljudi ogrožena pri teh operacijskih mizah že pred dvema letoma
               in pol, če drži, da so operacijske mize oziroma neobstoj operacijskih miz v naših
               bolnišnicah razlog za ogroženost življenja in zdravja ljudi. Dve leti in pol smo
               potrebovali oziroma je prejšnja vlada in ta vlada, zlasti pa ta koalicija že leto dni
               in pol potrebovala, da je ugotovila, da je nenadoma ogroženo življenje in zdravje
               ljudi zaradi tega, ker niso bile kupljene operacijske mize. To ni primer nesreče,
               zaradi katere je potrebno od danes na jutri nabaviti nek material, opremo, nekaj
               urediti. To ni primer, ko bi lahko po zakonu o javnih naročilih sploh ne uporabili
               zakona o javnih naročilih, ampak bi neposredno naročili dobavitelju, izvajalcu, da
               opravi delo ali dobavi blago, ki je potrebno za to, da se prepreči nevarnost za
               življenje in zdravje. Ta primer operacijskih miz - pa bom povedala še kaj drugega,
               primer nabave štirih zdravil, o katerih smo brali, za katera je bilo onemogočeno, da
               bi bila nabavljena v tujini in je zaradi tega ta država in ta zavarovalnica vsako
               leto plačevala 5 milijard tolarjev več za količino teh štirih zdravil na leto,
               kolikor bi sicer plačala, če bi ta zdravila plačala, če bi ta zdravila kupila
               neposredno pri proizvajalcu v tujini. Kako lahko rečemo takim primerom? Tudi če teh
               zdravil ne kupimo, je ogroženo zdravje ljudi, zato smo šli in raje kupili jih za 5
               milijard dražje, kakor pa, da bi šli in da bi jih kupili - lansko leto smo že bili
               polnopravni člani Evropske unije in bi morali za take količine zdravil opraviti
               razpis preko evropskega uradnega lista, na katerega se lahko prijavi katerakoli
               proizvajalka ali dobaviteljica teh štirih zdravil. Isto velja za te operacijske mize.
               Lansko leto februarja meseca smo bili že polnopravni člani Evropske unije - zakaj je
               bilo treba kupovati operacijske mize preko slovenskih posrednikov? Zakaj nismo šli v
               mednarodni razpis?</p>
               <p>Torej, naša poslanska skupina meni, da je ta zakon nepotreben, da ne govorimo o tem,
               da je v mnenju vlada k amandmaju štirih poslanskih skupin, štirih koalicijskih
               poslanskih skupin, zelo jasno povedala, da do takrat, dokler nismo dobili v roke
               mnenja vlade, sploh vedeli nismo, da je ta amandma namenoma in načrtno napisan tako,
               da ne le da prenaša pristojnosti državne revizijske komisije na vlado - ne, sploh ne
               več! Ta amandma oziroma ta sedaj sprejeti člen zakona prenaša odločitev o tem, da se
               ne upošteva suspenzivnost na naročnika. Pomislite, ne samo, da <q>"kadija"</q>, da je sodnik
               tožen in da sodi, ampak je celo še bolj daleč - tisti, ki je zločin naredil, sam sodi
               o tem, ali ga je naredil ali ne! Torej, to so neverjetne stvari in jaz mislim, da bi
               morali temeljito razmisliti poslanci državnega zbora, kako daleč si dovolite
               spuščati, zato da boste s tem zakonom razveljavljeno protikorupcijsko komisijo še
               legalizirali in s tem zakonom še legalizirali korupcijo.</p>
               <p>Jaz mislim, da ste šli preko vsake meje in da <q>"morate malo splezati vase"</q>, kot je
               nekoč pesnik napisal, in razmisliti, kaj počnete. Poslanska skupina ne bo podprla
               zakona in bo tudi temu primerno ukrepala po sprejemu zakona, ker tako ali tako vemo,
               da ga boste sprejeli.</p>
            </sp>
            <sp xml:id="SDZ4-Redna-19-2006-07-14.sp171">

               <speaker>PREDSEDNIK FRANCE CUKJATI:</speaker>

               <p>Gospod Ciril Testen bo predstavil stališče poslanske skupine Nove Slovenije.</p>
            </sp>
            <sp xml:id="SDZ4-Redna-19-2006-07-14.sp172">

               <speaker>CIRIL TESTEN:</speaker>

               <p>Hvala za besedo, gospod predsednik, predstavniki vlade, poslanke in poslanci. V
               poslanski skupini Nove Slovenije bomo predlog spremembe zakona o reviziji postopkov
               javnega naročanja podprli, ker menimo, da je skrajni čas, da preprečimo zlorabe, ki
               imajo za posledico velike negativne učinke za življenje in zdravje državljanov.
               Podprli ga bomo tudi zato, ker se nekatera javna naročila izkoriščajo v politične
               namene in gre v večini primerov za nagajanje nekaterim naročnikom. V naši poslanski
               skupini smo prepričani, da se s tem dela velika škoda prizadetim pacientom, ker je s
               tem ogroženo njihovo življenje in zdravje, posredno pa tudi državi Sloveniji, ker je
               vsak kasnejši nakup običajno povezan z višjo ceno in višjimi stroški.</p>
               <p>Neposreden povod za spremembo zakona so vsekakor operacijske mize, ki jih kupujemo že
               dve leti in pol in jih, žal, do danes še nismo kupili, in obstaja tudi bojazen, da
               jih, v kolikor bi zakonodaje ne spremenili, tudi še nekaj časa ne kupili. V poslanski
               skupini Nove Slovenije se strinjamo tudi z vsemi tistimi, ki poudarjajo, da je
               potrebno zakonodajo na področju javnega naročanja čim prej predelati. Po eni strani
               potrebno uskladiti z evropsko zakonodajo, po drugi strani pa odpraviti vse tiste
               ovire, ki delajo naše javno naročanje neučinkovito v smislu izpeljave in tudi v
               smislu učinkovitosti javnega naročanja. Je pa to zakonodaja, ki je zahtevna in bo
               zahtevala od ministrstva za finance ogromno naporov in usklajevanja.</p>
               <p>V Novi Sloveniji tudi menimo,da je potrebno pri pripravi zakonodaje na področju
               javnega naročanja upoštevati vse izkušnje, ki so jih v preteklih letih pridobili
               delavci državne revizijske komisije in tudi računsko sodišče. Mnenja smo tudi, da je
               potrebno, izhajajoč iz pozitivnih praks v Evropski skupnosti, le-te prevesti v naše
               razmere.</p>
               <p>V poslanski skupini Nove Slovenije smo tudi mnenja, da samo zakonodaja ne more rešiti
               vseh problemov, ki so na področju javnega naročanja prisotni. Pogosto se pri
               obravnavi raznih poročil računskega sodišča srečujemo s primeri, ki so po našem
               mnenju prej posledica neznanja kot napak. Prepričani smo tudi, da smo se v teh letih,
               odkar imamo zakon o javnem naročanju, veliko naučili in da smo tudi po tej plati
               ustvarili pogoje, da se razmere izboljšajo. Bi pa bilo po našem mnenju tudi na
               področju izobraževanja potrebno kaj postoriti.</p>
               <p>Javno naročanje je in bo ostalo kljub dobri zakonodaji do določene mere
               problematično. Potrebno je vedeti, da se z javnimi naročili porabi veliko denarja in
               da so nekateri pripravljeni narediti skoraj vse, da do javnega naročila pridejo. To
               ni posebnost samo Slovenije, take in še mnogo hujše stvari, zlasti v večjih državah,
               se dogajajo tudi drugje. Tudi zaradi tega bomo v poslanski skupini, ker menimo, da
               bomo s tem kakšno od takih napak preprečili, predlog spremembe zakona podprli.</p>
            </sp>
            <sp xml:id="SDZ4-Redna-19-2006-07-14.sp173">

               <speaker>PREDSEDNIK FRANCE CUKJATI:</speaker>

               <p>Gospod Kristijan Jan bo predstavil stališče poslanske skupine Slovenske ljudske
               stranke.</p>
            </sp>
            <sp xml:id="SDZ4-Redna-19-2006-07-14.sp174">

               <speaker>KRISTIJAN JANC:</speaker>

               <p>Hvala lepa. Spoštovani predsednik, državni sekretar s sodelavci, kolegice in kolegi!
               Po dveh dneh kar napornega dela v komisiji za nadzor proračuna in drugih javnih
               financ smo v poslanski skupine Slovenske ljudske stranke kar zadovoljni, da je prišlo
               do cilja; pomeni, do končne seje, kjer smo se pogovarjali predvsem o treh amandmajih,
               ki so jih pripravili tako koalicija kot poslanska skupina SD in trije poslanci, za
               katere je predsednik komisije na včerajšnji seji po zasedanju državnega zbora
               zahteval tudi pisno mnenje vlade. To se je tudi zgodilo tekom današnjega dneva in do
               13.00 ure današnjega dne je vlada tudi posredovala mnenja o teh treh amandmajih, kjer
               se je do njih opredelila in dala pozitivno mnenje amandmaju koalicije, za katerega je
               ugotovila, da je najbolj primeren, očitno. Sam sem zelo zadovoljen, saj tudi po oceni
               naše poslanske skupine ta amandma prinaša pozitiven premik, rešuje predvsem tisti
               sporni del, za kar verjamemo in upamo, da bomo v prihodnje hitreje reševali predvsem
               tista področja, ki so se danes pokazala kot najbolj sporna, ko gre za najbolj
               občutljivo področje zdravja ljudi ali celo življenja. Verjetno se vsi v tem državnem
               zboru zavedamo, da želimo na tak ali drugačen način to zadevo čim prej rešiti. Tega
               se zaveda tudi slovenska vlada in želi na ta način tudi reševati zagate, ki so se v
               preteklosti pojavljale na tem področju.</p>
               <p>Vsi vemo, da gre za pomembno materijo, pomemben zakon, saj posamezni primeri kažejo
               neko nujno ukrepanje, ker gre pač za tiste izjemne primere, ponavljam, izjemne
               primere javnega naročanja - to ni na splošno, kot nekateri hočejo to predstaviti,
               temveč gre za tiste najbolj pomembne.</p>
               <p>Na seji komisije smo si o teh amandmajih veliko povedali, dajali take in drugačne
               komentarje, dileme, za in proti. Vendar pa v poslanski skupini Slovenske ljudske
               stranke ugotavljamo, da na tem področju javnega naročanja, o katerem mnogi govorimo,
               še posebej tisti, ki se z njim ukvarjamo, da tu nekaj ne velja. Verjamem, da bo vlada
               čim prej prišla v državni zbor z novim, boljšim zakonom o javnem naročanju, ki je
               zagotovo pomembna in zahtevna materija, in da bomo vse te napake, ki se pojavljajo
               tako pri naročnikih kot tudi pri izvajalcih, državni revizijski komisiji in še pri
               kom, računskemu sodišču na primer, odpravili in poskušali pripraviti kvaliteten nov
               zakon, tudi na podlagi napak in nerodnosti, ki so se v preteklosti pojavljale. Da
               bomo imeli dober, kvaliteten zakon, ki bo dajal tudi ostalim področjem javnega
               naročanja boljše, predvsem pa bolj transparentno poslovanje oziroma naročanje, kajti
               vsi vemo, da se pri tem obrača veliko milijard davkoplačevalskega denarja, mnogokrat
               tudi netransparentno.</p>
               <p>V Slovenski ljudski stranki bomo predlog zakona o dopolnitvi zakona o reviziji
               postopkov javnega naročanja podprli, predvsem, kot sem že rekel, z velikim upanjem,
               da bomo te nerodnosti, ki so se v preteklosti pojavljale, reševali v dobrobit
               življenja in zdravja kot največji vrednoti naših državljanov. In upamo, da bo ta
               zakon, s tem amandmajem, ki smo ga danes na komisiji tudi sprejeli, to tudi omogočil.
               Hvala lepa.</p>
            </sp>
            <sp xml:id="SDZ4-Redna-19-2006-07-14.sp175">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo,</title> to je na razpravo o členih in vloženih
               amandmajih.</p>
               <p>V razpravo dajem 1. člen in amandma poslanske skupine Liberalne demokracije Slovenije
               k 1. členu. Kdo želi besedo? Cvikl, Kangler. Še kdo? Gospa Pečan<gap n="..."/></p>
               <p>Gospod Cvikl, izvolite, imate besedo.</p>
            </sp>
            <sp xml:id="SDZ4-Redna-19-2006-07-14.sp176">

               <speaker>MAG. MILAN M. CVIKL:</speaker>

               <p>Hvala lepa. Dovolite, da zelo na kratko predstavim amandma, ki smo ga oblikovali na
               dopolnjen predlog zakona. Gre za to, da smo na delu komisije za nadzor proračuna in
               drugih javnih financ ugotovili, da je obstoječi, najprej zakon, potem pa sam amandma
               štirih poslanskih skupin, ki spreminja 1. člen, nekonsistenten z zakonom. Zakon je
               vsebinsko dal moč odločitve o ustavitvi ali neustavitvi postopka javnega naročanja na
               samostojno državno institucijo, v tem primeru seveda državno revizijsko komisijo. Z
               dikcijo prvega odstavka pa naročnik sam odloči o tem, da se postopek oddaje javnega
               naročila nadaljuje in potem preverjanje te svoje odločitve daje v politično presojo
               vladi Republike Slovenije.</p>
               <p>Kot so povedali nekateri poslanci v dolgih razpravah, je od tega, ali bo posamezen
               naročnik sposoben priti čez politično sito vlade, odvisno tudi, ali bo ali ne bo
               njegovo javno naročilo ustavljeno ali do konca tudi izpeljano. Sami menimo, da tako
               zapisan amandma, ki je popravil osnovni predlog vlade Republike Slovenije, da o vsem,
               tudi o dokončnosti, pravilnosti take odločitve odloči vlada, seveda izboljšanje glede
               na osnovni predlog vlade Republike Slovenije, ki je praktično hotela s svojo dikcijo
               zakona ukiniti <q>"de facto"</q> državno revizijsko komisijo; in to praktično v 90%
               primerov. Ker če se spomnite, vlada je predlagala, da kadar nastane škoda, kadar so
               ogrožena življenja ljudi ali kadar je potrebno izpolnjevanje mednarodnih obveznostih,
               v vseh teh primerih je vlada želela sama odločati o suspenzivnosti ali
               nesuspenzivnosti tega postopka. Potem ko smo imeli nekajdnevno ali pa, če hočete,
               nekajtedensko razpravo, so se vendar 7. julija pojavili ti štirje amandmaji, ki so
               danes dejansko brez sprememb prišli tudi v dopolnjen predlog zakona, vendar ti
               amandmaji oziroma ta 1. člen dopolnjenega predloga zakona še vedno uvaja politično
               sito. Po dikciji oziroma po obrazložitvi predvsem zakonodajno-pravne službe pa
               pravzaprav niti ni popolnoma jasno, ali bo naročnik sploh dolžan kdaj priti do
               državne revizijske komisije po preverbo svoje odločitve.</p>
               <p>Zato smo oblikovali amandma, ki najprej v prvem odstavku jasno pove, da je potrebno,
               da naročnik izkaže javen interes, zaradi katerega lahko pride do ukinitve
               suspenzivnosti, da pa seveda o tem kot samostojen, neodvisen organ odloči državna
               revizijska komisija. Sam sem v razpravi povedal, da če smo do sedaj imeli tako
               imenovano relativno suspenzivnost, v kateri so naročniki, v kolikor so imeli razloge,
               lahko dosegli ukinitev te suspenzivnosti, in v 92% primerih se je ta suspenzivnost
               ukinila v roku, ki je krajši od 15 dni, smo mi predlagali, da bi v primeru ogrožanja
               življenja ali zdravja ljudi takšne suspenzivnosti veljala največ 3 dni; seveda v
               odvisnosti od tega, kako hitro se bo pač naročnik obrnil. Vendar rok, v katerem mora
               odločiti državna revizijska komisija ne bi smel biti daljši kot 3 dni. Vse to je bilo
               zavrnjeno, zavrnjeno seveda potem, ko je vlada Republike Slovenije oddala svojo
               famozno mnenje, mnenje, ki je vrsto nas poslancev pa tudi ljudi, ki se v praksi
               ukvarjajo z javnimi naročili, izredno razočaralo, ker na eni strani pravi vlada: Res
               je, naročnik odloči, da ni več suspenzivnosti samega postopka; potem pa, ko je on to
               že odločil, bo pa po soglasju vlade Republike Slovenije o tem <q>"kao"</q> še vedno to
               potrjevala državna revizijska komisija. Državna revizijska komisija, ki odloča na
               podlagi soglasja političnega organa, ni več neodvisen in samostojen državni organ,
               ampak samo še v narekovaju, <q>"potrjuje politične odločitve političnega telesa"</q>, kar
               vlada je.</p>
               <p>Zato pravim, da je vse to, kar se je dogajalo v zadnjem mesecu v državnem zboru, bilo
               reševanje ministra Bručana, ki je napačno izvajal zakon o javnih naročilih in ki
               seveda ni uporabil tega, kar zakon o reviziji javnih naročil omogoča. V kolikor bi
               minister Bručan res mislil, da so pritožbe posameznih ponudnikov neupravičene, bi
               lahko že kdaj zaprosil državno revizijsko komisijo in nekajkrat po 15 dni je že
               preteklo, odkar je minister Bručan prišel do teh ugotovitev; ampak to ni vsebina
               zakona. Vsebina zakona in odločitev, ki jih sedaj predlaga vlada pomenijo, da bomo od
               sedaj ne več imeli relativne suspenzivnost, ker bodo vsi enaki pred zakonom, ampak
               bomo imeli v Sloveniji politično pogojeno suspenzivnost, kjer bodo eni pred zakonom
               bolj enaki kot drugi. In tisti eni so tisti, ki jim bo vlada dala za to politično
               soglasje.</p>
               <p>Poslankam in poslancem, slovenske javnosti bi pa želel seveda povedati, da
               univerzitetni klinični center, ki seveda ni organ v sestavi vlade in ni ministrstvo
               Republike Slovenije po dikciji 1. člena tega zakona sploh nikoli ne more- v
               narekovaju <q>"priti"</q> po soglasje vlade, razen če seveda koalicija misli, da smo s tem
               zakonom ukinili pravno samostojnost več kot 2500 institucij javnega prava. Mi smo
               predlagali vrst amandmajev, s katerimi bi to zadevo rešili, eden od amandmajev je
               tudi naš drugi amandma k 1. členu, kjer pravimo, da se črta drugi odstavek, se pravi,
               da tega političnega soglasja ni, in v kolikor seveda boste podprli amandmaje, ki smo
               jih oblikovali, amandma k 1. členu, potem boste dosegli vsaj to, da najprej bomo vsi
               pred zakonom enaki, in drugič dosegli to, da ni vlada tista, ki politično odloča o
               oddajanju ali če hočete o posamezni suspenzivnosti, ampak o tem odloča državna
               revizijska komisija kot ste nekateri poslanci javno govorili.</p>
               <p>Jaz obžalujem, da v razpravi, ki smo jo imeli, ni bilo veliko prostora za razum, da
               ni bilo veliko prostora za poslušanje pravne stroke in zato, kot je to povedano s
               strani zakonodajno-pravne službe, smo oblikovali dopolnjen predlog zakona, ki je
               notranje nekonsistenten.</p>
               <p>Seveda upam, da bo vlada znala v tretji obravnavi pripraviti ustrezen uskladitveni
               amandma, da se bo zakon, ki ga bomo danes sprejemali, sploh lahko uveljavil. Hvala.
            </p>
            </sp>
            <sp xml:id="SDZ4-Redna-19-2006-07-14.sp177">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kangler.</p>
            </sp>
            <sp xml:id="SDZ4-Redna-19-2006-07-14.sp178">

               <speaker>FRANC KANGLER:</speaker>

               <p>Hvala za besedo. Spoštovani predsednik, predstavnik vlade, poslanke in poslanci. Sam
               sem se odločil, da bom pri tem zakonu tudi spregovoril par besed, to pa zaradi tega,
               ker sem bil neposredno s poslanskimi vprašanji, tako ustmeni kot pismeni, vpleten v
               dogajanja, ki jih danes na tem mestu obravnavamo. Če danes govorimo o zakonu, o
               predlogu in dopolnitvah zakona o reviziji postopka javnega naročanja, moram po svoje
               priznati, da sem bil zelo presenečen, da se je vlada odločila za takšen postopek in
               za takšen način, kot ga je peljala. Sem pa po svoje zelo zadovoljen, da je na podlagi
               pritiskov in tudi koalicijskega odgovora, predvsem pa pritiskov poslanske skupine
               Slovenske ljudske stranke prišlo do koalicijskega amandmaja, ki je bistveno spremenil
               vladni predlog, ki ga je tudi sam predsednik komisije, gospod Cvikl, po svoje tudi
               podprl, kolikor mi je znano.</p>
               <p>Seveda, če ne bi prišlo do sprejetja tega amandmaja na komisiji, bi bil zakon krepko
               nesprejemljiv, da bi ga v tem državnem zboru sprejeli. Tudi tega ne podpiram, ker se
               mi zdi, da ni pravi način oziroma to, zakaj in kje se so bili vzroki, da je prišlo do
               predloga te spremembe. Če bi ta zakon in ta predlog, ki je bil vložen s strani vlade
               v državni zbor, res reševal življenja ljudi in da bi šlo za tiste najnujnejše
               primere, kadar so življenja ljudi ogrožena, potem mi verjemite, da bi na prvem mestu
               ta predlog zakona podprl. In brez vsakih pomislekov, takoj. Ko pa človek kot poslanec
               čuti na svoji koži in ko marsikdo izmed vas, ki danes tukaj sedi, drugače gleda na
               zadevo, gleda skozi samo strankarsko pripadnost, se ne poglobi in mu je vseeno za
               korupcijo, in mu je vseeno za javna naročanja in mu je vseeno za življenje ljudi,
               potem pa, spoštovani poslanski kolegi in kolegice, moram na takšen način reagirati,
               kot sedaj reagiram.</p>
               <p>Če se vam zdi to normalno, pa od vas nihče, ki danes tukaj med nami sedi, ni po svoje
               reagiral, da ko poslanec, ki je bil izvoljen v skladu z ustavo, s parlamentarnimi
               volitvami postavil ministrom poslanska vprašanja, dobi drugi dan zaradi postavljenega
               vprašanja grozilno pismo in fotokopijo elektronske pošte - za mene osebno to ni
               normalno! In nihče od koalicijskih poslanskih kolegov ni reagiral, ker se jim zdi to
               normalno. In ko to slišim, kot je tudi sedaj kolega govoril, da se stalno enim in
               istim dogaja - ja res je, stalno se enim in istim dogaja; tistim, ki se borijo za
               pravice in pravičnost v tej dvorani, pa na odborih in delovnih telesih. Tisti, ki pa
               hodijo, pa sledijo samo strankarski pripadnosti, pa ne glede na to, ali je belo ali
               je črno, pa glasujejo po vesti nekoga drugega, takim se to ne more zgoditi. In, če se
               nekaterim, ki danes meni tukaj prigovarjajo, zdi to normalno, da tudi njihovi
               koalicijski ali pa strankarski kolegi, ki so bili deležni takšnih ali drugačnih v
               preteklosti napadov, danes podoživljajo ali pa doživljajo takšne ali drugačne stvari,
               potem naj povedo, pa naj odprejo, naj podprejo točko dnevnega reda, da lahko s
               konkretnimi podatki, pa še s kakšnimi drugimi informacijami tudi na tem spregovorimo.
               Pa verjetno ne bo nihče izmed koalicijskih kolegov preveč zadovoljen, ker bomo morali
               preveč govoriti.</p>
               <p>Ko pa nadaljujemo zgodbo, ki je pa najbolj boleča, pa ne gre za ministra za
               zdravstvo, gre za ljudi, ki ga obdajajo, ki vodijo javna naročanja in verjame njim,
               ne verjame pa konkretnim podatkom. Kadar tečejo javna naročanja in ko so tako
               občutljive zadeve, da gre za 200 milijonov tolarjev razlike pri nabavi 600 milijonov,
               potem mislim, da ima poslanec pravico in dolžnost, da vpraša za ta javna naročila. In
               ko poslanec ponovno postavi vprašanje, ker se postopki ne peljejo tako, kot bi se
               morali, se zgodi to, da istemu poslancu ker se samo enemu in istemu dogaja, da mu
               nekdo sname elektronsko pošto in jo objavi v enem izmed častnikov. In to je normalno!
               Če pa gremo naprej, pa se v isti zadevi zgodi tudi to, da enemu izmed dotičnih oseb
               vlomijo v poslovne prostore in ukradejo dva računalnika; ravno tista dva, kjer se pač
               shranjujejo podatki o javnem naročilu. Pa če to ni normalno, se pa zgodi to, da
               ministru za zdravstvo ukradejo knjigo gostov in ni transparentnega pregleda, kdo je
               hodil na ministrstvo in kdo ne - pa se spet enim in istim dogaja. Nekateri slepo
               verjamete v svoje zgodbe zato, ker se bojite ali pa si ne upate biti načelni, s trdno
               hrbtenico pa spregovoriti ali pa celo v svojih strankah vprašati ljudi, kaj se tam
               dogaja.</p>
               <p>Samo v tem je problem; problem je še večji, da se skupina lobistov, ki si želi na
               račun davkoplačevalcev okoristiti, privošči to, da se skriva za bolniki in da poziva
               bolnike, da reagira, potem je to velika žalost v tej državi. In če se vam zdi to
               normalno, meni se ne zdi normalno, da predsednik države, gospod dr. Drnovšek,
               nekatere v tej državi imenuje z javnim pismom <q>"mrhovinarji"</q>. Gre za osebnost, ki je
               bila demokratično izvoljena, večinsko na volitvah, si upa in drzne to spregovoriti,
               vam nekaterim pa se to ne zdi normalno. In zgodbe seveda ni konec, ker tisti, ki
               obdajajo ministra, peljejo zgodbe naprej in so nemilostni in lobirajo naprej.
               Minister jim sledi, nekdo bo moral vzeti odgovornost na sebe. V Splošni bolnišnici
               Maribor se pelje razpis javnega naročanja popolnoma po enaki zgodbi, kot je bil
               razpis za operacijske mize. V šestih sklopih gre za milijardo pa pol vreden posel. Če
               me danes vprašate, vam lahko tu povem, da sta popolnoma obe dve enaki firmi, ki sta,
               pod narekovaji, <q>"bili najbolj ugodni"</q> in tudi bile izbrane - Aico pa Sanolabor;
               čeprav je eden v treh sklopih za 50 milijonov tolarjev cenejši. In če nekdo, ko pride
               do konflikta pa ko pride do pogajanj, določi osnovo za pogajanje, da mora imeti
               operacijska miza točno določeno težo, da mora imeti operacijska miza točno določen
               milimeter dolžine in da ne govorimo še naprej, kaže na to, da imajo nekateri
               posamezniki svoje takšne ali drugačne interese.</p>
               <p>Seveda na takšen način in s to spremembo zakona sem prepričan, da te transparentnosti
               javnega naročanja ne bomo rešili. Tu, s tem lahko rešimo samo v tistem delu, kadar
               gre za življenje ljudi in za posebne primere. Kadar pa to gre, v izrednih razmerah
               države, ali da bi res prišlo do takšne ali drugačne katastrofe, kjer bi bilo
               življenje posamezne skupine ljudi tako ogroženo, da bi lahko izpeljali postopek.
               Vendar, javna naročanja se ne peljejo samo na ministrstvu za zdravstvo. Javna
               naročanja se peljejo v vseh lokalnih skupnostih, v vseh državnih organih in vseh
               tistih, ki so po zakonu dolžni, da peljejo. In problemi so nekoliko drugačni, kot jih
               danes vidimo. In ker nekateri zelo radi temu prigovarjajo, kot smo tudi prej slišali,
               tudi sam moram poudariti, da sem zelo presenečen nad nekaterimi postopki nekaterih
               državnih organov v tem danem konkretnem primeru. Tudi sam sem vložil postopek zoper
               neznanega storilca - do danes nisem dobil niti enega odgovora. Ravno nasprotno, ni
               bilo pravega interesa. Ne želim se v podrobnosti spuščati v zvezi s preiskavo tega
               primera zoper neznanega storilca, pa kljub temu mogoče bo ta razprava v državnem
               zboru nekoga spomnila, da bo povprašal svoje kolege, kako daleč je prišla zadeva.
               Verjemite mi pa, da na izkušnje, ki jih imam, in prakso na moje dolgoletno delo v
               komisiji za nadzor nad obveščevalnimi službami - član sem deset let, od leta 1996 -
               da se na nekatere stvari spoznam in da ti primeri, ki so se zgodili, ki sem jih tudi
               naštel, niso slučajni in da gre za poseben primer lobijev v Ljubljani, ki vladajo, ki
               obvladujejo sceno, ki ne dopustijo, da bi se postopki peljali normalno, v skladu s
               predpisi in si želijo pridobivati najvišje provizije in najvišje posle, ki kakorkoli
               v zdravstvu omogočajo javna naročila.</p>
               <p>In še nekaj bi rad poudaril in potem bom zaključil. Verjetno bi bilo zelo pametno s
               strani ministra se poglobiti v javna naročanja v kliničnem centru. Nekateri javni
               razpisi, ki se vodijo v Sloveniji, ki jih vodi in pelje ministrstvo za zdravstvo, se
               pelje za vse ostale bolnišnice v Sloveniji, razen za klinični center. Zakaj je
               klinični center tukaj izjema, se velikokrat vprašam. Ali res podjetja, ki prihajajo
               tudi s Koroške, ali pa Štajerske, ali pa tudi iz Prekmurja, ali pa Primorske, nimajo
               neke priložnosti ali možnosti, da pridejo do posla pod enakimi pogoji kot vsi ostali?
               S tem predlogom zakona tega problema ne bomo rešili. Problem pa lahko rešimo, če bodo
               znali vsi pred svojim pragom dobro pomesti, zagotoviti transparenten in pošten način
               javnega naročanja in javne razpise peljati v skladu z zakonom in vsemi merili in
               standardi, ki veljajo v Sloveniji. Vsem ostalim poslancem, ki se posmehujejo pri
               takšni problematiki, ki jo danes jaz tukaj načenjam in ko razpravljam, pa v razmislek
               to, da bi bilo dobro za njih, da temeljito premislijo, preden se odločijo, da kaj
               vprašajo, ker konec koncev se lahko tudi njim zgodi, da bodo dobili kakšno pismo ali
               pa jim kdo <q>"snel"</q> kakšno elektronsko pošto.</p>
            </sp>
            <sp xml:id="SDZ4-Redna-19-2006-07-14.sp179">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečanova. Prosim.</p>
            </sp>
            <sp xml:id="SDZ4-Redna-19-2006-07-14.sp180">

               <speaker>BREDA PEČAN:</speaker>

               <p>Hvala lepa. Jaz bi rada povedala, da ta amandma bistveno popravlja, če že ne to, da
               zakona <q>"de facto"</q>, da ga obravnavamo. Samo predstavljajte si, koliko časa in živcev
               bi si prihranili, če bi tak nepotreben zakon ostal v glavah tistih, ki so si ga
               izmislili zato, da bi, kot je že bilo rečeno, nekoga zaščitil.</p>
               <p>Moram pa povedati, da ta amandma popravlja predvsem še višjo stopnjo nelegalnosti, pa
               tudi po moji oceni - seveda, jaz nisem ustavni sodnik, ampak vendar lahko povem svoje
               mnenje -, po mojem je ta člen, ki je bil na komisiji sprejet in vključen v zakon,
               pravzaprav tudi protiustaven. Bom razložila, za kaj gre. Prvotno je zakon, ki ga je
               predlagala vlada, vseboval določilo, da je vlada tista, ki na nek način dovoli, da se
               javno naročilo izvede do konca. Se pravi, da ni zaustavitve postopka javnega
               naročila. Tu je vlada postala samo, bom rekla, nek okrasek, <q>"neka šminka"</q>, zato da
               pokrije odgovornost naročnika, ki po prvem odstavku tega člena, ki je uveden v zakon,
               sam odloči o tem, ali se javno naročilo lahko zaradi ogrožanja zdravja in življenja
               ljudi sploh nadaljuje ali ne. Se pravi, ne revizijska komisija ne vlada, naročnik sam
               odloči, da se javno naročilo nadaljuje. Potem je v drugem odstavku vlada, ki da
               soglasje - naknadno. Naročnik se odloči, nadaljuje naročilo in pridobi soglasje
               vlade, ki ga šele 3 dni po tem, ko ga pridobi, odda naprej državni revizijski
               komisiji. In državna revizijska komisija, kot pravi, naredi pa takole: <q>"Državna
               revizijska komisija oziroma njen predsednik,"</q> zakaj je to sploh potrebno, <q>"odloči o
               zahtevi naročnika v roku 3 delovnih dni od prejema predloga..."</q> - Pazite! -
               <q>"...odloči o zahtevi naročnika v roku 3 delovnih dni od prejema predloga, da vloženi
               zahtevek,"</q> tu še slovnično ni pravilno, <q>"zahtevek za revizijo ne zadrži postopka
               oddaje javnega naročila."</q> Torej, komisija ne da odloči o nečem, komisija potrdi
               odločitev naročnika, h kateri je dala vlada svoje soglasje - potrdi. Zaradi tega, ker
               v tem tretjem odstavku 1. člena ne piše, da odloči, ali vloženi zahtevek za revizijo
               ne zadrži postopka, ampak pravi, da vloženi zahtevek ne zadrži postopka oddaje
               javnega naročila. Torej, državna revizijska komisija ima vso pravico, da prikima, da
               reče, ja, ja, treba je tako, zaradi tega, ker je naročnik tako odločil, zaradi tega,
               ker naročnik ima interes, da kupi operacijske mize za 200 milijonov dražje, kot je
               druga najugodnejša ponudba. Torej, to piše v tem členu zakona o dopolnitvi zakona o
               reviziji postopkov javnega naročanja.</p>
               <p>Če mi kdo lahko danes dokaže, da ni tako zapisano, moram še pred tem ponovno prebrati
               mnenje vlade Republike Slovenije k temu členu sedaj. Mnenje vlade Republike Slovenije
               namreč pravi, da je to popolnoma prav, sistemsko v redu, <q>"saj vendar revizijska
               komisija odloči."</q> Revizijska komisija eno figo odloči! Revizijska komisija mora
               pritrditi naročnikovi odločitvi in soglasju vlade, zaradi tega, ker ji je tako
               napisal v zakon državni zbor. Tukaj bo 90 poslancev prisotnih ali neprisotnih
               prevzelo odgovornost za to, da bomo sprejeli in odločili, da lahko naročnik sam
               odloča o tem, kako bo nadaljeval s postopkom in kako ne.</p>
               <p>Mimogrede bi opozorila še na to, da je soglasje vlade, ki je v tem členu zapisano,
               pravzaprav samo za to, da lahko tisti naročnik, ki si bo dovolil sam odločiti o tem,
               da nadaljuje postopek javnega naročila, dobi zaščito s strani vlade. Zakaj gre tukaj
               za politično odločitev in za odločitev političnega organa? Zaradi tega, ker je samo
               po sebi umevno, da bodo tisti naročniki, ki bodo prišli do vlade in rekli:
               <q>"Poslušajte, mi imamo problem tak in tak, ogroženo je življenje in zdravje ljudi, mi
               smo nadaljevali s postopkom javnega naročila, vendar prosimo vas, da daste svoje
               soglasje."</q> In vlada bo pogledala v kurikulum tega človeka oziroma tega organa, tega
               javnega naročnika, pogledala bo, kakšen kurikulum ima vodja tega naročnika, in bo
               rekla: <q>"Kje pa, vi pa niste prave barve, vi ne spadate k nam."</q> Zaradi tega, ne glede
               na ogroženo življenja in zdravja ljudi, ker tukaj namreč brez razlike vsi, ki
               naročajo v postopku javnega naročanja - vse inštitucije, vsi subjekti, od najbolj
               majhne občine pa do največjega javnega zavoda, lahko bi mu rekli, recimo, klinični
               center, lahko bi temu rekli hoding ali karkoli podobnega, ki mora prek javnih naročil
               nabavljati -, bodo prišli na tapeto vlade, če bodo imeli take in take razloge za
               nadaljevanje javnega naročila. V takem primeru, kaj to pomeni - da bo vlada odločala
               politično, tako kot je odločala že v nekaterih drugih stvareh, pa jih ne bi sedaj
               naštevala, ker ni dovolj časa na razpolago.</p>
               <p>Jaz mislim, dragi moji kolegi in kolegice, da smo dejansko zabredli zelo daleč, zelo
               zelo daleč. Ob tem še celo mi sami, v skupini Socialnih demokratov, lahko ugotovimo,
               da proti svojim lastnim načelom, ker se zavedamo in smo tudi javno povedali, da je ta
               zakon nepotreben, ker je za take drastične izjemne in nujne primere ogroženega
               življenja in zdravja ljudi na razpolago 2. člen zakona o javnih naročilih, ki sploh
               ne predvideva javnega naročila za take primere. Se pravi, da niti zakon o reviziji
               postopkov javnega naročanja ne pride v poštev, ker že naročilo ni izvedeno na osnovi
               zakona o javnih naročilih, ampak je prosto. Zaradi tega, ker gre za izjemne primere
               ogrožanja in zdravja ljudi. Jaz bi nadaljevala še z drugimi takšnimi stvarmi. Mislim,
               da smo v obdobju, ko se bodo rojevale, pa ne zaradi tega, ker to dela opozicija,
               ampak zaradi tega, ker kot vse kaže, so začele curljati iz različnih ustanov, iz
               različnih zavodov, iz različnih resorjev različne informacije. In bomo dan za dnem
               slišali, kako poteka javno naročanje v enem, drugem, tretjem, četrtem javne zavodu,
               kako potekajo gradnje v različnih institucijah, kot je Slovenska vojska, recimo. To,
               kar smo več ali manj slišali samo pri nas v komisiji za nadzor proračuna in drugih
               javnih financ. In o tem nismo poročali naprej, ker ste tako ali tako vsi dobili ta
               poročila in ste lahko pogledali, kaj se pravzaprav dogaja za zidovi ali pa pred
               zidovi posameznih slovenskih institucij. Mislim, da bi morali dejansko razmisliti.
               Prepričana sem, da se marsikdo med vami v štirih koalicijskih strankah danes ne
               počuti ravno najboljše v svoji koži. In želim vam, da bi s pravo, trezno in predvsem
               pošteno odločitvijo pomagali, da ta zakon ne bi bil protiustaven in predvsem, da ne
               bi odpiral vrat novim pojavom korupcije, klientelizma in ne nazadnje celo kriminalne
               dejavnosti. Hvala.</p>
            </sp>
            <sp xml:id="SDZ4-Redna-19-2006-07-14.sp181">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp xml:id="SDZ4-Redna-19-2006-07-14.sp182">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim. Jaz bi mogoče tukaj, kjer je spoštovana
               kolegica Pečanova zaključila, nadaljeval in mislim, da je to kar dobra iztočnica za
               krajšo debato o tem vloženem amandmaju. Mi lahko v tem državnem zboru še ne vem kako
               perfektno zakonodajo sprejmemo, pa teh pojavov ne bomo uspeli preprečiti. Žal je
               tako. Tudi kar je govoril, spoštovani kolega Kangler, temu pritrjuje. Problem nastaja
               tam, kje se stvari dogajajo: pri naročnikih in pri kontrolnih mehanizmih. Tega pa ne
               bo rešila, še ne vem kako izpiljena pika ali vejica v nekem zakonu.</p>
               <p>Dovolite mi samo en primer, ki ni neposredno povezan z ZJN in postopki javnega
               naročanja, samo posredno. Zadnjič smo imeli na komisiji za nadzor proračuna in drugih
               javnih financ obravnavo poročila računskega sodišča z mestno občino Ljubljana. In tam
               eden od primerov, znano je, da je velik problem v Ljubljani glede na to velikost in
               vse ostalo, da so problem evidence, evidence stvarnega premoženja. Slišali smo tudi,
               da se zadeve urejajo in da so stvari bistveno izboljšanje glede na pretekla leta.
               Mislim, da je bilo poročilo za leti 2003 ali 2004. Tam je bilo ugotovljeno in kot en
               primer samo navajam. Ob tem, da imamo zelo jasno zakonodajo, da se nepremično
               premoženje, stavbna zemljišča ne smejo prodati mimo ustrezne uredbe, ki določa
               modele, kako se lahko prodaja, postopke prodaje, se pravi javna dražba in tako
               naprej. In v konkretnem primeru je šlo za neko stavbno zemljišče, ki je bilo prodano
               mimo veljavne zakonodaje. Se pravi, mi imamo lahko tukaj, ne vem, kako perfektne
               zakone, ne vem, kako perfektne zakone, če na drugi strani mehanizmi nadzora ne
               delujejo učinkovito, nismo naredili nič. Vsi se seveda zavedamo, da je kompleten
               sistem javnega naročanja in postopkov revizije potreben dodelave, sistemske
               spremembe. Kar nekaj časa je že, od kar je bil ta zakon sprejet, spet pa ne tako
               daleč nazaj, da ne bi lahko bil boljši. In večina pripomb gre v tej smeri, da je na
               eni strani izredno zakompliciran, zbirokratiziran, kar na drugi strani onemogoča eno
               normalno učinkovito gospodarjenje, preglednost in tako naprej, kar naj bi ta zakon
               tudi sledil. Mislim, da bi temeljni postulati morali biti ekonomičnost, racionalnost
               in na drugi strani učinkovit nadzor. To dvoje bo morala slediti ta zakonodaja. Tisto,
               kar danes obravnavamo, in amandma poslanskega kluba LDS, pa, z vsem dolžnim
               spoštovanjem, mislim, da dosti razprave delamo po nepotrebnem. Zaradi tega bom tudi
               tisto, kar sem jaz mislil povedati skrajšal. Mislim, da se stvari bistveno ne
               razlikujejo od tistih, kar imamo v osnovnem tekstu, tisto, kar je sprejela danes
               komisija, in to, kar imamo danes tukaj na mizi, čeprav to vsak od vas po svoje nekako
               razlaga. Zdaj ne vem, ali resnično ste prepričani, v tisto, kar govorite, ali to
               počnete zaradi drugih stvari. Ampak dejstvo je, da govorimo o približno enaki stvari.
               In če bi institucije, ki so v tej državi zadolžene za to, da naj postopki tečejo
               ažurno, normalno, učinkovito, delovale, ne na podlagi pik in vejic, ob spoštovanju
               veljavne zakonodaje, pa ob upoštevanju ustreznih vsebin, potem verjetno take
               spremembe zakona tudi danes ne bi obravnavali. Verjetno bi bila nepotrebna. Povejte
               mi, ali je normalno, da nek izredno zakompliciran postopek na neki revizijski
               komisiji pade, ne zaradi tega, ker je šlo za neke nepravilnosti v postopku, za
               faroviziranje enega ponudnika pred drugim, kar je zame bistveno, pa kršitve pri tem,
               če je kdo kakšne insajderske informacije dobil, pa velikanske razlike v cenah in tako
               naprej. Ampak pade zaradi tega, ker je nekdo pozabil ali pa, ne vem, zakaj, ni
               predložil recimo potrdila o tem, da ni bil obsojen. Ne vem, kako piše v zakonu, 5 let
               in tako naprej, kar lahko vsak trenutek, vsak preveri v vsaki uradni evidenci. A je
               to normalno? Verjetno ne. In iz tega izhajajo potem vsi ti predlogi, ki naj bi
               sledili temu, da bi se v tistih izjemnih primerih, v primerih, ko gre za ljudi, ko
               gre za njihova življenja, ko gre za zdravje, da bi se ti postopki na nek način
               skrajšali, zracionalizirali. In ne mimo državne revizijske komisije, v nobenem
               primeru, ne v primeru osnovnega besedila, ne v tem primeru, kot ga vi predlagate, v
               nobenem primeru. Tudi to, kar vi predlagate, daje to težo naročniku. Ne vem, ali vi
               razumete kaj predlagate. Vi predlagate, da se te okoliščine, ki jih določa drugi
               odstavek 11. člena, v tem primeru ne ugotavljajo. Če se ne ugotavljajo, je jasno, da
               čim naročnik izkaže, da gre za škodljive posledice, ki lahko nastanejo na življenju
               in zdravju, je temu tako. Pika, amen. Vi enako pišete, samo z drugimi besedami, kar
               je sedaj v osnovnem tekstu, enako. Jaz osebno ne vidim nobene potrebe, da bi ta
               amandma sprejeli. Vidim pa zelo veliko potrebo, zelo veliko potrebo in s tega mesta
               ponovno apeliram na pristojne, se pravi v tem primeru na vlado, da v čim krajšem času
               prevetri zakonodajo na tem področju in da dobimo v državni zbor v proceduro
               spremenjen zakon, tako o javnem naročanju kot o reviziji javnega naročanja.</p>
               <p>Upam seveda, da bomo te stvari obravnavali z malo več resnosti, kot jo je bila
               deležna obravnava tega zakona na komisiji za nadzor proračuna in drugih javnih
               financ. Dovolite mi, da povem, nič bogokletnega se ni zgodilo zaradi tega, ker je
               komisija pač izglasovala, da poročilo predstavi član te komisije. Lepo vas prosim, iz
               tega delati veliko zgodbo! Jaz sem iskreno povedal in resnično to mislim, gospod
               Cvikl se je izredno veliko angažiral v teh dneh. In predlagal sem podpredsednico, da
               predstavi poročilo, pa ni želela. Zato je bil pač nekdo drug določen, v skladu z
               drugim odstavkom 42. člena poslovnika, ki pravi, da delovno telo določi tistega, ki
               bo poročilo predstavil na seji državnega zbora. In res ne razumem, kakšna velika
               zgodba, demontaža in ne vem kaj vse je bilo tu govora okrog tega, je tu potrebna.</p>
               <p>Slišati je bilo tudi besede o tem, da se s tem predlogom uvaja pravilo, da tisti, ki
               je zločin naredil, odloči o tem, ali je kriv ali ne. Dvomim, da gre pri tem za
               nepoznavanje. Mislim, da iz ust, iz katerih je bila ta trditev izrečena, bi težko to
               trdili, da je temu tako. Ampak to ni res, to preprosto ni res. Kakšen zločin je
               naredil naročnik s tem, ko je dal ven postopek oddaje javnega naročila, in s tem, ko
               je predlagal, da se odloži ta suspenzivnost in da gre ta postopek naprej? Kakšen
               zločin je naredil? Prevzel je veliko odgovornost, veliko, največjo odgovornost na
               svoje rame za izpeljavo postopka. Kajti postopek se s tem ne konča pred državno
               revizijsko komisijo. Tisti, ki je vložil zahtevek za revizijo, bo čakal na odločitev
               državne revizijske komisije. In če bo državna revizijska komisija odločila, da je
               imel prav, bo sankcije trpel naročnik. Zaradi tega je on pred veliko odgovornostjo,
               kaj bo naredil. In prav je, da je on pred veliko odgovornostjo, ne kdorkoli drug, ne
               nekdo tretji, ki ne ve, kaj se tam dogaja. On je pred odgovornostjo in on bo moral
               sprejeti ustrezno odločitev, drugače bo tepen. Tako ali drugače. In tako je prav. Več
               odgovornosti, več kontrole, manj problemov, manj korupcije. Hvala.</p>
            </sp>
            <sp xml:id="SDZ4-Redna-19-2006-07-14.sp183">

               <speaker>PREDSEDNIK FRANCE CUKJATI:</speaker>

               <p>Hvala. Repliko ima gospa Pečanova.</p>
            </sp>
            <sp xml:id="SDZ4-Redna-19-2006-07-14.sp184">

               <speaker>BREDA PEČAN:</speaker>

               <p>Zelo na kratko. Pri takem sramotnem sprenevedanju - moram uporabiti ta izraz - je
               gnus, ki mi ga povzroča tako izražanje, vse, kar čutim pri takem načinu obrazložitve
               dejanj, ki nikakor ne gredo v prid kateremukoli poslancu tega državnega zbora, celo
               poslancu Slovenske demokratske stranke, celo tem poslancem ne. In zaradi tega moram
               reči, gospod Černač, da ste šli preko vsake mere, tudi zdajle, ko ste si dovolili, da
               še to utemeljujete, kako ste bili dobri, ker ste pomagali gospodu Cviklu. Sramota!
               Sramota! Moram reči, da si drugega ne morem predstavljati. In še nekaj bom rekla. Laž
               je, če hočete trditi, da tisti naročnik, ki bo kot prevzel veliko odgovornost nase,
               ko se bo odločil, da bo nadaljeval s postopkom, on si je s tem, da je v drugem
               odstavku zapisano, da vlada da soglasje, in da prisilite v tretjem odstavku državno
               revizijsko komisijo, da prikima, ja, ja, si je s tem zagotovil vso varnost, tudi
               pravno varnost pri tem, da bi on osebno za to odgovarjal, vodja naročnika.</p>
            </sp>
            <sp xml:id="SDZ4-Redna-19-2006-07-14.sp185">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kangler, jaz sem vas vpisal med razpravljavce. Izvolite. Gospod Černač,
               ste ga imenoval po priimku. Ja, izvolite gospod Kangler.</p>
            </sp>
            <sp xml:id="SDZ4-Redna-19-2006-07-14.sp186">

               <speaker>FRANC KANGLER:</speaker>

               <p>Me je imenoval, ampak bi rad gospoda Černača popravil. Nekatere moje navedbe, ki jih
               ni dobro razumel ali pa jih ni žele razumeti. Moram reči, da gospod Černač s tem
               zakonom ne bomo tega problema rešili, ki ste ga vi načeli. Jaz se z vami osebno in z
               vsebino vaše razprave popolnoma strinjam. Do temelja se popolnoma strinjam, samo s
               tem tega ne bomo rešili. In tudi to, kar je gospa Pečanova v tem trenutku govorila. O
               odgovornosti na tem mestu govoriti, kdo jo bo prevzel. V drugem in tretjem odstavku
               za naročnika ni več odgovornosti. Od trenutka, ko bo vlada dala soglasje, od
               trenutka, ko bo revizijska komisija potrdila postopek, da se spelje do konca,
               odgovornosti ni. Vas pa bom seznanil in imate možnost in priložnost, da ministra, ki
               prihaja tudi iz vaših strank, vprašate javno in glasno.</p>
               <p>Prej sem govoril o revizijskem postopku glede operacijskih miz. Če bi jih vse in ne
               govorim in ne želim njemu v škodo kot ministru, govorim pa, da bi ministru odprl oči,
               da tisti, ki ga obdajajo, delajo njemu škodo. In bi bilo dobro, da ministra vprašate,
               zakaj mora ministrstvo za zdravstvo plačati milijon tolarjev odškodnine enemu izmed
               teh, ki se je prijavil na postopek, in je revizijska komisija naložila ministrstvu za
               zdravstvo, da plača milijon tolarjev njemu odškodnine, ker je revizijska komisija
               ugotovila, da so ga tisti gospodje, ki so peljali postopek javnega naročanja, pošteno
               <q>"srali"</q> in pošteno kršili zakon. To je dejstvo. 970 tisoč tolarjev mora ministrstvo
               za zdravstvo plačati. Ali je minister že zaradi tega, ker tisti, ki so tam peljali
               postopek mimo zakonov, ki so ovirali postopek, dal koga na disciplinski postopek, ker
               mora milijon tolarjev plačati temu gospodu iz Celja? Ne ni. Zakaj pa ni? Zato ker mu
               je za milijon tolarjev vseeno. To so proračunska sredstva, to je denar
               davkoplačevalcev. Meni pa ni. On to kaže, če je revizijska komisija naložila
               ministrstvu za zdravstvo, ima minister vse vzvode in možnosti da reče, gospodje, kdo
               je najbolj odgovoren pri tem postopku, da mora naša vlada oziroma ministrstvo za
               zdravstvo plačati milijon tolarjev škode. Pa sem prepričan, da ne bo zaradi takšnih
               ali drugačnih zvez in lobijev, ki ga obdajajo, nobenega poslal ne na odgovornost, kaj
               šele na disciplinski postopek. Pa je šlo milijon tolarjev v branže, po domače
               povedano.</p>
            </sp>
            <sp xml:id="SDZ4-Redna-19-2006-07-14.sp187">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kumer.</p>
            </sp>
            <sp xml:id="SDZ4-Redna-19-2006-07-14.sp188">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Jaz bom podprl amandmaje, ki jih je
               vložila LDS iz enega preprostega razloga, ker vsaj malo omilijo norijo, ki je
               narejena z amandmaji večine v tem državnem zboru oziroma strank vladne koalicije. Na
               nek način, da prepreči, da vlada dobi še eno politično nalogo in odigrava vlogo
               komisarja. Lepo vas prosim, da nehate z licemerstvom, da se ta zakonodaja spreminja
               zaradi tega, ker se skuša preprečiti ali pa omiliti nevarnost za življenje ljudi. Če
               bi zares komu bilo za življenje ljudi, potem bi te mize že kupil, pa tudi če bi
               zaradi tega izgubil svojo funkcijo ali če bi zaradi pozitivne zakonodaje moral iti
               tudi za kakšne rešetke. Če bi zares šlo za življenja ljudi. Ne pa, da se s tem igramo
               cela tri leta. Zato ni štos v tem, da spreminjamo zakon o revizijskem postopku zaradi
               revizijskih miz, daleč od te resnice. Resnica je nekje drugje in je to tudi zadnji
               diskutant nekako nakazal. Namreč, rekel je, da je potrebno okrepiti nadzorne
               funkcije, inšpekcijske funkcije v tej državi. In ta nadzor, še en nadzor nalaga
               vladi, političnem organu, politično izvršilnem organu v tej državi, da bo igral vlogo
               naročnika in revizijske komisije. Tako naročnik kot državna revizijska komisija bosta
               vmes na tej samo pajaca. Zato se mi vedno bolj poraja dvom, da gre v tem primeru še
               za eno demontažo nadzorne funkcije, ali pa, bom tako rekel, neodvisne strokovne
               nadzorne komisije, ki obstaja na državni ravni in se imenuje državna revizijska
               komisija. Razlaga za to zgodbo je zelo preprosta.</p>
               <p>Pred časom smo ukinili neodvisen strokovni organ, ki se je imenoval protikorupcijska
               komisija. Ukinili smo jo z zakonom. Pred tremi dnevi smo državno revizijsko komisijo
               okrepili kadrovsko s politično kompatibilnimi ljudmi, ker so neodvisni strokovnjaki
               odšli. Da imajo pozitivno vest, strokovnjaki, ki so sedeli v tej komisiji, bi vam
               priporočal, da si preberete članek ali mnenje nekdanjega predsednika revizijske
               komisije in vam bo on povedal, da za naročanje operacijskih miz je 11. člen v
               zakonodaji, ki je popolnoma dovolj in bi lahko to opravili. Se pravi, predvčerajšnjim
               smo okrepili s kompatibilnimi kadri in danes s to zakonodajo spreminjamo zakon o
               reviziji, dajemo v roke revizijo vladi. In s tem smo krog uzakonjanja korupcije
               končali. In to je, spoštovani gospodje in gospe, spoštovane kolegice in kolegi,
               osnovni štos ali osnovna pronta cele zgodbe. Nehajte govoriti, da gre za življenja
               ljudi. Gre za življenja tistih, ki si skušajo skozi korupcijo popraviti svoj
               materialni položaj v tej državi in pri tem mu vladna večina in ta večina v tem
               državnem zboru s temi ukinitvami izrecno in dobro pomaga.</p>
            </sp>
            <sp xml:id="SDZ4-Redna-19-2006-07-14.sp189">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman.</p>
            </sp>
            <sp xml:id="SDZ4-Redna-19-2006-07-14.sp190">

               <speaker>VILI REZMAN:</speaker>

               <p>Hvala lepa, gospod predsednik. Jaz sem se sicer mislil popolnoma vzdržati, da bi
               govoril, pa vendar se mi zdaj zdi po vseh teh razpravah prav, da vsaj dve stvari
               rečem. Prvič to, da bom podprl oba amandmaja, najprej prvega, in če prvi ne bo
               sprejet, drugega, ker pač izboljšujeta to, kar je predlagano v obliki tistega, kar so
               4 koalicijske stranke podpisale.</p>
               <p>Nisem želel govoriti predvsem zato, ker ozračje se mi zdi mučno in mene spominja na
               tisto ozračje ločitve duhov, ki je označevano kot mahničevsko ozračje in tako se mi v
               zadnjih dneh v tem parlamentu obnašamo. In se mi zdi, da je pametneje ne govoriti,
               stisniti na tipko, pa vsaj ne delati velikih zamer. Zakaj tako mislim? Zato, ker, jaz
               sicer nisem bil prisoten, ampak če se res dogaja v našem parlamentu, da predsedujočim
               predsednikom odborov z večino glasov onemogočamo, da svojo temeljno funkcijo
               opravljajo, potem je pa to res poniglavo. Več kot poniglavo! Ampak ne bi rad
               pretiranih in pretrdih izrazov uporabljal. Naj spomnim pri tem, da lahko naštejem
               primere, ko je kakšen izmed tistih, ki vodijo matična delavna telesa, manjkal zaradi
               dopusta ali kakšnega potovanja, sodijo, da je tako pomembno, da predsednik to pove,
               kaj se je dogajalo na odboru, da niti namestniku ni dal te možnosti, da bi namesto
               njega dal poročilo. Zato bi rad še enkrat poudaril, da mislim, da je potrebno
               nekoliko spremeniti to vzdušje, v katerem zdaj delamo, vzdušje, ki, ponavljam, se
               meni zdi mahničevsko, vzdušje, ki se mi zdi, da gre po črti razdora in mislim, da
               tiste amandmaje, ki so modri, pa vendarle kaže podpreti, tudi če jih tisti, ki jih
               sicer kot opozicijo poznamo, predlagajo.</p>
            </sp>
            <sp xml:id="SDZ4-Redna-19-2006-07-14.sp191">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Zalokar Oražem.</p>
            </sp>
            <sp xml:id="SDZ4-Redna-19-2006-07-14.sp192">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, spoštovane kolegice in kolegi. Jaz moram reči, da se
               pridružujem mnenjem tistih, ki pravijo, da gre za pretvezo in da se danes o zdravju
               in življenju in ogroženosti zdravja in življenja govori kar tako malo počez in zgolj
               samo zato, da se pokrivajo druge stvari. Ti apeli me ne prepričajo, in jaz mislim, da
               še marsikoga drugega ne, predvsem po vsem tistem, kar sem lahko v zadnjem letu, ko se
               nekoliko bolj aktivno ukvarjam zlasti s segmentom zdravstva in v okviru zdravstva z
               javnimi naročili, lahko izvedela, slišala ali pa so mi ljudje želeli sporočiti. Ker
               danes prav pod pretvezo zdravja in ogroženosti življenj sprejemamo ta zakon, ki
               mislim, da je uzakonjena politična korupcija, menim, da nikakor to ni bilo potrebno
               in da bo pač lov še naprej in še bolj odprt, kot je bil doslej. To je področje, ki ga
               je Evropska unija razglasila za najbolj koruptivno področje, področje nakupov v
               zdravstvu. Zato so tudi ustanovili posebno komisijo, ki se bo začela ukvarjati s
               protikorupcijskim bojem na tem področju, kajti številke, ki se vrtijo na tem
               segmentu, so poleg vojaške industrije najvišje. Verjemite mi, da vse tisto, kar v
               zadnjem času lahko slišimo s tega področja, kaže na to, da je to ena velika, velika
               mlakuža. In vsi tisti, ki boste danes podprli spremembe zakona o reviziji, boste pri
               tem sodelovali. In ne mislite, da delate neko altruistično dejanje, s katerim boste
               preprečili, da bi bila življenja oziroma zdravje ogroženo. To je pretveza, to je
               blef.</p>
               <p>Samo še pri eni stvari se bom ustavila. Pred nekaj trenutki je bilo rečeno, kako
               pogumno in odgovorno bo dejanje, ko se bo naročnik odločil za to, da pravzaprav
               umakne oziroma, da ugotovi, da zahtevek za revizijo ne zadrži postopka. To naj bi
               bilo neko strašno odgovorno dejanje. Zelo odgovorno dejanje, ki pa ga bodo plačevali
               davkoplačevalci. Če bi imeli v tem zakonu napisano, da bo materialno odgovarjal tisti
               minister, ki bo na koncu v primeru sodnega postopka, ki se bo odvijal kasneje, to
               izgubil, da bo to dal iz svojega žepa, potem bi morda še takšen zakon podprla, ker bi
               bila prepričana, da bi naročnik resnično dobro premislil, kaj bi počel. Ker bomo pa
               te napake plačevali vsi, če se bo naročnik odločil, zaradi drugih interesov, jaz sem
               prepričana, da bo zelo malokrat potrebno v resnici ta člen zaradi zdravja in
               ogroženosti življenj uporabiti, čeprav je že to tudi za mene izjemno raztegljiv
               pojem, veste. Jaz ne vem, kaj je potem, tudi neka zelo uničena cesta ogroža zdravje,
               pa kakšen <q>"sklumpan"</q> most tudi ogroža zdravje. Skratka, v to bi se dalo marsikaj
               pokrivati in ker je tako, ne nedvoumno napisano, jaz mislim, da bo do takšnih
               izigravanj tudi prišlo. Nihče danes še ni govoril o odškodnini. Na odškodnine nas je
               opozarjal prejšnji predsednik revizijske komisije in stroka s področja revizije, ki
               je opozarjala na to, kakšne odškodnine lahko ta država pričakuje, če bo seveda
               naročnik pri tem pretiraval ali pa tako kot v našem primeru nesrečni minister Bručan,
               za katerega lahko mirno rečem, da ima ob sebi polno sodelavcev, ki mu napak
               svetujejo, ki so ga tudi v tej zgodbi pripeljali do stanja tam, kjer je z
               operacijskimi mizami in kjer je pravzaprav tudi na nek način leglo korupcije s
               področja javnih naročil prisotno. Mislim, da je največjo napako naredil, ker ni
               odredil preiskave v svojem lastnem ministrstvu. Potem ne bi bilo potrebno nobenih
               sprememb zakona o reviziji, če bi bilo to narejeno, pač pa bi tam lahko našel tiste,
               ki so odgovorni, da operacijskih miz še nismo kupili.</p>
               <p>In pri odškodninah, jaz bi na primeru teh slavnih operacijskih miz rada povedala, če
               bi bilo tako, kot je sedaj napisano, potem bi minister Bručan lahko kupil, teoretično
               govorim, v lanskem letu mize, za katere je menil, da je bilo vse v redu, torej
               naročnika Sanolaborja, in sicer po 590 milijonov tolarjev. Zanje je trdil, da imajo
               vso dokumentacijo v redu, čeprav to ni bilo res. To naročilo bi izvedel. Te mize bi
               kupil za 590 milijonov tolarjev. seveda bi pa prav gotovo, tako kot je na revizijski
               komisiji Mollier oziroma gospod Šumak uspel na sodišču kasneje, ko bi se postopki
               odvili. In tudi on bi dobil odškodnino, tokrat ne samo tistega milijona za postopek
               pred revizijsko komisijo, pač pa za izgubo posla, 300, 350 milijonov. Te mize bi nas
               stale že čez 900 milijonov. Danes, ko se postopek dogaja ponovno, je pa ta cena
               potem, ko so vendarle ugotovili, da pretiravajo, cena, ki je nekje na mizi okoli 300
               milijonov. Prišlo bi do trikratnega oškodovanja državnega premoženja. Ampak to na
               enem majhnem primeru 18 operacijskih miz. Odpiramo vrata zato, da bo ta država na
               veliko plačevala odškodnine, kajti tisto bo izvedeno prej, pogodbe bodo podpisane in
               seveda šele kasneje bo država oškodovana. Še enkrat pravim, napišite ali pa napišimo
               v zakon, da delno odgovarja svoje lastne odškodninske odgovornosti tudi tisti, ki to
               podpiše. Potem se jaz ne bi bala za to oškodovanje. Če pa jaz to naredim, vmes mine
               mandat, to se odvija enkrat kasneje, potem to plača država, potem mi pa ne govorite,
               spoštovani kolegi, kako zelo odgovorno bo to dejanje naročnika premišljeno in tako
               naprej. Hvala.</p>
            </sp>
            <sp xml:id="SDZ4-Redna-19-2006-07-14.sp193">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Bevk.</p>
            </sp>
            <sp xml:id="SDZ4-Redna-19-2006-07-14.sp194">

               <speaker>SAMO BEVK:</speaker>

               <p>Hvala lepa, gospod predsednik. Spoštovani zbor! 10 let sem že v državnem zboru, pa še
               nisem doživel, da bi koalicijska večina preprečila predsedniku delovnega telesa
               državnega zbora iz opozicije predstavitev stališča komisije ali odbora, ki jo vodi.
               Ne vem, če vaš vodja koalicije gospod Janez Janša, ve, kaj delate. Če pa ve, je to še
               toliko bolj tragično. Dejansko gre za demontažo demokratičnega parlamentarnega
               odločanja v državnem zboru. Po mojem mnenju je bila s strani koalicijske večine to
               nedemokratična, ne kulturna, arogantna in poniževalna poteza. Upam, gospod
               predsednik, da je bil to zadnji primer v tem mandatu in tudi za bodoče, za to ste
               tudi vi odgovorni, ki ste prvi med enakimi v tej dvorani. Hvala lepa.</p>
            </sp>
            <sp xml:id="SDZ4-Redna-19-2006-07-14.sp195">

               <speaker>PREDSEDNIK FRANCE CUKJATI:</speaker>

               <p>Hvala lepa, čeprav mi neko čudno odgovornost nalagate. Ne vem, po katerem členu
               poslovnika. Gospod Černač, imate repliko.</p>
            </sp>
            <sp xml:id="SDZ4-Redna-19-2006-07-14.sp196">

               <speaker>ZVONKO ČERNAČ:</speaker>

               <p>Jaz bi vseeno prosil, da spoštujemo poslovnik, spoštovani kolegi. Smo pri obravnavi
               amandmaja. Hvala.</p>
            </sp>
            <sp xml:id="SDZ4-Redna-19-2006-07-14.sp197">

               <speaker>PREDSEDNIK FRANCE CUKJATI:</speaker>

               <p>Besedo ima gospod Potrč.</p>
            </sp>
            <sp xml:id="SDZ4-Redna-19-2006-07-14.sp198">

               <speaker>MIRAN POTRČ:</speaker>

               <p>Soglašam, da spremembe in dopolnitve zakona o nadzoru revizijskega postopka ne bi
               bile nujno potrebne. V zvezi s tem bi tudi jaz rad poudaril, da sem vprašal ministra
               za zdravje, gospoda Bručana, ali je zakon nujno potreben zaradi reševanja problema
               nakupa operacijskih miz v zdravstvu. Njegov odgovor je bil, da srčno upa, da ne, in
               da bo uspel problem nakupa miz rešiti na drugačen način.</p>
               <p>Tretje. Ne razumem, da lahko koalicija tudi ob načinu dela, ki morda komu ni všeč, ki
               pa kljub temu kaže na probleme, uporablja svojo večino tako, da oblikuje odločitve,
               ki so lahko neustavne, ki so lahko nezakonite, ki so najmanj nejasne in jih nihče ne
               more razumeti. V celoti soglašam s kolegico Pečanovo, da odločitve, kakor so sedaj
               pripravljene s strani vlade, še vedno niso skladne z osnovnimi mnenji, ki jih je
               oblikovala zakonodajno-pravna služba že 23.6.2006 in v katerih je opozorila, da
               odločitev v postopku revizije javnega naročanja mora sprejemati samostojna in
               neodvisna revizijska komisija in pri tem ne more sodelovati niti naročnik niti vlada
               na ta način, da bi njegove odločitve bile merodajne za sam postopek. Na to je bilo
               dano jasno opozorilo. Jasno je bilo dano opozorilo, da bi taka odločitev, ki ne
               uveljavlja vloge samostojnega revizijskega organa ali sodišča nad njim, bila v
               nasprotju z direktivami Evropske unije in jasno je bilo rečeno, če bo uveljavljen
               paralelni postopek, po katerem bo odločala vlada, da se s tem lahko uvaja tudi
               paralelni postopek odgovornosti, do katere bo prišlo na strani vlade. Moje površno
               branje predloga, ki so ga pripravile koalicijske stranke, je tudi ustvarjalo vtis, da
               se poskušajo rešiti ti osnovni problemi. In sem bil zato zadovoljen, da je bilo vsaj
               nekaj pripravljenosti v tej smeri. Toda ko danes temeljito preberem predlog, ki ga je
               sprejelo tudi matično delovno telo, mnenje vlade ob njem, potem je jasno, da
               temeljito branje pomeni nekaj povsem drugega. Že prvi odstavek pomeni, <q>"ne glede na
               določbo prvega odstavka prejšnjega člena zahtevek za revizijo ne zadrži oddaje
               javnega naročila, če naročnik ugotovi, da so ali bi lahko bila zato ogrožena
               življenja in zdravje ljudi."</q> Se pravi, ugotovitev naročnika, ne pa revizijske
               komisije, je merodajna za to, ali se postopek nadaljuje ali ne. Nima samostojen
               revizijski organ pravice odločanja, ampak naročnik. To je v nasprotju z vlogo, ki jo
               ima revizijska komisija v postopku revizije javnega naročanja, kar najbrž ni težko
               ugotoviti.</p>
               <p>Naslednje, kar je pa popolnoma nejasno. Ko je že naročnik ugotovil, da se ne upošteva
               suspenzivnost, potem moram še po predhodnem soglasju vlade v roku 3 dni predlagati
               revizijski komisiji še enkrat ugotovitev, da ni zadržanja takšne odločitve.</p>
               <p>In na koncu, v tretjem odstavku <q>"če državna revizijska komisija oziroma njen
               predsednik"</q>. Kakšna je pravna določba in kaj ima primat - ali državna revizijska
               komisija ali predsednik? Se pravi, v vsakem primeru lahko predsednik sploh ne da v
               presojo državni revizijski komisiji, ampak odloči sam. To je neprecizna določba, ki
               ne vzdrži in povzroča samo zmedo v pravnem sistemu. Vendar naprej pravi: <q>"Državna
               revizijska komisija ali njen predsednik odloči, da vloženi zahtevek za revizijo ne
               zadrži postopka oddaje javnega naročila."</q> Kdo zdaj dejansko o tem odloča? Trije
               odstavki, v katerih vsakokrat pomeni odločitev nekaj drugega. Najprej odloči že sam
               naročnik, kasneje je potrebno soglasje vlade, kasneje pa še ali predsednik ali
               revizijska komisija. Pri čemer je stališče vlade, kakor ga je predstavila v svojem
               mnenju, zelo jasno, da našega predloga, ki smo ga vložili, ne more sprejeti zaradi
               tega, ker pravi: <q>"Navedeni predlog namreč izhaja iz ustavitve postopka v primeru
               vloženega zahtevka za revizijo in predvideva možnost nadaljevanja postopka šele po
               odločitvi revizijske komisije."</q> Da, točno, ampak samo na ta način je mogoče
               uveljaviti vlogo, ki jo ima državna revizijska komisija. In vlada pri tem jasno pove,
               da ne želi uveljavitve te vloge, ampak to vlogo odločanja daje naročniku ali pa vladi
               in s tem ustvarja vzporeden sistem, ki ga je zakonodajno-pravna služba štela za
               nesprejemljivega. Ne glede na nervozo in slabo voljo, ki je ob tem zakonu
               vzpostavljena, spoštovane kolegice in kolegi, mislim, da bomo sprejeli slabe
               odločitve in jaz amandmaja oziroma odločitve, kot jo je sprejelo z večino matično
               telo, ne bom podprl. Hvala.</p>
            </sp>
            <sp xml:id="SDZ4-Redna-19-2006-07-14.sp199">

               <speaker>PREDSEDNIK FRANCE CUKJATI:</speaker>

               <p>Hvala. Seznam razpravljavcev je zaključen. Želi še kdo razpravljati o 1. členu in o
               amandmaju k 1. členu? <stage>(Ne.)</stage> Potem zaključujem razpravo. Končali smo z razpravo o
               amandmaju. V skladu s časovnim potekom seje zbora bomo odločali o amandmaju in o
               zakonu danes v okviru glasovanj čez pol ure, to je ob 18.20 oziroma 18.10. Prekinjam
               sejo in tudi točko dnevnega reda.</p>
               <stage type="time">(Seja je bila prekinjena ob 17.37 uri in se je nadaljevala ob 18.10 uri.)</stage>
            </sp>
            <sp xml:id="SDZ4-Redna-19-2006-07-14.sp200">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo 19. sejo državnega zbora.</p>
               <p>Prehajamo na glasovanja zbora o predlogih odločitev.</p>
               <p>Poslanke in poslance prosim, da preverijo delovanje glasovalnih naprav.</p>
               <p>Nadaljujemo s prekinjeno <title>18. točko dnevnega reda - tretja obravnava predloga
                  zakona o spremembah in dopolnitvah zakona o zaposlovanju in zavarovanju za primer
                  brezposelnosti.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanske skupine Liberalne demokracije Slovenije
               k 4. členu. Glasujemo. Navzočih je 71 poslank in poslancev, za je glasovalo 28, proti
               43.</p>
               <p><stage>(Za je glasovalo 28.)</stage> <stage>(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 2 poslanske skupine Socialnih
               demokratov k 4. členu. Če bo amandma sprejet, postane amandma pod številko 3
               brezpredmeten. Glasujemo. Navzočih je 74 poslank in poslancev, za je glasovalo 30,
               proti 43.</p>
               <p><stage>(Za je glasovalo 30.)</stage> <stage>(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 3 poslanskih skupin SDS, NSi in SLS k
               4. členu. Glasujemo. Navzočih je 74 poslank in poslancev, za je glasovalo 45, proti
               27.</p>
               <p><stage>(Za je glasovalo 45.)</stage> <stage>(Proti 27.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju pod številko 4 poslanske skupine Socialnih
               demokratov k 4. členu. Glasujemo. Navzočih je 73 poslank in poslancev, za je
               glasovalo 31, proti 40.</p>
               <p><stage>(Za je glasovalo 31.)</stage> <stage>(Proti 40.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 5 poslanskih skupin SLS in DeSUS k 4.
               členu. Če bo amandma sprejet, postanejo amandmaji pod številko 6, 7 in 8
               brezpredmetni. Gospod Brenčič, obrazložitev glasu, izvolite.</p>
            </sp>
            <sp xml:id="SDZ4-Redna-19-2006-07-14.sp201">

               <speaker>STANISLAV BRENČIČ:</speaker>

               <p>Hvala lepa. Odločamo o amandmaju, katerega vsebina je ključna, tako kot je vsebina
               zakona v tem členu praktično ključna in poistovetena tudi s tem amandmajem. Naša
               poslanska skupina bo z najboljšim namenom, da izboljšamo zakon, odločno podprla ta
               amandma. Upam pa si nagovoriti vse vas ostale, da nam sledite. Če želimo v praksi
               dobro v izvajanju tega zakona, potem to storimo. To je po eni strani najbolj
               uravnotežen pristop, ki ga lahko napravimo v tem trenutku do vsebine in namena, ki ga
               zasleduje 6. člen osnovnega zakona oziroma 4. člen sedanje novele. Hvala lepa
               vnaprej.</p>
            </sp>
            <sp xml:id="SDZ4-Redna-19-2006-07-14.sp202">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp xml:id="SDZ4-Redna-19-2006-07-14.sp203">

               <speaker>MAG. MAJDA POTRATA:</speaker>

               <p>V imenu poslanske skupine. Poslanska skupina Socialnih demokratov je sicer vložila
               svoj amandma, ki sledi tistemu, kar je bilo med partnerji, se pravi študentsko
               organizacijo in ministrstvom, dogovorjeno. Glede na to, da v razpravi ni videti
               pripravljenosti za širšo podporo temu amandmaju, pa poslanska skupina socialnih
               demokratov sodi, da je predlagani amandma, o katerem bomo glasovali, še najbližje
               tistemu, za kar se poslanska skupina Socialnih demokratov tudi zavzema, zato bomo ta
               amandma podprli. Hvala.</p>
            </sp>
            <sp xml:id="SDZ4-Redna-19-2006-07-14.sp204">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič. Še kdo? Gospod Žnidaršič, izvolite, imate besedo.</p>
            </sp>
            <sp xml:id="SDZ4-Redna-19-2006-07-14.sp205">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik, kolegice in kolegi. Naša poslanska skupina je v
               koalicijskem usklajevanju predlagala enako rešitev, kot je bila dogovorjena s
               študenti, vendar ni bilo dovolj soglasja k temu, potem smo se pa rade volje
               pridružili predlagani rešitvi Slovenske ljudske stranke, za katero mislimo, da je
               najbližje temu, da se ne poslabša preveč konkurenčnost dela študentov, hkrati pa
               vrača za obšolske dejavnosti oziroma obštudijske dejavnosti študentski organizaciji
               pričakovana sredstva. Upamo, da zaradi teh 12% in povečanja stroška delodajalca ne bo
               prišlo do zmanjšanja študentskega dela in s tem tudi do zmanjšanja obsega sredstev,
               ki naj bi pritekla v štipendijski sklad. Iskreno pričakujemo, da bodo, tako kot naša
               poslanska skupina, to rešitev podprli vsi drugi, da bi storili nekaj dobrega glede na
               to, kar je bilo pripravljeno. Hvala lepa.</p>
            </sp>
            <sp xml:id="SDZ4-Redna-19-2006-07-14.sp206">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Gospod Gaber.</p>
            </sp>
            <sp xml:id="SDZ4-Redna-19-2006-07-14.sp207">

               <speaker>DR. SLAVKO GABER:</speaker>

               <p>Najlepša hvala, gospod predsednik. V imenu poslanske skupine LDS. Tudi mi bomo to
               dopolnilo podprli, mislimo, da imamo vsi skupaj v parlamentu prav lepo priložnost, da
               popravimo napako, ki je bila storjena v eni fazi pred tem pri obravnavi zakona, ko ni
               bilo mogoče doseči razumnega dogovora, povezanega tako s tem, da se polni sklad za
               štipendije, kot tudi s tem, da normalno deluje študentska organizacija Slovenije. Zdi
               se nam, da je torej to priložnost za pameten popravni izpit in predlagamo, da ga
               skupaj opravimo uspešno.</p>
            </sp>
            <sp xml:id="SDZ4-Redna-19-2006-07-14.sp208">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje o amandmaju teče. Navzočih je 75 poslank in poslancev,
               za jih je glasovalo 42, proti 9.</p>
               <p><stage>(Za je glasovalo 42.)</stage> <stage>(Proti 9.)</stage></p>
               <p>Ugotavljam, da je predlagani amandma sprejet.</p>
               <p>6., 7. in 8. amandma so s tem postali brezpredmetni.</p>
               <p>Prehajamo na odločanje o amandmaju oziroma prehajamo na 36. člen in na odločanje o
               šestih amandmajih. Prehajamo na odločanje o amandmaju poslanske skupine Liberalne
               demokracije Slovenije k 36. členu. Če bo amandma sprejet, postanejo vsi preostali
               amandmaji k temu členu brezpredmetni. Glasujemo. Glasovanje o amandmaju teče.
               Navzočih je 77 poslank in poslancev, za jih je glasovalo 32, proti 45.</p>
               <p><stage>(Za je glasovalo 32.)</stage> <stage>(Proti 45.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številka 2 poslanske skupine Socialnih
               demokratov k 36. členu. Glasujemo. Glasovanje o amandmaju teče. Navzočih je 76
               poslank in poslancev, za jih je glasovalo 30, proti 46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 3 poslanske skupine Socialnih
               demokratov k 36. členu. Glasujemo. Glasovanje o amandmaju teče. Navzočih je 76
               poslank in poslancev, za jih je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 4 poslanskih skupin SDS, NSi, SLS in
               DeSUS k 36. členu. Glasujemo. Glasovanje teče. Navzočih je 77 poslank in poslancev,
               za jih je glasovalo 56, proti 5.</p>
               <p><stage>(Za je glasovalo 56.)</stage> <stage>(Proti 5.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju pod številko 5 poslanske skupine Socialnih
               demokratov k 36. členu. Glasujemo. Glasovanje teče. Navzočih je 76 poslank in
               poslancev, za jih je glasovalo 31, proti 45.</p>
               <p><stage>(Za je glasovalo 31.)</stage> <stage>(Proti 45.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju pod številko 6 poslanskih skupin SDS, NSi, SLS in
               DeSUS k 36. členu. Glasujemo. Glasovanje o amandmaju teče. Navzočih je 76 poslank in
               poslancev, za jih je glasovalo 55, proti 3.</p>
               <p><stage>(Za je glasovalo 55.)</stage> <stage>(Proti 3.)</stage></p>
               <p>Ugotavljam, da je predlagani amandma sprejet.</p>
               <p>Končali smo z glasovanjem o amandmajih. Prehajamo na odločanje o zakonu. Na podlagi
               petega odstavka 140. člena<gap n="..."/> Gospod Brenčič. Izvolite proceduralno.</p>
            </sp>
            <sp xml:id="SDZ4-Redna-19-2006-07-14.sp209">

               <speaker>STANISLAV BRENČIČ:</speaker>

               <p>Proceduralno. Prehodna določba pod členom 62 je nastala v drugi obravnavi v drugem
               odstavku iz vsebinskih razloga na poseg z amandmajem v 4. člen. Po mojem iz
               vsebinskega vidika bi morali drugi odstavek 62. člena črtati. Vlada pa naj to presodi
               z implementacijo zakona. Če je to v redu, je v redu, drugače pa mislim, da bi bilo
               treba iz vsebinskih vzrokov pripraviti uskladitveni amandma. Hvala.</p>
            </sp>
            <sp xml:id="SDZ4-Redna-19-2006-07-14.sp210">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, želite besedo. Izvolite.</p>
            </sp>
            <sp xml:id="SDZ4-Redna-19-2006-07-14.sp211">

               <speaker>MARJETKA COTMAN:</speaker>

               <p>Ni potreben, ker je 62. člen v prehodnih odločbah povezan s 60. členom. To pomeni, da
               do ustanovitve javnega sklada se uporablja pravilnik za razdelitev koncesijske
               dajatve, če pa bo ustanovljen prej, pa se deli po 62. členu.</p>
            </sp>
            <sp xml:id="SDZ4-Redna-19-2006-07-14.sp212">

               <speaker>PREDSEDNIK FRANCE CUKJATI:</speaker>

               <p>Hvala. Na podlagi petega odstavka 140. člena poslovnika zbora vas obveščam, da me
               zakonodajno-pravna služba in vlada nista opozorili, da bi bil zakon neusklajen. Zato
               glasujemo o zakonu v celoti. Glasujemo. Navzočih je 77 poslank in poslancev, za je
               glasovalo 50, proti 18.</p>
               <p><stage>(Za je glasovalo 50.)</stage> <stage>(Proti 18.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 20. točko dnevnega reda - s prvo obravnavo predloga
                  zakona o izvajanju temeljnih razvojnih programov Slovenske vojske v letih 2008 do
                  2015.</title> Prehajamo na odločanje o naslednjem predlogu sklepa. Predlog zakona o
               izvajanju temeljnih razvojnih programov Slovenske vojske v letih 2008 do 2015, prva
               obravnava, je primeren za nadaljnjo obravnavo. Glasujemo. Navzočih je 74 poslank in
               poslancev, za je glasovalo 49, proti 22.</p>
               <p><stage>(Za je glasovalo 49.)</stage> <stage>(Proti 22.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>Nadaljujemo s <title>prekinjeno 12. točko dnevnega reda - z obravnavo predloga zakona o
                  dopolnitvi zakona o reviziji postopkov javnega naročanja, nujni postopek.</title>
               Nadaljujemo z <title>drugo obravnavo</title>, to je z odločanjem o vloženih amandmajih
               oziroma o vloženem amandmaju poslanske skupine Liberalne demokracije Slovenije k 1.
               členu zakona. Glasujemo. Navzočih je 76 poslank in poslancev, za je glasovalo 32,
               proti 42.</p>
               <p><stage>(Za je glasovalo 32.)</stage> <stage>(Proti 42.)</stage></p>
               <p>Ugotavljam, da predlagani amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi niso bili
               sprejeti amandmaji, v tretji obravnavi ni možno vlagati amandmajev, zato prehajamo na
               odločanje o zakonu. Ob tem vas obveščam, da me zakonodajno-pravna služba oziroma
               vlada nista obvestili, da bi bil zakon neusklajen.</p>
               <p>Glasujemo. Glasovanje teče. Navzočih je 77 poslank in poslancev, za jih je glasovalo
               44, proti 31.</p>
               <p><stage>(Za je glasovalo 44.)</stage> <stage>(Proti 31.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanja 2. točke dnevnega reda. To je na tretjo obravnavo predloga
               zakona o verski svobodi. Gospod Tanko, imate proceduralni predlog. Izvolite.
               Proceduralni predlog. Prosim, da se umirite.</p>
            </sp>
            <sp xml:id="SDZ4-Redna-19-2006-07-14.sp213">

               <speaker>JOŽE TANKO:</speaker>

               <p>Gospod predsednik, v skladu s 74. členom poslovnika predlagam, da se odločanje o
               zakonu preloži na eno izmed naslednjih sej.</p>
            </sp>
            <sp xml:id="SDZ4-Redna-19-2006-07-14.sp214">

               <speaker>PREDSEDNIK FRANCE CUKJATI:</speaker>

               <p>Hvala. Slišali ste proceduralni predlog. O proceduralnem predlogu se lahko opredelijo
               poslanske skupine. Želi kdo besedo? <stage>(Ne.)</stage> Potem dajem na glasovanja proceduralni
               predlog, da se glasovanje oziroma glasovanje, ki nam je še preostalo pri tej točki,
               prenese na eno naslednjih sej. Glasujemo. Glasovanje o proceduralnem predlogu teče.
               Navzočih je 55 poslank in poslancev, za jih je glasovalo 47, proti 0.</p>
               <p><stage>(Za je glasovalo 47.)</stage> <stage>(Proti 0.)</stage></p>
               <p>Ugotavljam, da je predlog sprejet.</p>
               <p>Prehajamo na 22. točko dnevnega reda. Prosim poslance Liberalne demokracije, da
               zasedejo svoja mesta in se umirijo. Proceduralni predlog imate gospod Cvikl,
               izvolite. Gospod Školč, kdo od LDS bo imel proceduralni predlog? Gospod Školč,
               izvolite.</p>
            </sp>
            <sp xml:id="SDZ4-Redna-19-2006-07-14.sp215">

               <speaker>JOŽEF ŠKOLČ:</speaker>

               <p>Gospod predsednik, prišli smo v skrajno nenavadno situacijo, h kateri ste pripomogli,
               da ste poslance, ki so sicer bili v obstrukciji, pri tej točki spravili h glasovanju.
               Ampak to je, bom rekel, njihov problem, kako reagirajo. Tisto, kar bi vas vprašal,
               gospod predsednik je to, ali je mogoče, ko že teče odločitev o zakonu, ponavadi tega
               ne dovolite, priti s proceduralnim predlogom, da se to prestavi na eno od naslednjih
               sej.</p>
               <p>Gospod predsednik, menim, da ste zelo po svoje ravnali s poslovnikom, in bi bilo
               dobro, če premislite, ali je tako glasovanje sploh mogoče. Ko smo v naši poslanski
               skupini ali pa kdo drug predlagal postopkovni predlog sredi odločanja, postopkovni
               predlog ni bil nikoli dan na glasovanje. Tokrat je bil. S tega vidika se mi zdi, da
               ste prekršili poslovnik in da bi kazalo, da odločitev, ki je bila pravkar sprejeta,
               prekličete.</p>
            </sp>
            <sp xml:id="SDZ4-Redna-19-2006-07-14.sp216">

               <speaker>PREDSEDNIK FRANCE CUKJATI:</speaker>

               <p>Gospod Školč! Nekoliko bo že treba pogledati poslovnik. Do končnega glasovanja še ni
               prišlo. Tudi v včerajšnjem poskusu niti enkrat ni prišlo do končnega glasovanja, zato
               sem upošteval proceduralni predlog in ga dal na glasovanje. Če menite, da temu ni
               tako, lahko naslovite vprašanje na poslovniško komisijo in poslovniška komisija vam
               bo odgovorila. Ni razprave o mojem odgovoru, gospod Školč.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  POSEBNEGA DOGOVORA EVROPSKE KONFERENCE UPRAV ZA POŠTO IN TELEKOMUNIKACIJE O
                  UPORABI RADIOFREKVENČNEGA PASU 1452-479,5 MHz ZA PRIZEMNO DIGITALNO ZVOKOVNO
                  RADIODIFUZIJO.</title>
               </p>
               <p>Predlog zakona je v obravnavo zboru predložila vlada Republike Slovenije. Predlog
               zakona je obravnaval odbor za zunanjo politiko kot matično delovno telo, ki je zboru
               pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja, v
               tretji obravnavi amandmajev ni možno vlagati, zato prehajamo na odločanje o zakonu.
               Glasujemo. Navzočih je 63 poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Gospod Školč, če sem vas spregledal pred glasovanjem, se opravičujem. Ali imate k
               naslednji točki<gap n="..."/>?</p>
            </sp>
            <sp xml:id="SDZ4-Redna-19-2006-07-14.sp217">

               <speaker>JOŽEF ŠKOLČ:</speaker>

               <p>Gospod predsednik, seveda ste me spregledali, in opravičilo sprejemam.</p>
               <p>Bi pa predlagal, glede na vaš odgovor prej, da prekinete sejo<gap n="..."/></p>
            </sp>
            <sp xml:id="SDZ4-Redna-19-2006-07-14.sp218">

               <speaker>PREDSEDNIK FRANCE CUKJATI:</speaker>

               <p>Gospod Školč<gap n="..."/></p>
            </sp>
            <sp xml:id="SDZ4-Redna-19-2006-07-14.sp219">

               <speaker>JOŽEF ŠKOLČ:</speaker>

               <p>Upam, da imamo pravico podati proceduralni predlog.</p>
            </sp>
            <sp xml:id="SDZ4-Redna-19-2006-07-14.sp220">

               <speaker>PREDSEDNIK FRANCE CUKJATI:</speaker>

               <p>Imate k naslednji točki proceduralni predlog? Potem dovolite, da točko odprem, in
               boste lahko dali proceduralni predlog.</p>
               <p>Prehajamo na <title>23. TOČKO DNEVNEGA REDA - OBRAVNAVA PREDLOGA ZAKONA O SPREMEMBI
                  ZAKONA O RATIFIKACIJI PROTOKOLA O SPREMEMBI KONVENCIJE O MEDNARODNEM ŽELEZNIŠKEM
                  PROMETU Z DNE 9. MAJA 1980, PROTOKOL 1999.</title>
               </p>
               <p>Imate proceduralni predlog? Gospod Školč je najprej dvignil roko. <stage>/Oglašanje iz
               ozadja./</stage> Še nismo, gospa Potrata. Moram prebrati vso to proceduro do tja. Imate
               proceduralni predlog?</p>
            </sp>
            <sp xml:id="SDZ4-Redna-19-2006-07-14.sp221">

               <speaker>JOŽEF ŠKOLČ:</speaker>

               <p>Gospod predsednik, proceduralni predlog sem imel že prej, ampak žal nisem dobil
               besede, zato izkoriščam vaš način vodenja, da ga podan sedaj. Vi ste rekli, da ni
               ugovora k vaši obrazložitvi do tega, kaj se je zgodilo in da o tem lahko presodi
               poslovniška komisija. Naša poslanska skupina glede na to, da ima koalicija težave s
               poslovnikom, včasih tudi z matematiko, s fizikalnimi in drugimi zakoni, mora sprejeti
               te vrste ravnanje in vam zato predlagamo, da pred nadaljevanjem seje v izogib tega,
               da vodimo polemike, ali ste ravnali prav ali ne, skličete poslovniško komisijo, da se
               opredeli do vaše obrazložitve. To je zelo pomembno, ker procesne odločitve v državnem
               zboru so zelo pomembne in ne morejo biti stvar proste presoje. Pred nekaj dnevi ste
               imeli težave z ugotavljanjem tretjin. Sedaj izkoriščate situacijo, da s proceduralnim
               predlogi greste iz situacije, v kateri bi šla vsaka normalna vlada s tem, da bi zakon
               umaknila. Zakon, o katerem smo prej, in določbe, o katerih smo prej glasovali, so
               bile že sredi glasovanja in glasovanje je bilo poizkušeno trikrat in ni uspelo. S
               tega vidika vaša obrazložitev, da ni bilo glasovanja, ne zdrži, je na trhlih nogah,
               da ne rečem kaj drugega in zato ste se sami ujeli v past interpretacije, da tega ne
               bi smeli dati na glasovanje. Zato se mi zdi, da je potrebno to razčistiti, da bi bilo
               dobro, če sami prekličete to odločitev, in da bi bilo dobro, če bi vlada razumela kar
               bi razumela, v sleherni demokratični državi v Evropi, da nima potrebne večine v
               državnem zboru, da sprejme neko odločitev.</p>
            </sp>
            <sp xml:id="SDZ4-Redna-19-2006-07-14.sp222">

               <speaker>PREDSEDNIK FRANCE CUKJATI:</speaker>

               <p>No, gospod Školč, ni bilo prvič in verjetno tudi ne zadnjič, da ste zlorabili možnost
               proceduralnega predloga za razpravo in polemiko. Predlog zakona je v obravnavo zboru
               predložila vlada Republike Slovenije. Predlog zakona je obravnaval odbor za zunanjo
               politiko kot matično delovno telo, ki je zboru pisno poročal. Prijavljenih k razpravi
               ni. Ker matično delovno telo v okviru druge obravnave ni sprejelo nobenega amandmaja
               v tretji obravnavi amandmajev, ni možno vlagati. Zato prehajamo na odločanje o
               zakonu. Gospa Potrata, izvolite.</p>
            </sp>
            <sp xml:id="SDZ4-Redna-19-2006-07-14.sp223">

               <speaker>MAG. MAJDA POTRATA:</speaker>

               <p>Hvala, gospod predsednik. Jaz bom sicer glasovala za predlog tega zakona. Upam pa, da
               mi ne boste dali, izrekli ukora zaradi nespoštovanja poslovnika, ker nameravam
               opozoriti na nekaj, kar je postalo v tem državnem zboru splošna praksa, ko dobivamo
               predloge vlade, ki se po moje ne drži pravil slovenskega jezika, kadar ne oblikuje
               naslove zakonov. Teh zakonov je veliko, zato se oglašam sedaj, bi se lahko tudi ob
               zakonu o evropskih zadrugah. Kratica v slovenščini se tvori iz prvih črk ali kako
               drugače, besed. Če gledate sedaj, kaj je to, tu je konvencija o mednarodnem
               železniškem prometu, v oklepaju je pa COTIF. Če gledate kratico zakona, zakon govori
               tudi o konvenciji o mednarodnem železniškem prometu. Torej, v naslovu zakona to
               nikakor ne bi smelo biti, to je predmet besedila, kjer je lahko to uporabljeno. In
               jaz bi lepo prosila, da bi upoštevali zakonitosti slovenskega jezika, ker vlada
               zaenkrat nad pravopisom še nima ingerence. Hvala.</p>
            </sp>
            <sp xml:id="SDZ4-Redna-19-2006-07-14.sp224">

               <speaker>PREDSEDNIK FRANCE CUKJATI:</speaker>

               <p>Hvala, gospa Potrata. V postopku je možno tudi naslov amandmirati in popravljati.
               Zahvaljujem se za vašo pripombo. Sprašujem, ali ima še kdo obrazložitev glasu? <stage>(Ne.)</stage>
               Glasujemo. Navzočih je 74 poslank in poslancev, za je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O RATIFIKACIJI SPORAZUMA O OHRANJANJU KITOV IN DELFINOV ČRNEGA MORJA,
                  SREDOZEMSKEGA MORJA IN ATLANTSKEGA OBMOČJA OB NJEM.</title>
               </p>
               <p>Predlog zakona je v obravnavo zboru predložila vlada Republike Slovenije. Predlog
               zakona je obravnaval odbor za zunanjo politiko kot matično delovno telo, ki je zboru
               pisno poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, v tretji obravnavi amandmajev ni možno
               vlagati, zato prehajamo na odločanje o zakonu. Glasujemo. Navzočih je 75 poslank in
               poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>25. TOČKO DNEVNEGA REDA,</title> to je na <title>POTRDITEV URADNIH
                  PREČIŠČENIH BESEDIL ZAKONOV.</title>
               </p>
               <p>Uradna prečiščena besedila je pripravila zakonodajno-pravna služba zbora in jih zbor
               potrdi brez razprave. Prehajamo na odločanje o naslednjem predlogu sklepa: Potrdi se
               uradno prečiščeno besedilo zakona o javnem jamstvenem in preživninskem skladu
               Republike Slovenije. Glasujemo. Navzočih je 72 poslank in poslancev, za je glasovalo
               69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o varstvu topografije polprevodniških vezij. Glasujemo. Navzočih je
               70 poslank in poslancev. Za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o glasbenih šolah. Glasujemo. Navzočih je 71 poslank in poslancev, za
               je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o osnovni šoli. Glasujemo. Navzočih je 67 poslank in poslancev, za je
               glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o Slovenski obveščevalno-varnostni agenciji. Glasujemo. Navzočih je
               72 poslank in poslancev, za je glasovalo 61, proti 4.</p>
               <p><stage>(Za je glasovalo 61.)</stage> <stage>(Proti 4.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o zaščiti prič. Glasujemo. Navzočih je 69 poslank in poslancev, za je
               glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o finančnih zavarovanjih. Glasujemo. Navzočih je 69 poslank in
               poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>S tem zaključujem to točko dnevnega reda.</p>
               <p>Prehajamo na <title>26. TOČKO DNEVNEGA REDA - MANDATNO-VOLILNE ZADEVE.</title>
               </p>
               <p>Zbor bo v okviru te točke obravnaval: predlog predsednika Republike Slovenije za
               izvolitev kandidata za sodnika Sodišča prve stopnje v Luksemburgu, predlog Varuha
               človekovih pravic za imenovanje dveh namestnikov varuha človekovih pravic, predlog
               Sodnega sveta za izvolitev dveh kandidatk v sodniško funkcijo, predlog sklepa o
               imenovanju direktorja Sklada kmetijskih zemljišč in gozdov Republike Slovenije,
               predlog sklepa o imenovanju predsednika Državne revizijske komisije in predlog sklepa
               o imenovanju članice Državne revizijske komisije.</p>
               <p>Prehajamo na razpravo in odločanje o posameznih predlogih. Najprej - <title>Predlog
                  predsednika Republike Slovenije za izvolitev kandidata za sodnika sodišča prve
                  stopnje v Luksemburgu za obdobje od 7.10.2006 do 31.8.2007</title>. Predsednik
               Republike Slovenije, dr. Janez Drnovšek, je na podlagi 6. člena zakona o predlaganem
               kandidatu iz Republike Slovenije za sodnike mednarodnih sodišč državnemu zboru
               posredoval predlog za izvolitev gospoda Mira Preka za kandidata za sodnika prve
               stopnje v Luksemburgu za obdobje od 7.10.2006 do 31.8.2007. Predlog je obravnavala
               mandatno-volilna komisija kot matično delovno telo.</p>
               <p>Prijavljenih k razpravi ni, zato jo zaključujem. Prehajamo na izvedbo glasovanja. V
               skladu s prvim odstavkom 7. člena zakona o predlaganju kandidatov iz Republike
               Slovenije za sodnike mednarodnih sodišč o izvolitvi državni zbor odloča s tajnim
               glasovanjem.</p>
               <p>V skladu s prvim odstavkom 92. člena poslovnika vodi tajno glasovanje komisija, ki jo
               sestavljajo predsedujoči ter štirje poslanci, ki jih izvoli državni zbor.</p>
               <p>Poslanske skupine so mi že posredovale predloge za člane komisije, ki vodi
               glasovanje, to so: Franc Jazbec, SDS, mag. Borut Sajovic, LDS, Aurelio Juri, SD in
               Jožef Horvat, NSi. Član te komisije sem tudi jaz kot predsedujoči.</p>
               <p>Ali kdo temu predlogu nasprotuje? Nihče.</p>
               <p>Torej prehajamo na odločanje o taki sestavi komisije. Glasujemo. Glasovanje o volilni
               komisiji teče. Navzočih je 73 poslank in poslancev, za jih je glasovalo 72, proti
               0.</p>
               <p><stage>(Za je glasovalo 72.)</stage> <stage>(Proti 0.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena poslovnika državnega zbora bo poslancem
               vročena glasovnica, tako ta pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži za ali proti.</p>
               <p>V skladu s petim odstavkom 91. člena poslovnika državnega zbora je neizpolnjena
               glasovnica neveljavna, neveljavna je tudi glasovnica, iz katere volja poslanca ni
               jasno razvidna.</p>
               <p>V skladu z drugim odstavkom 7. člena zakona o predlaganju kandidatov iz Republike
               Slovenije za sodnike mednarodnih sodišč bo predlagani kandidat izvoljen, če bo zanj
               glasovala večina vseh poslancev, to je 46 ali več. Glasovali bomo v dvorani v
               glasovalnih kabinah.</p>
               <p>Poslanki in poslanci bodo izvoljeno glasovnico oddali v glasovalno skrinjico, ki bo v
               dvorani na mizi, ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 217, kjer bomo prevzeli volilni material.
               Glasovanje se bo pričelo bo 19.00 ter bo trajalo do 19.15. Po končanem glasovanju
               prosim poslance, ki mi bodo pomagali pri glasovanju, da se zberejo v sobi 217.</p>
               <p>S sejo bomo nadaljevali ob 19.25. S tem prekinjam sejo in to točko.</p>
               <stage type="time">(Seja je bila prekinjena ob 18.49 uri in se je nadaljevala ob 19.25 uri.)</stage>
            </sp>
            <sp xml:id="SDZ4-Redna-19-2006-07-14.sp225">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo s sejo.</p>
               <p>In sicer nadaljujemo s <title>prekinjeno obravnavo 26.a točke - Predlog predsednika
                  Republike Slovenije za izvolitev kandidata za sodnika sodišča prve stopnje v
                  Luksemburgu za obdobje od 7.10.2006 do 31.8.2007.</title> Glasovanje je bilo v
               prostorih državnega zbora Republike Slovenije, dne 14. julija 2006. Razdeljenih je
               bilo 76 glasovnic, oddanih je bilo 76 glasovnic, neveljavnih je bilo 0 glasovnic,
               veljavnih je bilo 76 glasovnic.</p>
               <p>Za je glasovalo 68 poslancev, proti je glasovalo 8 poslancev. Na podlagi izida
               glasovanja je bil z večino glasov vseh poslancev izvoljen kandidat za sodnika sodišča
               I. stopnje v Luksemburgu za obdobje od 7.10.2006 do 31.8.2007 gospod Miro Prek.</p>
               <p>Izvoljenemu kandidatu čestitam. <gap n="..."/><stage>/Aplavz./</stage><gap n="..."/></p>
               <p>Prehajamo na <title>predlog sklepa o imenovanju dveh namestnikov varuha človekovih
                  pravic.</title> Varuh človekovih pravic je državnemu zboru predložil predlog za
               imenovanje gospoda Aleša Butalo in gospoda Jerneja Rovška za namestnika varuha
               človekovih pravic za dobo šestih let.</p>
               <p>Besedo dajem gospodu Varuhu človekovih pravic, gospodu Matjažu Hanžku, za dodatno
               obrazložitev predloga. Izvolite.</p>
            </sp>
            <sp xml:id="SDZ4-Redna-19-2006-07-14.sp226">

               <speaker>MATJAŽ HANŽEK:</speaker>

               <p>Hvala lepa, gospod predsednik. Spoštovane poslanke spoštovani poslanci! Zakon o
               varuhu človekovih pravic nalaga, da ima najmanj dva in največ štiri namestnike. Enako
               zakon tudi nalaga varuhu, da najpozneje šest mesecev pred iztekom mandata namestnikov
               predlaga državnemu zboru nove ali stare namestnike. Ker ima sedaj varuh tri
               namestnike, enako število, kot je bilo takrat, ko sem jaz postal varuh, od tega sem
               enega novega predlagal, vi ste ga potrdili, eden, tako da do začetka letošnjega leta
               so bili štirje namestniki. Eden od teh je šel v pokoj. Glede na to, da se pa dvema
               namestnikoma izteče mandat v decembru, sem predlagal dva nova namestnika oziroma
               stara. Zakon varuhu človekovih pravic ne nalaga, da naredi razpis, kljub temu sem
               naredil razpis, ki je bil nekoliko drugačen. Na tiskovni konferenci sem povedal, da
               iščemo nove namestnike, nekateri mediji so to objavili, potem je bilo pa dolgo časa
               na naši spletni strani. In enako so dobili vsi, ki so zainteresirani za novice varuha
               človekovih pravic, informacijo. To pot sem izbral predvsem zaradi tega, ker namestnik
               varuha človekovih pravic mora izjemno dobro obvladati delo na uradu. Na področju, ki
               ga posamezen namestnik pokriva, mora vsekakor obvladati celo bolj kot varuh sam.</p>
               <p>Zaradi tega sem tudi bil mišljenja, da tisti, ki v mesecu dni ne pride niti enkrat na
               spletno stran varuha človekovih pravic, ne sledi tiskovnim konferencam varuha
               človekovih pravic, ne more vedeti, kakšno je delo pri varuhu. Zato nisem šel v javni
               razpis, ki mi ga niti ni bilo treba narediti. Do roka se je prijavilo pet ljudi, od
               tega dva stara namestnika in trije novi. Z dvema sem opravil razgovor <stage>(eden ni
               prišel)</stage>. Čeprav sta bila oba dovolj strokovna, nista bila dovolj za izjemno znanje in
               delo, ki ga potrebuje namestnik varuha človekovih pravic. Zato sem predlagal stara
               dva namestnika, ki opravljata to funkcijo že dva mandata. Podatke o tem imate več ali
               manj v gradivu, ki sem ga posredoval. Če zelo na kratko povem. Aleš Butala je eden
               najboljših strokovnjakov za kontrolo zaporov, priporov, odvzema prostosti, je tudi
               član CPT-ja, se pravi komisije, ki v Evropi nadzoruje zapore, in veliko dela na tem
               področju tudi za Svet Evrope. Tako da bi težko v Sloveniji našel nekoga, ki bi to
               bolje obvladal. Jernej Rovšek je bil človek, ki je bil, recimo tako, <q>"sokriv"</q> za
               zakon o varuhu človekovih pravic, ki ga je spoštovani državni zbor pred nekaj več kot
               desetimi leti sprejel. O tem zakonu lahko povem to, da je skoraj vzorčni zakon v
               Evropi in Svetu Evrope in ga je veliko, predvsem vzhodnoevropskih držav dobesedno
               prevedlo ali samo adaptiralo na svoje področje po nasvetih Sveta Evrope, ker so
               prepričani, da je to eden najboljših zakonov. Mislim, da je to zadostna obrazložitev,
               zakaj menim, da sta oba dovolj velika strokovnjaka.</p>
               <p>V primeru, da ne bosta izvoljena, bo nastal velik problem - od decembra naprej
               nezakonito stanje, ker bo pri varuhu človekovih pravic samo en namestnik. Upam, da se
               to ne bo zgodilo. Vendar če razmišljam o obdobju, preden sem bil jaz izvoljen, če
               potem ne bo izvoljen varuh, bo praktično ta institucija v izjemno hudi situaciji,
               kjer bo en namestnik opravljal delo varuha in delo štirih namestnikov. Upam, da boste
               podprli moj predlog. Hvala lepa.</p>
            </sp>
            <sp xml:id="SDZ4-Redna-19-2006-07-14.sp227">

               <speaker>PREDSEDNIK FRANCE CUKJATI:</speaker>

               <p>Hvala gospodu Matjažu Hanžku. Predlog je obravnavala mandatno-volilna komisija kot
               matično delovno telo ter zboru predložila predlog sklepov.</p>
               <p>Sledi predstavitev stališč poslanskih skupin. Besedo ima gospod Jožef Školč. <stage>(Se
               odpoveduje.)</stage> Gospod Jelinčič Plemeniti, izvolite, imate besedo.</p>
            </sp>
            <sp xml:id="SDZ4-Redna-19-2006-07-14.sp228">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Kolegi so mi rekli, da ima danes gospod Varuh
               človekovih pravic lepšo srajco kot jaz. Moram reči, zato sem si dal pa kravato gor.
               In moram reči, da z vsakim dnem, ko se bolj približuje njegov odhod, bolj mi silijo
               solze v oči. Kajti izgubili bomo tako dobrega Varuha človekovih pravic.</p>
            </sp>
            <sp xml:id="SDZ4-Redna-19-2006-07-14.sp229">

               <speaker>PREDSEDNIK FRANCE CUKJATI:</speaker>

               <p>Gospod Jelinčič, govorimo o predlogih namestnikov varuha.</p>
            </sp>
            <sp xml:id="SDZ4-Redna-19-2006-07-14.sp230">

               <speaker>ZMAGO JELINČIČ PLEMENITI:</speaker>

               <p>Ja, gospod predsednik, bom prišel, ampak ne morem mimo tega, da ne bi pohvalil dela
               in predloga, ki ga je pripravil gospod Hanžek glede obeh namestnikov. Moram reči, da
               ta predlog je tako zveličaven, da so ga kolegi iz poslanske skupine SD, kar bi
               človeka v drugi svetovni vojni spomnilo na kratico <q>"Sicherheitsdienst"</q>, celo
               fotografirali, medtem ko je govoril, skratka bilo je nedopovedljivo lepo. Res je, da
               je bil razpis malo drugačen, kot je rekel gospod Hanžek, malo drugačen zaradi obeh
               kandidatov. Mislim, da je bil malo drugačen tudi zaradi gospoda Hanžka, kajti vse je
               malo bolj drugačno v Sloveniji zaradi gospoda Hanžka, celo izbrisani so malo bolj
               drugačni zaradi gospoda Hanžka, pa še kaj drugega. Pa še tisti, ki so bolj blizu roza
               barvi, so malo drugačni zaradi gospoda Hanžka. Jaz mislim, da oba kandidata sta
               primerna, zagotovo sta primerna zato, ker jih je gospod Hanžek predlagal, malo
               drugačni gospod Hanžek na malo drugačen način, z malo drugačnim razpisom. Vendar
               pričakujem z nestrpnostjo, kakšen bo ta rezultat in kako se bo izvedlo in izvršilo
               tole glasovanje. Jaz moram reči, da v poslanski skupini Slovenske nacionalne stranke
               smo pretočili marsikakšno solzo na račun gospoda Hanžka, ampak predvsem zaradi tega,
               ker smo se jokali nad njim. Hvala lepa.</p>
            </sp>
            <sp xml:id="SDZ4-Redna-19-2006-07-14.sp231">

               <speaker>PREDSEDNIK FRANCE CUKJATI:</speaker>

               <p>Hvala. Sledi razprava poslank in poslancev. Mag. Majda potrata, imate besedo.</p>
            </sp>
            <sp xml:id="SDZ4-Redna-19-2006-07-14.sp232">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. V tem mandatu mi je pripadla naloga predsednice
               komisije za peticije ter za človekove pravice in enake možnosti, in sicer obžalujem,
               da nima ta državni zbor samostojnega delavnega telesa za človekove pravice ali pa za
               enake možnosti. Vendar splet okoliščin je po odloku tak, da smo matično delovno telo
               za poročila Varuha človekovih pravic. Ker sem se že tudi v poprejšnjem mandatu dosti
               ukvarjala s tem področjem, ker sem bila podpredsednica odbora za notranjo politiko,
               imam tako vendarle nekajletno izkušnjo s spremljanjem rednih poročil Varuha
               človekovih pravic, imam tudi izkušnjo s spremljanjem posebnih poročil varuha
               človekovih pravic in s spremljanjem dela zlasti enega od kandidatov za namestnika za
               varuha človekovih pravic, mislim seveda na gospoda Jerneja Rovška. In z vso
               odgovornostjo in resnostjo lahko rečem, da sta oba po moji sodbi znala strokovno,
               kompetentno in neobremenjeno spremljati probleme, ki so se v naši družbi kopičili in
               ki so se zrcalili tudi v poročilu Varuha človekovih pravic. Ker so poročila pač
               specifična po tem, da odslikavajo prijave posameznikov, ki se obračajo na varuha
               človekovih pravic, je morebiti za koga kakšna stvar res ušla iz pozornosti. Sama sem
               recimo na začetku pogrešala opažanje glede diskriminatornega vedenja do žensk. Ampak
               ni bilo takih prijav preprosto. Zato se mi zdi, da je tudi glede tega, s čimer se
               ukvarja komisija za peticije ter za človekove pravice in enake možnosti, ko se
               marsikdaj isti občani in občanke obračajo s svojimi stiskami na našo komisijo in se
               znajdemo v komisiji pred nalogo, kako prisluhniti tem posameznikom, soočimo z istimi
               problemi, s katerimi se sooča varuh človekovih pravic. In dokopala sem se do
               spoznanja, če kaj, potem bi morebiti bilo prej potrebno razmišljati o pristojnostih,
               ki so z zakonom varuhu človekovih pravic naložene, in razmišljati o tem, ali mu ne bi
               dali v roke še kakšnega orodja, s katerim bi lahko bil bolj uspešen. In v tem
               kontekstu me zelo vznemirja situacija, kakršna je po odločitvi komisije za volitve in
               imenovanja, da obema predlogoma varuha človekovih pravic za namestnika ne misli dati
               podpore. Dejstvo je, da sta oba namestnika imela možnost to delo opravljati že
               takrat, ko varuh ni bil gospod Hanžek, ampak njegov predhodnik. Torej je treba
               upoštevati, da ne gre za kakšno izrazito osebno relacijo, ampak gre za strokovnost
               opravljenega dela. In rada bi vas, spoštovane poslanke in poslanci, pozvala k temu,
               da le razmislite, kakšna praznina bo v delu Urada varuha človekovih pravic,
               <gap n="..."/><stage>/Opozorilni znak za konec razprave./</stage><gap n="..."/> se nam utegne zgoditi, da bomo imeli samo
               enega namestnika. Hvala lepa.</p>
            </sp>
            <sp xml:id="SDZ4-Redna-19-2006-07-14.sp233">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca, vi ste bila prijavljena pod prvo skupino predstavitev stališč
               poslanskih skupin in iz vaše poslanske skupine so sporočili, da bo namesto vas
               govoril gospod Školč. Ta se je odpovedal. In takrat, ko je bila predstavitev stališč,
               tudi vas ni bilo. Sedaj smo pri razpravi posameznih poslank in poslancev. In
               prijavljena je bila samo gospa Majda Potrata in še Boštjan Zagorac, ki se je
               odpovedal. Razprave drugih ni, zato zaključujem razpravo in prehajamo na odločanje.
               Obrazložitev glasu, ko bom napovedal glasovanje. Na glasovanje dajem predlog sklepa o
               imenovanju gospoda Aleša Butale za namestnika varuha človekovih pravic za dobo 6 let.
               Funkcijo začne izvrševati 9. decembra 2006. Gospa Širca, izvolite.</p>
            </sp>
            <sp xml:id="SDZ4-Redna-19-2006-07-14.sp234">

               <speaker>MAJDA ŠIRCA:</speaker>

               <p>V imenu poslanske skupine naj povem, da sta oba kandidata popolna, tako rekoč brez
               pripomb, pravnika z briljantnimi referencami in tudi mednarodnimi in sploh uglednimi
               referencami. Oba ogromno objavljata, sta člana mednarodnih teles s področja
               človekovih pravic. Eden od njiju je celo sodeloval pri pripravi nove slovenske ustave
               in drugih temeljnih aktov te države. Oba kandidata sta bila že namestnika tudi
               prejšnjih varuhov človekovih pravic, ki jim ni bilo ime Matjaž Hanžek, ampak vse te
               bleščeče reference na mandatno-volilni komisiji niso bile zadostne. Politika ju je
               zavrnila, razlogi so bili tanki, prišli so prav, češ da varuhov poziv, ki tako in
               tako ni bil obvezujoč, ni bil dovolj širok, da naj namestnike imenuje raje nov varuh,
               ali pa celo predlog, da ni uravnotežen po spolu. A vendarle, bojimo se in zato so
               čisto vsi razlogi, da gre za druge vrste obračun. Prvič, obračun, ki je nevaren,
               kajti prek namestnikov se bojimo, da se obračunava z varuhom človekovih pravic, in
               nevaren je tudi zato, ker politika že spet, da ne rečem ponovno in da ne rečem tudi v
               tem primeru <q>"misli prej z mišicami kot z razumom"</q>. Ampak težko bo kdo med vami danes
               spodbijal suvereno vednost obeh kandidatov, težko bo kdo med vami danes z dvomom
               usmeril prst na dva kandidata in zato bo tudi teža vaših prstov na tipki, se bojim,
               preveč obremenjena, če bo preveč lahkotna. Inštitut varuha človekovih pravic je neke
               vrste slaba vest družbe, je njeno ogledalo in zaradi tega tudi mnogokrat kaže
               neprijazne oziroma neželjene slike našega okolja. A verjemite mi, to ne koristi
               nobenemu, še najmanj pa stanju človekovih pravic v naši družbi. V Liberalni
               demokraciji nimamo nikakršnih problemov ali dvomov, da ne bi podprli oba, kot rečeno,
               briljantna kandidata. Hvala.</p>
            </sp>
            <sp xml:id="SDZ4-Redna-19-2006-07-14.sp235">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp xml:id="SDZ4-Redna-19-2006-07-14.sp236">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Jaz samo sedajle upam, če nas poslušata ali
               če me poslušata oba kandidata, da si ne mislita tako kot tisti v znani srbski šali,
               ko je žrtev rekla tistemu, ki ga je zagovarjal: Nemoj me braniti, ubit če me. Se
               pravi, nikar me ne zagovarjaj, sicer me bodo še ubili. Ampak jaz ne bi mogla biti
               mirna, če ne bi povedala, da oba kandidata poznam tudi z neke druge perspektive, in
               sicer iz perspektive Sveta Evrope.</p>
               <p>Gospod Butala je bil dva mandata zapored član zelo uglednega odbora za boj proti
               mučenju in rasizmu in diskriminaciji. To je eno od najbolj ugodenih teles v okviru
               Sveta Evrope in ko mu je prvič potekel mandat, so iz Sveta Evrope nas direktno
               nagovarjali, upamo, da se bo Slovenija znova odločila, da bo predlagala gospoda
               Butalo, kajti takšen renome je imel v tem odboru, ki, pa moram reči, je sestavljen
               povsem nepolitično in zgolj iz neodvisnih strokovnjakov iz posameznih držav članic
               Sveta Evrope.</p>
               <p>Gospoda Rovška poznam tudi že zelo dolgo časa, namreč prevzel je najprej že delo
               sekretarja v svetu za varstvo človekovih pravic, kjer sem tudi sama poprej
               neprofesionalno delovala. In moram reči, če kdo, potem on obvlada to materijo, in
               zato, kolegice in kolegi, dajmo, bodimo pošteni in poskušajmo upoštevati res
               strokovne in človeške reference kandidatov. Hvala.</p>
            </sp>
            <sp xml:id="SDZ4-Redna-19-2006-07-14.sp237">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Zalokar Oražem. Se odpoveduje. Še kdo? Obrazložitev glasu.
               Gospod Gaber, izvolite.</p>
            </sp>
            <sp xml:id="SDZ4-Redna-19-2006-07-14.sp238">

               <speaker>DR. SLAVKO GABER:</speaker>

               <p>Spoštovani gospod predsednik, zaključujemo na prav smiseln način naše delo pred
               počitnicami. In danes smo že sprejeli vsaj kakšno dobro kompromisno rešitev. Sprejeli
               smo jo v takšni točki, kjer smo vsi skupaj presodili, da bi bilo škoda, škoda zato,
               ker smo v tej demokraciji naredili in dosegli v tem obdobju po osamosvojitvi, če je
               ne bi, če tega koraka ne bi naredili. Ko govorimo o institutu varuha človekovih
               pravic in o ljudeh, ki tam delajo, govorimo o zelo občutljivi stvari. Varuh
               človekovih pravic in njegovi pomočniki so nam lahko všeč ali pa ne. Ampak če so zelo
               všeč oblasti, verjetno to ni zelo dobro. Je pa znak modrosti oblasti, je znak
               zmernosti, je znak vzdržnosti oblasti in je znak zrelosti demokracije, če znajo
               stranke najti dogovor in moč za to, da ljudem, ki imajo reference, in jih očitno
               imajo, za ugotavljanje tega posla in proti njim ni mogoče povedati nič
               substencialnega, morda kaj zafrkljivega, morda kakšen dovtip, damo podporo in jim
               damo možnost, da svoj posel opravljajo dobro. Jaz bom to imenovanje podprl z zelo
               resno željo, da bi bil predlog nasploh podprt, ker bi bil to tudi med drugim zelo
               dober znak za stanje demokracije v tej državi in tudi za stanje razsodnosti politike
               v Republiki Sloveniji.</p>
            </sp>
            <sp xml:id="SDZ4-Redna-19-2006-07-14.sp239">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-19-2006-07-14.sp240">

               <speaker>MIRAN POTRČ:</speaker>

               <p>V poslanski skupini Socialnih demokratov bomo oba predloga za gospoda Aleša Butalo in
               za gospoda Jerneja Rovška podprli.</p>
               <p>Naše prepričanje je, da sta uspešno opravljala dosedanje delo in da je prav, da varuh
               človekovih pravic ne glede na potek mandata in novo izvolitev ima pri sebi
               namestnike, ki bodo strokovno, pošteno, neodvisno delovali v funkciji varuha
               človekovih pravic. S kolegom Kumrom sva bila na zadnji seji mandatno-volilne komisije
               presenečena in razočarana, ko podpora ni bila dana. Jaz upam, da je bil v času
               dobrega tedna dni do danes mogoč razmislek in da bo koalicija premogla moči, da
               skupno podpremo kandidaturo, ki je bila vložena in ki izpolnjuje vse pogoje. Poslanke
               in poslanci Socialnih demokratov jo bomo podprli. Hvala.</p>
            </sp>
            <sp xml:id="SDZ4-Redna-19-2006-07-14.sp241">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje o imenovanju gospoda Aleša Butale teče. Navzočih je 74
               poslank in poslancev, za je glasovalo 31, proti 40.</p>
               <p><stage>(Za je glasovalo 31.)</stage> <stage>(Proti 40.)</stage></p>
               <p>Ugotavljam, da predlagani sklep ni sprejet.</p>
               <p>Na glasovanje dajem predlog sklepa o imenovanju gospoda Jerneja Rovška za namestnika
               varuha človekovih pravic za dobo šestih let. Funkcijo začne izvrševati dne 9.
               decembra 2006. Glasujemo. Navzočih je 72 poslank in poslancev, za je glasovalo 29,
               proti 40.</p>
               <p><stage>(Za je glasovalo 29.)</stage> <stage>(Proti 40.)</stage></p>
               <p>Ugotavljam, da zbor predlaganega slepa ni sprejel.</p>
               <p>Prehajamo na <title>Predloge sklepov o izvolitvi sodniških funkcij</title>
               </p>
               <p>Sodni svet je državnemu zboru predložil predloga za izvolitev dveh kandidatk v
               sodniško funkcijo na sodniško mesto okrajnih sodnic na okrajnem sodišču v Kopru in
               Mariboru. Besedo dajem predstavnici sodnega sveta, če želi. <stage>(Ne.)</stage> Predlog je
               obravnavala mandatno-volilna komisija kot matično delovno telo ter zboru predložila
               predlog sklepov. Prijavljenih k razpravi ni, zato prehajamo na odločanje o predlogih
               sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Tine
               Georgievski na sodniško mesto okrajne sodnice na okrajnem sodišču v Kopru. Glasujemo.
               Navzočih je 63 poslank in poslancev, za je glasovalo 59, proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Lidije
               Kotnik na sodniško mesto okrajne sodnice na okrajnem sodišču v Mariboru.</p>
               <p>Glasujemo. Glasovanje teče. Navzočih je 64 poslank in poslancev, za jih je glasovalo
               60, proti 1.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na <title>Predlog sklepa o imenovanju direktorja Sklada kmetijskih zemljišč in
                  gozdov Republike Slovenije</title>. Vlada Republike Slovenije je državnemu zboru
               predložila predlog za imenovanje gospoda Sergija Daolija za direktorja Sklada
               kmetijskih zemljišč in gozdov v Republiki Sloveniji za dobo štirih let. Želi
               predstavnik vlade besedo? Ne. Predlog je obravnavala mandatno-volilna komisija kot
               matično delovno telo ter zboru predložila predlog sklepa.</p>
               <p>Prijavljenih k razpravi ni, zato prehajamo na odločanje o predlogu sklepa o
               imenovanju gospoda Sergija Daolija za direktorja Sklada kmetijskih zemljišč in gozdov
               Republike Slovenije za dobo štirih let.</p>
               <p>Gospod Kangler, izvolite. Obrazložitev glasu.</p>
            </sp>
            <sp xml:id="SDZ4-Redna-19-2006-07-14.sp242">

               <speaker>FRANC KANGLER:</speaker>

               <p>Hvala za besedo, spoštovane poslanke in poslanci. Verjetno je kdo od poslanskih
               kolegov mislil, da gospoda Sergija Daolija ne bom podprl. Želel bi sporočiti, da ga
               bom z velikim veseljem podprl. Pomembno pa je, da tudi povem na tem mestu, zakaj ga
               bom podrl. Podprl ga bom zato, ker je na nek način pod težkimi pritiski in prisilno
               predhodnica je morala odstopiti iz položaja direktorice sklada kmetijskih zemljišč.
               Vsa tista javna podtikanja, vsa tista javna izjavljanja nekaterih posameznikov, ki so
               želeli na nek način direktorico sklada kmetijskih zemljišč označiti kot osebo, ki
               pripada Slovenski ljudski stranki, čeprav je naša članica, ki je vodila slabo ta
               sklad, ki je na nek način povzročala takšne ali drugačne težave. Zelo sem vesel zato,
               da dobi priložnost in možnost nekdo drug, ki prihaja iz druge politične stranke, da
               prevzame to težko in odgovorno mesto. Iz tega razloga ga bom podprl, si želim, da
               pelje sklad kmetijskih zemljišč tako dobro, vsaj tako dobro, kot ga je peljala
               predhodnica; in vse tiste obtožbe, ki so bile v medijih izrečene, spoštovani
               poslanski kolegi in kolegice, dobro vemo, od kod izvirajo in kdo je bil avtor tistih
               obtožb. Pomembno pa je, da službe kot take in sklad mora funkcionirati ne glede na
               politične diskriminacije, ki so bile prisotne v omenjeni ustanovi. Konec koncev gre
               za zelo pomembno ustanovo, ki na nek način kar z velikim premoženjem in tudi z
               velikimi nepremičninami posluje. Zato se mi zdi pametno, da čim prej ta ustanova,
               sklad kmetijskih zemljišč dobi direktorja, zato in iz teh razlogov bom spoštovanega
               gospoda Sergija Daolija tudi podprl.</p>
            </sp>
            <sp xml:id="SDZ4-Redna-19-2006-07-14.sp243">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-19-2006-07-14.sp244">

               <speaker>MAG. BORUT SAJOVIC:</speaker>

               <p>V imenu poslanske skupine.</p>
               <p>V poslanskem klubu LDS temeljito spremljamo delo Sklada kmetijskih zemljišč in gozdov
               Slovenije. Žal pri njem ne moremo tako sodelovati, kot bi bilo potrebno, in zato
               seveda kandidata ne bomo podprli. Pa ne zaradi tega, ker bi o kandidatu imeli za
               povedati kaj slabega, gre enostavno za še enega od vrst političnih kadrovanj, kjer je
               bolj pomembno, ali je kandidat naš ali ni, kot pa to, ali je pismen.</p>
               <p>V tej zgodbi smo približno 13 mesecev lahko prebrali Štala na skladu kmetijskih
               zemljišč. Danes moramo reči, da štala ni nič manj svetla, nič bolj pospravljena,
               nasprotno, na poljih okoli tega hleva je še več plevela in še večji je. Tudi gospod
               Daolio, ki mu želim kljub vsemu srečo pri njegovem pomembnem poslu, kajti če bo
               zadevo opravljal dobro, bo to pozitivno za slovensko podeželje in kmetijstvo, ne bo
               imel lahkega dela, kajti njegova setev gre na njivo, s katere predhodno ni bil
               očiščen plevel. Poglejte samo primer, takrat, ko se je iz političnih razlogov
               odstavljalo prejšnjo direktorico, je nadzorni odbor problematiziral neko napako v
               vrednosti 400 tisočakov, ki je za davkoplačevalce dragocena in pomembna. Toda isti
               nadzorni odbor o tem, ko računsko sodišče ugotovi za več kot milijardo 660 milijonov
               napak, skuša zadevo pospraviti in pomesti pod preprogo, namesto da bi na odboru za
               kmetijstvo zadevo razrešili, se jo prestavlja toliko, da se juha malo ohladi in prah
               poleže. Enostavno take rešitve niso dobre, poleg tega je pa naš pomemben razlog tudi,
               da stranka LDS kot največja opozicijska stranka ne sodeluje v nadzornem odboru tega
               sklada, kajti naša kandidatka je bila na mandatno-imunitetni komisiji iz istih
               političnih razlogov zvrnjena. Kljub temu pa kandidatu želimo srečno roko, uspešno
               delo, kajti to bo dobro za slovensko kmetijstvo in podeželje.</p>
            </sp>
            <sp xml:id="SDZ4-Redna-19-2006-07-14.sp245">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 66 poslank in poslancev, za je glasovalo 50, proti
               13.</p>
               <p><stage>(Za je glasovalo 50.)</stage> <stage>(Proti 13.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na <title>Predlog sklepa o imenovanju predsednika Državne revizijske komisije</title>. Predlog sklepa je v obravnavo zboru predložila mandatno-volilna komisija, in
               sicer se gospoda Sama Červeka imenuje za predsednika Državne revizijske komisije.
               Besedo dajem predsedniku komisije, gospodu Francu Sušniku, za predstavitev poročila
               komisije.</p>
            </sp>
            <sp xml:id="SDZ4-Redna-19-2006-07-14.sp246">

               <speaker>FRANC SUŠNIK:</speaker>

               <p>Hvala lepa, spoštovani predsednik! Spoštovane gospe in gospodje! Nimam namena brati
               poročila, ker ste ga dobili, bi pa rad ob tej priliki, preden glasujemo o predsedniku
               in članu državne revizijske komisije, pojasnil nejasnost, ki se je dogodila ob delu
               mandatno-volilne komisije in ki se nanaša na razumevanje pojmov dokazila in potrdila.
               Mislim, da je to treba opraviti, preden nadaljujemo z glasovanjem, da bo stvar
               jasnejša in da odpade vsaka senca dvoma o predlaganih kandidatih.</p>
               <p>V razpisu za prijavo možnih kandidatov za predsednika in člana Državne revizijske
               komisije, ki je bil objavljen v Uradnem listu, št. 68/2006, z dne 30.6.2006, je
               navedeno: <q>"Možni kandidati morajo prijavi predložiti naslednja dokazila..."</q>, in potem
               je po alinejah za članico državne revizijske komisije napisano: prvič, dokazilo o
               državljanstvu Republike Slovenije in da aktivno obvlada slovenski jezik; drugič,
               potrdilo o univerzitetni izobrazbi pravne smeri in opravljenim pravniškim državnim
               izpitom ali potrdilo o univerzitetni izobrazbi ekonomske oziroma tehnične smeri;
               tretjič, potrdilo, da ni bil obsojen zaradi naklepnega kaznivega dejanja na zaporno
               kazen, ki je daljša od 6 mesecev; četrtič, dokazilo, da ima vsaj dve leti delovnih
               izkušenj na področju javnih naročil in petič, življenjepis z opisom dosedanjih
               delovnih izkušenj. Pri vseh dosedanjih razpisih in tudi pri tem je moral kandidat
               posredovati potrdilo o izobrazbi in nekaznovanosti ter dokazilo, ponavljam - dokazilo
               o državljanstvu in znanju slovenskega jezika, dokazilo, da ima vsaj dve leti delovnih
               izkušenj na področju javnih naročil, kar dokazuje z življenjepisom, v katerem navaja
               dosedanje delovne izkušnje, in s priloženo kopijo delovne knjižnice. Vse to je
               kandidat za predsednika in kandidatka za članico korektno predložila.</p>
               <p>Rad bi posebej poudaril, da pisnega potrdila delodajalca, ki ste ga nekateri
               zahtevali, o delovnih izkušnjah na področju javnih naročil na podlagi razpisa
               prijavljeni kandidati niso bili dolžni predložiti, ker so to dokazovali z navedbo v
               življenjepisu.</p>
               <p>To sem povedal zato, da bi, še enkrat poudarjam, razčistili dvome o tem, kaj je
               dokazilo in kaj potrdilo. In verjamem, da boste po tem, kar sem zdaj povedal, mirne
               vesti lahko glasovali za predlog mandatno-volilne komisije. Hvala lepa.</p>
            </sp>
            <sp xml:id="SDZ4-Redna-19-2006-07-14.sp247">

               <speaker>PREDSEDNIK FRANCE CUKJATI:</speaker>

               <p>Hvala. Ker prijavljenih k razpravi ni, prehajamo na odločanje o predlogu sklepa o
               imenovanju gospoda Sama Červeka za predsednika državne revizijske komisije. Funkcijo
               bo uresničeval od imenovanja do 23. decembra 2009. Gospod Potrč.</p>
            </sp>
            <sp xml:id="SDZ4-Redna-19-2006-07-14.sp248">

               <speaker>MIRAN POTRČ:</speaker>

               <p>Hvala lepa. Najprej najlepša hvala gospodu predsedniku mandatno-volilne komisije, ki
               je glede na razprave, ki so bile, čutil za potrebno, da nam res poglobljeno razloži,
               kaj je potrdilo in kaj dokazilo. V imenu poslanske skupine Socialnih demokratov bi
               povedal, da bomo poslanske in poslanci Socialnih demokratov kljub temu glasovali
               proti kandidatu za predsednika in tudi za članico revizijske komisije. Kaj vse se je
               z revizijsko komisijo dogajalo v zadnjih mesecih, vemo. Kaj se je s funkcijo
               revizijske komisije, in kakšna naj bo njena opredelitev, dogajalo danes, tudi vemo,
               da ni bil v življenjepisu navedeno nobenih konkretnih dokazil, pač pa potrdilo,
               gospod predsednik, v življenjepisu o tem, da naj bi kandidati in kandidatke
               opravljali tudi naloge iz področja javnega naročanja. Morda, vendar predvsem ni bilo
               niti ene besede s strani predlagatelja, ki odgovarja za tako pomemben predlog, to je
               vlade, mnenje vlade, se nam zdi neustrezno in zaradi tega takšnega predloga za tako
               pomembno funkcijo poslanke in poslanci ne bomo podprli. S tem ne želimo reči, da sta
               kandidat in kandidatka slaba, ker tega enostavno ne vemo. Menimo pa, da bi odgovorno
               odločanje o tako pomembni funkciji moralo preseči vedenje ali ne, in da bi bilo
               potrebno, da se mandatno-volilna komisija po vseh zapletih, ki jih je imela z odstopi
               in imenovanji, morala prepričati in zagotoviti, da bi lahko vse poslanke in poslanci
               po trdnem prepričanju, ne pa zgolj na podlagi zelo suhoparnih življenjepisnih
               podatkov lahko odločali. Hvala.</p>
            </sp>
            <sp xml:id="SDZ4-Redna-19-2006-07-14.sp249">

               <speaker>PREDSEDNIK FRANCE CUKJATI:</speaker>

               <p>Hvala. Gospa Zalokar Oražem.</p>
            </sp>
            <sp xml:id="SDZ4-Redna-19-2006-07-14.sp250">

               <speaker>CVETKA ZALOKAR ORAŽEM:</speaker>

               <p>Hvala lepa. V imenu poslanskega kluba Liberalne demokracije bi tudi želela povedati,
               da predloga za predsednika Državne revizijske komisije ne bomo podprli kljub temu, da
               smo dobili nekaj pojasnil danes, še vedno v njegovem kurikulumu<gap n="..."/> ne moremo najti
               nikakršnih izkušenj niti s področja javnih naročil niti s področja revizijskih
               postopkov. Mi smo izjemno zaskrbljeni, da pravzaprav ob vsej debati, ki smo jo imeli
               v zadnjem času o revizijah, na tako odgovorno vodilno mesto postavljamo človeka,
               kajti ta človek oziroma ta kandidat je verjetno strokoven in sposoben, vendar če bi v
               državnem zboru iskali nekoga, ki bi nam svetoval, kako avtomobilsko zavarovati naš
               vozni park. Izkušnje, ki jih lahko preberemo, so vezane izključno na področje
               zavarovalništva in področje avtomobilskega zavarovanja, in edina alineja, ki sem jo
               jaz našla, da se vsaj delno dotika javnih naročil, je, da je sodeloval pri pripravi
               ponudb za javne razpise, ki se jih je udeležila družba. Vse drugo na teh dveh straneh
               niti stavka ne o javnih naročilih in ne o reviziji. Jaz ne vem, v Sloveniji obstaja
               cela vrsta dodatnih izobraževanj s področja revizije, sama vem, ker smo tudi
               sodelavce iz občine, notranje revizorje na takšna izobraževanja pošiljali, in vsaj
               več sto ljudi v tem trenutku v Sloveniji ima veliko boljšo referenco in strokovno
               izobrazbo s področja javnih naročil in revizije.</p>
               <p>Jaz se ne v druge segmente, morda je gospod strokovnjak in vidi se, ampak pravno
               svetovanje pri upravi zavarovalnice, pravno svetovanje strokovnim službam,
               izdelovanje zavarovalno-pravnih podlag, delovanje v odborih slovenskega zavarovalnega
               združenja, sodelovanje pri večjih odškodninskih sporih, to nima nič z javnimi
               naročili in to morate vedeti vsi, tudi tisti, ki ste kadarkoli vsaj delno pri javnih
               naročilih in revizijah sodelovali. Seveda je očitno, da je edina referenca kandidata
               ta, da očitno pripada pravi politični usmeritvi. In še to bi rekla, kandidat, ki se
               je v tako občutljivi fazi, ko pravzaprav ni bilo jasno, kaj, kakšen bo sploh položaj
               revizijske komisije v Sloveniji, javil na ta razpis, je po moji oceni že v naprej
               vedel, kaj ga čaka, in mu je bilo popolnoma vseeno, kakšna bo funkcija bodoče
               revizijske komisije, ki jo bo vodil, in mu v tem smislu najbrž ni bilo pomembno, ali
               bo to prava revizijska komisija ali ne. Skratka, absolutno ne moremo podpreti
               predloga, kjer prave strokovnosti ni mogoče zaznati.</p>
            </sp>
            <sp xml:id="SDZ4-Redna-19-2006-07-14.sp251">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kangler.</p>
            </sp>
            <sp xml:id="SDZ4-Redna-19-2006-07-14.sp252">

               <speaker>FRANC KANGLER:</speaker>

               <p>Hvala za besedo. Očitno danes mi tu poslanski kolega <q>"čita"</q> misli pa res, da mu
               pritrdim, da bom tega gospoda tudi podprl. Podprl bom pa iz večih razlogov. Prvi
               razlog je ta, da revizijske komisije ne moremo pustiti v takšnem stanju, kot je. To
               je zelo pomemben razlog, konec koncev pa razprave predhodnikov, sogovornikov mi
               potrdijo prav tisto, za kar se že vrsto let v tem državnem zboru borim pa tudi
               izpostavljam. Kadar se pojavljajo kadri za vidnejše funkcije v tej državi z drugih
               koncev Slovenije, pa če danes govorimo o Mariboru, tega človeka, gospoda Červeka
               osebno ne poznam, ampak očitno nekateri proti njemu nasprotujete zato, ker pač ne
               prihaja iz osrednje Slovenije. Oprostite, gospodje, po referencah gre za
               diplomiranega pravnika, po referencah, ki jih pač lahko iz tega sklepa ali pa
               predloga sklepa, ki ga je KVIZ predlagal državnemu zboru, razberem, sem prepričan, da
               možakar bo sposoben in da ima toliko modrosti in znanja, da bo lahko dobro vodil
               revizijsko komisijo. Seveda sem skoraj prepričan, da tudi moje razmišljanje v tej
               smeri, zakaj mu nekateri nasprotujete, je pravo glede na reakcije, ki jih pač sedaj
               slišim iz različnih klopi.</p>
            </sp>
            <sp xml:id="SDZ4-Redna-19-2006-07-14.sp253">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Bajc, za obrazložitev.</p>
            </sp>
            <sp xml:id="SDZ4-Redna-19-2006-07-14.sp254">

               <speaker>JOSIP BAJC:</speaker>

               <p>Hvala, gospod predsednik. Spoštovane kolegice in kolegi. Ker je predsednik, gospod
               Sušnik čutil za potrebo, da obrazloži, kaj je potrdilo in kaj je dokazilo, in ker sem
               na matičnem delovnem telesu postavljal ta vprašanja, moram reči, da s tem, kar mi je
               on povedal, ni ne eno ne drugo. V prijavi, ki jo je predložila kandidatka za članico
               revizijske komisije, je napisala: <q>"Potrdila, da izpolnjujem pogoje dveh let del na
               javnih naročilih, ne morem predložiti, ker so odgovorne osebe za izdajo teh
               dokumentov na dopustu."</q> Kljub temu bom, tudi zaradi tega, da ta revizijska komisija
               prične z delom, oba predloga podprl.</p>
            </sp>
            <sp xml:id="SDZ4-Redna-19-2006-07-14.sp255">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 62 poslank in poslancev, za je glasovalo 43, proti
               15.</p>
               <p><stage>(Za je glasovalo 43.)</stage> <stage>(Proti 15.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na <title>Predlog sklepa o imenovanju članice državne revizijske komisije</title>. Predlog sklepa je v obravnavo zboru predložila mandatno-volilna komisija, in
               sicer se gospo Sonjo Drozdek Šinko imenuje za članico Državne revizijske komisije.
               Prijavljenih k razpravi ni, zato prehajamo na odločanje o predlogu sklepa o
               imenovanju gospe Sonje Drozdek Šinko za članico Državne revizijske komisije. Funkcijo
               bo uresničevala od imenovanja do 23. decembra 2009. Glasujemo. Navzočih je 58 poslank
               in poslancev, za je glasovalo 36, proti 12.</p>
               <p><stage>(Za je glasovalo 36.)</stage> <stage>(Proti 12.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>4. točke dnevnega reda - tretja obravnava predloga
                  zakona o sodelovanju delavcev pri upravljanju evropske zadruge.</title>
               </p>
               <p>Državni zbor je v sredo, 12. julija 2006, opravil drugo obravnavo navedenega predloga
               zakona. Ker k dopolnjenemu predlogu zakona niso bili vloženi amandmaji, v tretji
               obravnavi amandmajev ni možno vlagati, zato v skladu s 139. členom poslovnika zbora
               prehajamo na odločanje o zakonu. Na podlagi petega odstavka 140. člena poslovnika
               zbora vas obveščam, da me zakonodajno-pravna služba oziroma vlada nista opozorili, da
               bi bil zakon zaradi na matičnem delovnem telesu sprejetih amandmajev neusklajen.
               Glasujemo. Navzočih je 64 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>7. točke dnevnega reda - tretja obravnava predloga
                  zakona o spremembah in dopolnitvah zakona o tujcih.</title>
               </p>
               <p>Državni zbor je v sredo, 12. julija 2006, opravil drugo obravnavo navedenega predloga
               zakona. Ker k dopolnjenemu predlogu zakona niso bili vloženi amandmaji, v tretji
               obravnavi amandmajev ni možno vlagati, zato v skladu s 139. členom poslovnika zbora
               prehajamo na odločanje o zakonu. Na podlagi petega odstavka 140. člena poslovnika
               zbora vas obveščam, da me zakonodajno-pravna služba in vlada nista opozorili, da bi
               bil zakon zaradi na matičnem delovnem telesu sprejetih amandmajev neusklajen.</p>
               <p>Glasujemo. Glasovanje o zakonu teče. Navzočih je 63 poslank in poslancev, za jih je
               glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>nadaljevanje 8. točke dnevnega reda - to je na tretjo obravnavo
                  predloga zakona o prevzemih.</title> Državni zbor je v sredo, 12. julija 2006,
               opravil drugo obravnavo navedenega predloga zakona. Ker k dopolnjenemu predlogu
               zakona niso bili sprejeti amandmaji, v tretji obravnavi amandmajev ni možno vlagati,
               zato v skladu s 139. členom poslovnika zbora prehajamo na odločanje o zakonu. Na
               podlagi petega odstavka 140. člena poslovnika zbora vas obveščam, da me
               zakonodajno-pravna služba in vlada nista opozorili, da bi bil zakon zaradi na
               matičnem delovnem telesu sprejetih amandmajev neusklajen. Glasujemo. Glasovanje o
               zakonu teče. Navzočih je 64 poslank in poslancev, za jih je glasovalo 56, proti
               2.</p>
               <p><stage>(Za je glasovalo 56.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Nadaljujemo s <title>prekinjeno 16. točko dnevnega reda - to je z obravnavo predloga
                  zakona o spremembah in dopolnitvah zakona o Kobilarni Lipica, nujni postopek.</title> Prehajamo na tretjo obravnavo predloga zakona in na razpravo in odločanje o
               posameznih amandmajih in členih. V razpravo dajem 5. člen in dva amandmaja k temu
               členu in sicer prvi amandma so predlagale poslanske skupine LDS, SD in SNS, drugega
               pa SDS, NSi, SLS in DeSUS. Če je sprejet prvi amandma, postane amandma pod točko 2
               brezpredmeten. Želi kdo razpravljati? Gospod Terčon, imate besedo.</p>
            </sp>
            <sp xml:id="SDZ4-Redna-19-2006-07-14.sp256">

               <speaker>DAVORIN TERČON:</speaker>

               <p>Hvala, gospod predsednik. Torej za uvod, v imenu poslanske skupine, prosim. Ker ne
               spadam med nekatere mazohiste, ki hočejo očitno do jutri zasedati, bom obrazložil kar
               oba amandmaja oziroma k obema členoma.</p>
               <p>Torej, uvodoma bi rad rekel, da je očitno, da se je koalicije nekaj <q>"prijelo"</q>, da ji
               je posvetil en žarek. Očitno smo imeli premalo razprave in nekaj zmanjka, da bi jo do
               konca prijelo, da bi prišli do enih, še bolj korektnih odločitev oziroma predlogov,
               čeprav moram reči, da iz razprave smo nekaj povlekli. Da povem takoj na začetku, da k
               9. členu, čeprav ni to predmet razprave, da so več ali manj upoštevali pripombe,
               očitno so bili v drugi obravnavi zavedeni ali pa niso vedeli, o čem razpravljamo, in
               so spoznali, da ima opozicija prav. In zato se vam zahvaljujem. Kar se tiče pa 5.
               člena, bom pa povedal tako, mislim, da ta rešitev je boljše kot nič, tudi to, kar vi
               predlagate. Vendar bi vas prosil, da vendarle glasujete za amandma, ki smo ga
               predlagale poslanske skupine LDS, SD in SNS. Ta amandma je vsebinsko namreč bistveno
               boljši, ker v resnici ne vem, kaj ste hoteli povedati, če ste imeli namen kaj
               narediti v 5. členu, ko ste rekli, da v vplivno območje kulturnega spomenika ni
               dovoljeno načrtovati posegov v prostor. Kaj pa pomeni? Da izvajajo se lahko sporni
               posegi, samo načrtovati se jih ne sme. In če je problem v načrtovanju, vam moram
               povedati, da deseti odstavek, to, kar mi predlagamo, itak govori, da podrobno
               namensko rabo v vplivnem območju se določi v prostorskem aktu občine Sežana; torej
               tisti, ki načrtuje. Očitno je, da nekaj ste razumeli, ampak niste v celoti.</p>
               <p>Ker nam dostikrat očitate, da smo samo proti, moram povedati, da sem ugotovil, da sem
               vsaj toliko glasovanj bil za, tako z vami, sedaj v tem večernem času, vi pa, prosim,
               dokažite v tem, da ste kakšenkrat ste sposobni podpreti kakšno vsebinsko dober
               amandma, ki ga mi predlagamo. Torej, naredite tudi vi en korak, ker mi smo jih
               naredili že dosti ta večer, in ne bi rad zavlačeval.</p>
               <p>Na koncu bom rekel samo to. Vplivno območje ste si izmislili vi, do sedaj ga ni bilo.
               Jaz razumem, da ste imeli težave z zavarovanim območjem, ampak to, da ste si
               izmislili vplivno območje in razširili, bo predstavljalo nove težave. Do neke mere
               olajšujejo tudi ti amandmaji. Tudi če bo sprejet vaš, čeprav bi bilo boljše, če bi
               bil sprejet ta, ki ga mi predlagamo. V končni fazi, pomagajte nam popraviti to, kar
               vam je uspelo zakuriti. Hvala.</p>
            </sp>
            <sp xml:id="SDZ4-Redna-19-2006-07-14.sp257">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic.</p>
            </sp>
            <sp xml:id="SDZ4-Redna-19-2006-07-14.sp258">

               <speaker>MAG. BORUT SAJOVIC:</speaker>

               <p>Hvala lepa, gospod predsednik. Amandma k 5. členu bom z veseljem podprl, kajti če smo
               zares vzeli tisto besedo o decentralizaciji, potem je jemanje pristojnosti lokalnim
               skupnostim nesprejemljivo, pa četudi gre za nek naravni spomenik. Pri naravni
               kulturni dediščini je približno tako, manj se vanjo človek vmešava, lepša in boljša
               je. Določene zadeve zna narava najlepše in najboljše urediti. Skrbi me, da bomo s
               sprejetjem zakona o Lipici iz plemenitega belega konja, ki je bil nekdaj v času
               Avstro-Ogrske cesarski konj, zajahali pustega sivega osla, ki za seboj vleče kad z
               golf opremo in seveda tovor herbicidov, ki bodo pusto kraško travo spremenili v
               zeleno angleško travo. Slovenci pa, se mi zdi, da bomo ravno zaradi zakona o Lipici
               od naših privoščljivih sosedov še kdaj slišali tisto, da smo pa samo <q>"bečki
               konjušari"</q>. Hvala lepa.</p>
            </sp>
            <sp xml:id="SDZ4-Redna-19-2006-07-14.sp259">

               <speaker>PREDSEDNIK FRANCE CUKJATI:</speaker>

               <p>Hvala. Še kdo k 5. členu? Gospod Džuban.</p>
            </sp>
            <sp xml:id="SDZ4-Redna-19-2006-07-14.sp260">

               <speaker>GEZA DŽUBAN:</speaker>

               <p>Hvala lepa. Ker gre za vplivno območje, kjer je govora, da naj bi imela vlogo lokalna
               skupnost, smo mi v dokumentaciji, ki je priložena, kar na nekaj listih dobili
               materiale, iz katerih je razvidno, da se zavarovano območje širi trikrat, in da iz
               tega dokumenta morda, površno če gledamo, mislimo, da je to nekaj hektarjev. Tisti,
               ki se vozijo po Lipici, jo prehodi težko, prevozi, pa rabi nekaj časa. In da to
               območje Lipice, ko se razširi trikrat, obsega baje okrog tisoč hektarjev. In da sedaj
               odločamo o tem, kaj se bo dogajalo s tisoč hektarji, in ministrstvo za kulturo je
               tudi nam, tistim, ki ste prebrali, predložilo dokument, izhodišča za določitev meje
               vplivnega območja, v katerem je v 4. točki odnos med vplivnim območjem in ureditvenim
               območjem naselij zapisalo, da je v tem delu potrebna skrbna uskladitev z občino
               Sežana. In v 6. točki - izvajanje varstvenega režima - je zapisalo ministrstvo za
               kulturo ponovno, varstveni režim se izvaja tako, da se varstveni režim v določenem
               odloku uskladi in vključi namensko rabo prostorskega plana občine Sežana itd. Pomeni,
               da ta dokument navaja in zahteva, da sprejmemo amandma k 5. členu tako, kot je
               predlagan s strani Liberalne demokracije Slovenije. Vi boste pa presodili, ali boste
               nek zakon o zadevah drugače urejali, kot ste že zapisali v izhodiščih za izvajanje
               režima na vplivnem območju. Hvala lepa.</p>
            </sp>
            <sp xml:id="SDZ4-Redna-19-2006-07-14.sp261">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? <stage>(Ne.)</stage> Potem zaključujem razpravo in prehajamo na odločanje o
               prvem amandmaju k 5. členu. Je kakšna obrazložitev? <stage>(Ne.)</stage> Glasujemo. Navzočih je 66
               poslank in poslancev, za je glasovalo 27, proti 37.</p>
               <p><stage>(Za je glasovalo 27.)</stage> <stage>(Proti 37.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na glasovanje o drugem amandmaju k 5. členu. Glasujemo. Navzočih je 63
               poslank in poslancev, za je glasovalo 50, proti 5.</p>
               <p><stage>(Za je glasovalo 50.)</stage> <stage>(Proti 5.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na razpravo in odločanje o dveh amandmajih k 9. členu. In sicer prvi
               amandma predlagajo poslanske skupine LDS, SD in SNS, drugi amandma pa SDS, NSi, SLS
               in DeSUS. Želi kdo razpravljati? <stage>(Nihče.)</stage> Prehajamo na glasovanje. Amandmaja seveda
               se izključujeta. Če bo prvi sprejet, je drugi brezpredmeten.</p>
               <p>Glasujemo o prvem amandmaju. Navzočih je 64 poslank in poslancev, za je glasovalo 24,
               proti 39.</p>
               <p><stage>(Za je glasovalo 24.)</stage> <stage>(Proti 39.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o drugem amandmaju k 9. členu. Glasujemo. Navzočih je 64
               poslank in poslancev, za jih je glasovalo 53, proti 4.</p>
               <p><stage>(Za je glasovalo 53.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetih amandmajev neusklajen. Prehajamo na
               odločanje o zakonu v celoti. Glasujemo. Navzočih je 63 poslank in poslancev, za je
               glasovalo 41, proti 12.</p>
               <p><stage>(Za je glasovalo 41.)</stage> <stage>(Proti 12.)</stage></p>
               <p>Ugotavljam, da je zakon sprejet.</p>
               <p>Spoštovane poslanke, spoštovani poslanci, preden zaključim sejo, naj vam zaželim
               prijetne počitnice, vesele in da se vrnemo vsi spočiti, dobre volje, nasmejani, polni
               novega elana. Še enkrat pa vas vabim, da pogledate svojo elektronsko pošto in se
               odzovete na povabilo na Triglav, 22. avgusta. Obljubljam, da ne bo nobenih
               proceduralnih zapletov.</p>
               <stage type="time">(Seja je bila končana 14. julija 2006 ob 20.27 uri.)</stage>
            </sp>
         </div>
      </body>
   </text>
</TEI>