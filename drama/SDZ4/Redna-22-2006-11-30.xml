<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-22-2006-11-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|295F386C2C4F416BC125725A00392CA2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=295F386C2C4F416BC125725A00392CA2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-22-2006-11-30.DZ" n="22">
               <name>Redna</name>
               <date when="2006-11-30"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-22-2006-11-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 22. redne seje</stage>
            <stage type="chairman">Sejo je vodil dr. Marko Pavliha, podpredsednik Državnega zbora. </stage>
            <stage type="time">Seja se je pričela ob 10.00.</stage>


            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanke in kolegi poslanci, spoštovani gospod minister s
               sodelavcem! Ker je čas zlato, nadaljujemo s prekinjeno 22. sejo Državnega zbora
               Republike Slovenije. Obveščen sem, da se današnje seje ne morejo udeležiti naslednji
               poslanci: Samo Bevk od 12. ure dalje, mag. Vasja Klavora, Anton Kokalj in Alojz Sok.
               Nadaljujemo z razpravo in dajem besedo kolegu poslancu Juriju. Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, gospod podpredsednik. Lep dan gospod minister tudi z moje strani. Pa ne
               bodite pretirano hudi, če vam bom skušal tudi jaz malce zagreniti, ne da bi bil to
               cilj mojega prispevka, vsekakor bom to storil kulturno. Ko je bila interpelacija
               spisana in vložena - glede na to, da se z vašim delom pretirano ne ukvarjam in osebno
               bi prej pomislil na kakšnega drugega ministra na zatožni klopi - , sem se vprašal,
               ali je bila ta interpelacija vredna truda in mojega glasu. Nato sem jo prebral skrbno
               in se vanjo nekoliko vživel, a vse dvome o tem, kako se naj odločim, ste razblinili
               včeraj sami. Z vašim uvodom v zagovor in z vašim odzivanjem na razprave in očitke.
               Očitno sem ocenil, da vam filozofija, morda zajeta pri našem predsedniku Vlade, da je
               napad najboljša obramba, prilega, kajti šli ste v takojšen napad na prvo podpisnico
               zahteve za vašo razrešitev, pri čemer niste zmogli, in to me je presenetilo, niti
               kančka vljudnosti in kulturne mehkobe, ampak obratno, udarili ste odločno, trdno,
               nekoliko podcenjevalno, posmehljivo - resda ne tako kot eden izmed vaših strankarskih
               kolegov tukaj v dvorani, ki nas znova in znova vsakič, ko dobi besedo, poučuje, kako
               naj se vedemo, zato da bodo Slovenke in Slovenci, pa če dodam, lahko vsi ostali
               gledalke in gledalci vseh ras in narodnosti, zadovoljni, a vseeno udarili ste ne
               najbolj žlahtno, kar se ministru za kulturo najmanj spodobi. Osebno me je zbodlo med
               drugim, in to je šlo malce potihoma mimo, vaše relativiziranje nagrad in priznanj v
               enih od uvodnih vaših odgovorov, češ, vemo, kako se do teh nagrad in priznanj lahko
               pride. In to vam ni v čast. Kako naj se ob takšni izjavi počuti kak dosedanji
               nagrajenec ali nagrajenka in kako naj prihodnji iz naslova kulturnih dosežkov,
               recimo, k vam pristopijo, ko boste na odru čakali, da nagrajenki ali nagrajencu
               izročite priznanje? Morda je moja zaznava o vaši vzvišenosti, gospod minister,
               napačna, neobjektivna, celo krivična, a takšna pač je in tudi po njej se opredeljujem
               v zvezi s to interpelacijo. Sicer je bilo včeraj toliko očitkov na vaš račun, poleg
               onih, ki so zapisani v interpelaciji, da je skoraj težko najti še kakšnega. Ker pa je
               bilo veliko govora o stanju - in verjetno bo tudi danes -, o stanju na RTV po
               sprejetju zakona, naj vam samo povem, da kot gledalec oziroma uporabnik RTV storitev
               ter kot nekdanji novinar in urednik informativnih oddaj znotraj zavoda, in sicer v
               regionalnem centru v Kopru, vse bolj gledam TV Dnevnik na največji komercialni
               televiziji in vse manj na nacionalki. Pa nimam pripomb na avtonomijo in
               profesionalnost ustvarjalcev. Uredniške smernice so se pač spremenile, meni nevšečno,
               in preprost informativni izdelek je po moji subjektivni oceni postal boljši pri
               konkurenci. Zato me ne čudi, da gledanost RTV upada.</p>
               <p>Na koncu še malenkostna, a pomembna opazka z mojega konca. Slišim, berem in izvem od
               vrhov italijanske narodne skupnosti, da namerava vodstvo RTV v prihodnjem letu za 200
               tisoč evrov zmanjšati finančno dotacijo televizijskim in radijskim sporedom v
               italijanščini ter da se dramatično slabša kadrovsko stanje na Radiu in Televiziji
               Koper-Capodistria, ker vodstvo RTV baje ne namerava nadomestiti ne novinarjev ne
               zaposlenih v upravi, ki gredo v pokoj. In manj sredstev, kot so mi povedali, se
               napoveduje tudi za slovenske programe, ki jih oddaja koprski regionalni center. No,
               tudi s te odgovornosti, gospod minister, ne morete bežati.</p>
               <p>Toliko. Torej, brez velikih pomislekov, a tudi brez hudobije bom interpelacijo
               oziroma zahtevo za vašo razrešitev podprl. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Germič. Prosim.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Gospod minister, kolegice in kolegi! Tudi sam
               ne morem začeti svojega nastopa, brez da bi se pred tem opredelil do tega, gospod
               minister, da je bilo v vašem odgovoru zaznati veliko podcenjujočega tona, kar me je
               vsekakor presenetilo, glede na to, da sem pričakoval argumente. Prav gotovo se
               pridružujem vsem tistim, ki pravijo, da je škoda, da ste včeraj svoj nastop začeli v
               enakem stilu in namesto o vsebini govorili pravzaprav o značilnostih prvopodpisane,
               in to na kulturno, vsaj po moji oceni, neprimeren način.</p>
               <p>V vsebini bi se rad dotaknil po mojem samo enega področja, ki pa je ključno za
               ravnanje vas in vašega ministrstva v tem dvoletnem obdobju. Dotaknil se bom
               vprašanja, ki je povezano s sprejemanjem Zakona o RTV, kajti mislim, da vse ravnanje,
               povezano s tem zakonom, govori o tem, da je bil velik razkorak med obljubami in
               dejanskim stanjem po sprejetju Zakona o RTV. Včeraj smo lahko prvič tudi jasno
               slišali od strani enega izmed vodilnih članov stranke SDS, da je priznal, da je avtor
               tega zakona, ki ste ga potem vi kot minister za kulturo prevzeli v imenu Vlade in
               posredovali v Državni zbor. Seveda škoda je, da niste tako transparentno govorili o
               tem že v času sprejemanja tega zakona, in škoda je, da ni tako jasno povedal tudi to
               poslanski kolega Grims. Seveda to govori o tem, da ste pravzaprav izvajalec tistega,
               kar se dogaja v vrhu vladajoče stranke, in potem ste bili v fazi samo tistega, ko ste
               morali neke stvari izpeljati. In na enak način, enak sistem pravzaprav lahko sledimo
               skozi filmski sklad, skozi dogodke v Lipici.</p>
               <p>Pa poglejmo, kaj ste obljubljal in kaj poskušate danes prikazati, da ste držali
               besedo, da ste mož beseda. Torej govorili ste o tem, da bomo s sprejetjem zakona
               zagotovili boljšo in cenejšo RTV. Seveda vem, da ste v zagatah, kako argumentirati to
               dejstvo, in glede na to, da ste jasno zapisali - in še enkrat bom ponovil, gospod
               minister, kljub temu da ste včeraj govorili, da ste to 33-krat že poskušali povedati,
               in danes bom 34. to vprašal iz preprostega razloga, ker iz zagate, v kateri ste,
               poskušate vnašati razlago, seveda da nikoli ni bilo res, da bi govorili o nominalnem
               znižanju naročnine, torej prispevka. To govorite vi, to govori poslanski kolega
               Grims, in ste iznajdli primerjavo rasti življenjskih stroškov ob nespremenjenem
               znesku RTV prispevka, ki pokaže, da se je prispevek realno znižal za znesek
               inflacije. Gospod minister, jaz bi vas na to opozoril, kako da ste to primerjavo
               naredili samo od leta 2004. Jaz imam tukaj primerjavo od leta 1999, ki govori o
               enakem trendu, torej o enakem trendu, kajti jaz vam bom danes postregel s podatkom,
               da je v letu 1999 bila povprečna plača 104.466 na začetku obdobja, kar je
               predstavljalo 2,07 deleža v neto plači, in na koncu obdobja, pred povišanjem, je bilo
               to 1,93. In če bi sedaj šla po letih naprej, bi ugotovila, da smo prišli v leto 2004
               z vrednostjo 1,63, kjer ste vi nadaljevali. Torej padec z 2,07 na 1,63. In prepričan
               sem, da vam ta podatek ni bil neznan. Ampak vi ste nadaljevali samo v točki, kjer
               govorite, da pa je delež padel od 1,63 v 1,44 v tem letu in pričakujemo na 1,4.
               Seveda mislim, da če bi korektno predstavljali ljudem, da je ta trend znižanja
               prispevka v neto plači že v teh letih in da boste s tem nadaljevali, je to popolnoma
               nekaj drugega kot to, kar govorite, da boste znižali RTV prispevek. In seveda ljudje
               pričakujejo, da boste znižali RTV prispevek, ne tako, kot se je to dogajalo od leta
               1999 naprej, ampak drugače, saj ste vi ponujali to vsebino na drugačen način. Seveda,
               ljudje to pričakujejo in ni jim zameriti, da so na njihovi strani ta pričakovanja
               prisotna in nobene drugačne argumentacije, glede na to, kaj se je dogajalo že pred
               sprejetjem zakona so za ljudi, pač, nesprejemljive.</p>
               <p>Danes imate zaradi tega težave in na težave opozarjajo tudi iz vodstva RTV, ki že
               opozarja na to, da bo treba prispevek dvigniti, drugače bodo nastale težave, ki jih
               že sedaj imajo, še večje. In ko k temu dodajamo še analize, ki govorijo o gledanosti,
               to je gledanost ne samo med 50 in več kanali in programi, v katerih ste poskušali
               včeraj zamegljevati zgodbo, primerjajmo en komercialni program v Sloveniji, to je POP
               TV, kjer se je gledanost na strani POP TV povečala s faktorjem 2 v primerjavi z RTV
               Slovenija. In če sedaj še k temu dodamo, kakšen bo interes gospodarstva, torej
               tistih, ki oglašujejo, seveda postaja zelo vprašljivo to, da se delež v prihodkih iz
               oglaševalnih akcij zmanjšuje. In ocene strokovnjakov so, torej finančnih
               strokovnjakov, da ko pade ta delež pod 30%, se postavlja samodelovanje tega javnega
               zavoda pod vprašaj in prehajamo v kritično fazo. Ocena je, da se bo s skoraj 30% že v
               letu 2006 delež zmanjšal nekje na 25%. Seveda, gospod minister, boste lahko
               argumentirali, da so podatki, s katerimi razpolagamo drugačni. Opozoril bi pa na to,
               da se v javnosti da slediti ocenam in nekim mnenjem in predlogom, da bi naj se izpad
               prihodkov zaradi oglaševanja povečal zaradi tega, ker bo prehod na evro pomenil lahko
               tih način za dvigovanje cen za oglaševanje. Mi vemo, da smo ravno na tej točki bili
               tudi v tem parlamentu za javnost zelo občutljivi in zagotovili, da se zaradi prehoda
               na evro cene ne bodo dvigovale.</p>
               <p>Ob tem bi želel povedati še tole. Argumenti o boljšem programu padejo, ko ocenjujemo
               ankete gledanosti. Argumenti o tem, da bo nižji prispevek, padejo, ker tega prispevka
               ni, in iz zagate izhajate iz tega s čudnimi interpretacijami. Zato je lahko edini
               razlog, zakaj je bilo potrebno sprejeti nov zakon, to, da se je zagotovil politični
               vpliv. In samo to, da je avtor tega zakona od včeraj naprej tudi popolnoma jasen,
               eden od vodilnih članov te vladajoče stranke, govori o tem, gospod minister, da niste
               govorili resnice, niste govorili samo polresnice, ampak ste zavajali slovensko
               javnost z obljubami, ki so pravzaprav skrivale to, da želite s politično oblikovanim
               zakonom zagotoviti politični vpliv na področju javne TV. Da se to že dogaja, lahko
               podkrepimo samo z nekaj primeri. Jaz bi to želel podkrepiti samo z zelo znanim
               primerom novinarke Vide Petrovčič, katero tudi vaš strankarski kolega, gospod Miro
               Petek, ocenjuje, da je ena najbolj cenjenih novinark. Hkrati, ko pa se postavi s
               svojim razmišljanjem kritično v odnos do enega izmed veljakov te Vlade, se pa začnejo
               na njo valiti plazovi slabega dela, slaba ocena, suspenzi in tako dalje.</p>
               <p>Za zaključke takšnega ravnanja. Če se spomnite okoli kritik športnega programa,
               izločanje pravzaprav Lige prvakov iz programa, bi lahko rekel samo to: izločen je bil
               tudi zelo popularen komentator športnih prenosov s košarke, to je gospod Vilfan, ki
               je, recimo, zelo kvalitetno komentiral in zato ker je bal pač v nekem trenutku izraz
               podpore za enega kandidata, seveda v tistem obdobju ni bilo možno, da bi izvajal
               komentatorske zadeve na RTV, pri čemer, recimo, je pa predsednik programskega sveta
               lahko mirno izražal podporo enemu izmed županskih kandidatov v Ljubljani, in to za
               vas, gospod minister, ni bil noben problem. Zaradi vsega navedenega, mislim, da je
               veliko argumentov iz interpelacije, ki govorijo o tem, da seveda vodite to kulturno
               ministrstvo mimo tega, kar ste zapisali in podpisali. Torej, kar ste podpisali z
               izjavo, da boste spoštovali ustavni red in da boste deloval za blaginjo Slovenk in
               Slovencev. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Tanko.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Zdaj sam razumem interpelacijo, kot akt, s katerim ali pa v
               katerem naj bi se dokazovalo ministru kršitev ustave in zakonov. Jaz interpelacije ne
               razumem kot zbirko mnenj, kot zbirko raznih insinuacij, ampak predvsem kot gradivo, v
               katerem je jasno napisano, kaj je očitek, kaj je kršitev in iz tega potem tudi se
               izpelje sklep. Zdaj, v tem konkretnem primeru pa lahko bolj kot o interpelaciji
               razvijamo tezo o tistem znanem reku, <q>"primite tatu"</q>. Največ o očitkih ministru o
               domnevnih kršitvah govorijo tisti, ki so že do sedaj storili kršitve. Pred časom sem
               sodeloval v eni oddaji Tarča in tam je bilo nedvoumno jasno dokazano, da je
               prvopodpisana pod interpelacijo storila dejanja, ki niso v skladu z zakonom. In ko je
               opravičevala to svoje dejanje, je dejala, da je še več njenih kolegov pač na tak
               način to storilo. In prav zanima me, ker gre očitno za funkcionarje, njene kolege,
               koliko teh, pri katerih so bile ugotovljene pomanjkljivosti in kršitve zakonov, je
               podpisanih še pod to konkretno interpelacijo. Skratka, tisti, ki so dokazano tudi v
               medijih, na televiziji pokazali, da so kršili zakone, da so bili pozvani k popravku
               in tako naprej, zdaj očitajo nekomu drugemu, da naj bi to domnevno storil. Mislim, da
               ni to smisel, da na tak način to počnemo. Skratka, ta akcija <q>"primite tatu"</q> ozirom
               očitanje o tem, kdo bolj krši, sprožili najbolj tisti, ki so sami kršili. In s tem
               poskušajo dobiti na nek način legitimiteto za svoja dosedanja dejanja. Dejstvo, da je
               ta interpelacija pač vložena ravno na, recimo, obletnico datuma referenduma, pomeni
               tudi simbolno dejanje, to je bilo tudi že omenjeno, in v bistvu polemiko z
               odločitvijo ljudi. Da je to res, kažejo neštevilni komentarji v medijih, predvsem bi
               se tukaj oprl na komentar Mete Roglič, s 26. novembra, ki je v komentarju z naslovom
               Politično nemodro zelo kvalitetno obdelala poanto, point in namen in tudi vsebino te
               interpelacije. In predvsem v njenem zaključku, ko je zapisala, da nesmiselnost same
               vsebine bo izgubila še del svojega smisla, pomeni dejansko, da je tu sprožena
               razprava predvsem o soli; o tem, ali je takšna interpelacija, kot je vložena, s
               takšno vsebino in s temi poudarki, smiselna ali ni smiselna. In to ugotavljajo
               novinarji, ki imajo v nekaterih medijih izredno močan vpliv.</p>
               <p>Naslednja stvar, ki je ne moremo prezrti, je v tem, da so to interpelacijo
               pripravili tako imenovani kulturniki iz Liberalne demokracije, in to prav tisti, ki
               ne morejo prenesti, da je ta koalicija spremenila njihove ključne akte, in to zato,
               ker niso dajali rezultatov: ne v vaši eri in ne v mandatu te koalicije. Interpelacija
               je vsebinsko šibka, je brez dokazov, oprta na negativne internetne zapise in
               klipinge; in zanimivo, da niti eden od teh priloženih klipingov ni pozitiven za
               ministra, ki ga interpelirate, ampak samo zelo selektivno narejeno in pozitiven samo
               za to vaše izvajanje. Imam občutek, da je bil prav največji napor, največja teža te
               interpelacije, največ tega vloženo prav v izbiro klipingov, vse ostalo je zgolj
               spremno besedilo. Tudi to veliko pove o vsebini interpelacije in tudi o tem, zakaj so
               tako pisali tudi novinarji.</p>
               <p>Ministrstvo, ki ga vodi gospod Simoniti, je bilo prisiljeno predlagati številne
               akte, s katerimi so se odpravile anomalije, ki jih je podedoval, pa najsigre to za
               Zakon o medijih, najsigre to za Zakon o radioteleviziji, najsigre to za urejanje
               razmer v Lipici, najsigre to za izvrševanje Zakona o kulturnem tolarju. Skratka
               predlagati je moral vrsto aktov, s katerimi je odpravljal te zgodovinsko pripeljane
               negativne stvari. Je pa dejstvo, da sta prav kultura in šolstvo tisti dve področji,
               na katerih ste najbolj občutljivi, najbolj boleči in trganje teh niti povzroča tudi
               največje težave v tedanji največji vladni stranki. In nisem presenečen, da so tudi
               reakcije na vaši strani v tem konkretnem primeru tako hude.</p>
               <p>Kar zadeva Zakona o RTV-ju in vseh teh insinuacij o raznih političnih kadrovanjih in
               spremembah, bi bilo tu le potrebno ločiti med tem, kaj je zakon in kaj zakon nalaga
               in dopušča ministru in kaj je pristojnost drugih organov v zavodu, ki so neodvisni in
               delujejo pač po tistem, kar imajo zapisano in kar jim je prinesel zakon.</p>
               <p>Tu za vsako spremembo, ali bo nek novinar neko oddajo vodil ali ne obdolžiti
               ministra, je nehigiensko, to ni njegova naloga in tega tudi ne počne. Naloge ministra
               na tem področju so povsem drugačne. Orani v zavodu, pač, imajo razdeljene svoje
               naloge in te tudi izvajajo.</p>
               <p>Kar zadeva tako imenovani medijski sklad, Sklad za pluralizacijo za medije. Ta sklad
               je obstajal in je bil zapisan tudi že v prejšnji zakon. Celo tako daleč je bilo, da
               ste na osnovi prejšnjega zakona razdelili sredstva na osnovi razpisa določenim
               medijem, samo problem je bil v tem, da teh sredstev, ki ste jih odobrili, niste
               uspeli v dveh letih izplačati nobenemu od tistih posebnih medijev, ki so bili
               upravičeni. Pač, jih niste uspeli, zato ker je bil razveljavljen 3% znesek od
               prispevka RTV-ja, drugih okvirov pa tedanja koalicija ni uspela zagotoviti. Ta
               minister je prvi, ki je uspel realizirati, ki se je odločil, da bo realiziral vse
               tisto, kar ste vi zapustili na tem področju pluralizacije in posebnih vsebin. Mislim,
               da je zelo neprimerno, da se take stvari očitajo ministru.</p>
               <p>Tudi kar zadeva neposredni prenose iz Državnega zbora. Ni problem ministra, če ti
               neposredni prenosi še niso realizirani, dejstvo je, da v tem konkretnem poslu sta
               vpletena tako Javni zavod Radiotelevizija oziroma izključno zavod in pa ta hiša,
               Državni zbor. Državni zbor, ki ni uspel v enem letu ustrezno usposobiti prostorov za
               neposredne prenose. Pač, tako je, Proračun Državnega zbora je tak in to se bo izvedlo
               v naslednjem letu. Jaz upam, da boste takrat tudi bolj pozorni in tudi bolj
               diplomatsko razpravljali o teh stvareh. Gospod predsedujoči, prosim.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim. Čeprav malo angleškega momenta ni škodljivega.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Za vse enako naj bo. Tudi, če je angleški moment, ampak za vse, ki razpravljajo
               enako.</p>
               <p>Kar zadeva področje Lipice. Dejstvo je, da je iz obrazložitve zelo razvidno, da je
               število obiskovalcev v Lipici izrazito padalo. Očitno so tja prihajali samo še tisti,
               ki so si hodili ogledovati propadanje Lipice. Tistih, ki bi hodili gledati, kaj se
               tam v Lipici novega dogaja, kaj je izboljšane ponudbe, itd., teh gostov ni bilo.
               Zakon o Lipici, ki je bil sprejet, je bil usmerjen in je usmerjen v urejanje razmer.
               Vsi tisti pomembni <q>"lipicanci"</q>, ki tako govorijo za interes Lipice, so dopustili, da
               je bilo tam v veliki meri divje odlagališče, da so bile neurejene kmetijske površine,
               da se je zaraščalo, da je kulturna krajina propadala in da so kulturni objekti
               propadali v tej kulturni krajni. In navsezadnje tisti so tudi dopustili, da se tam,
               kjer to ni bilo mesto, zgradijo tudi igralne površine - recimo razna igrišča za tenis
               in podobno. Skratka največji kritiki teh sprememb, ki naj bi se zgodile, so prav
               tisti, ki so dopustili tako stanje. In verjamem, da vsem tem ni v velikem interesu,
               da bi se stvari spremenile, kajti s tem bi se pravzaprav pokazalo, da na tem področju
               niso nič naredili, in da so hodili več ali manj razni strokovni in umetniški
               direktorji dol samo po plačo, ne pa opravljati nekih drugih dejavnosti oziroma tiste,
               za katere so bili plačani.</p>
               <p>Tudi razumem, zakaj je toliko averzije do ureditve, recimo, tudi dodatnih športnih
               površin. Več kot očitno je, da je igrišče, ki je bilo zgrajeno pred dvajsetimi leti v
               nekih drugih časih, mondeno golf igrišče, narejeno samo do polovice, samo do pol in
               takih projektov v Lipici, narejenih do pol, je kar nekaj. Tudi vzdrževanje kulturne
               krajne, tudi zanemarjanje kulturne krajne, tudi zanemarjanje objektov je bila
               posledica takih odnosov in posledica razmer, ki so se pripeljali sem. Dejstvo je, da
               tudi v Ljubljani ne moremo, če hočemo imeti samo pol stadiona, če hočemo izvajati
               določen program. Rabimo celo površino in to, jo bomo upam, tudi enkrat dobili, ampak
               tudi Lipica za izvajanje določenega segmenta, določene ponudbe potrebuje cel program.
               In mislim, da to ni prehudo, če je ta Vlada sprejela zakon in da bodo službe, ki so
               za to pristojne, tudi dokompletirale ponudbo, da bodo odpeljale divja odlagališča iz
               Lipice.</p>
               <p>Kar zadeva še RTV, bi se vrnil še na eno zadevo, to je predvsem na gledanost
               programov. Dejstvo je, da javna televizija, ki ima druge naloge, kot jih imajo
               komercialne televizije, tekmuje za razdelitev gledanosti in za ostale stvari, za
               gledanost z ostalimi komercialnimi televizijami. Vendar naloga javne televizije je
               povsem drugačna. Naloga javne televizije ni to, da prodaja komercialne programe.
               Naloga javne televizije je, da ponuja programe, ki niso komercialni in tudi zato so
               marsikatere oddaje tudi v <q>"prime-time"</q> drugače koncipirane, čeprav imajo podobne
               vsebine, kot na komercialni televiziji. Tudi Dnevnik je drugače koncipiran kot oddaja
               24 ur, na drug način, z drugimi poudarki in z drugimi intencami, tudi drug pristop
               je. In to predvsem zaradi tega, ker komercialna televizija želi to tržiti, javna
               televizija pa ponuja neke vsebine, neke informacije na nek drug način.In vsi ti
               očitki, ki jih usmerjate na ministra, ki s koncipiranimi oddajami in vsebinami, razen
               tega, da je zakonska podlaga, nima nič, so neutemeljeni.</p>
               <p>In še eno stvar bi spomnil. Dejstvo je, da je minister zagotovil za izvajanje
               programov v kulturi bistveno več sredstev, kot je bilo do sedaj. To je navsezadnje
               poudarila tudi kolegica Širca na svoji tiskovni konferenci in z zelo zanimivim
               poudarkom: denarja je za kulturo vse več, a tudi nezadovoljstva. Jaz upam, da se ta
               poanta te vaše tiskovne konference ne bo spremenila v nasprotje, da bomo iskali
               zadovoljstvo v kulturi tako, da bomo zmanjševali sredstva. Upam, da se ta stvar ne bo
               vrnila v tisto nasprotje, tisto česar ne želimo in kar hočete očitati. Dejstvo je, da
               je sredstev v kulturi več, tudi pričakovanja so večja, tudi od tistih, ki kulturo
               vzdržujemo in plačujemo in smo tudi interesenti, da so ti programi boljši. Zato tudi
               želimo, da se druge stvari urejajo na podoben način. Očitno pa so stvari zvodenele
               samo na to, kdo bo vzel več denarja, komu je še premalo dano, kateri program bi bil
               lahko še boljši, in očitno so zadaj ne vsebinski interesi, ampak osebni interesi,
               sicer pri večji pogači ne bi moglo biti zadovoljstvo večje. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Samo kratek komentar na očitek gospoda Tanka. Poskušam po svojih
               najboljših močeh pravično, dosledno in tudi tolerantno voditi sejo, ne glede na to,
               od kod prihajajo medklici, ali zvonjenje telefona, ali drugi moteči zvoki: z desne,
               sredine ali leve. Bi pa bili vsi predsedujoči najbolj srečni, če bi poslanke in
               poslanci mirno, tiho spremljali izvajanje posameznega kolega ali ministra. Hvala lepa
               za razumevanje.</p>
               <p>Sedaj pa vidim dvoje dvignjenih rok, verjetno v imenu predlagateljev. Najprej gospa
               Širca, potem gospod Gulič. Gospa Širca, prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Res je, kulturi niso bila znižana sredstva, toda dodatna, ki ustvarjajo
               ta nezadovoljstva, ki ste jih pridobili, gospod minister, so usmerjena, zvišana so v
               prid milijarde za medije, zvišana so v fiktivne oziroma nepotrjene projekte, ki so
               zajeti v evropskih sredstvih, in zvišana so za tiste projekte, ki se usmerjajo v
               točno nadzorovane projekte, ki jih zagovarja kabinet ministra na filmskem področju.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, predsedujoči! Oglašam se predvsem v zvezi s
               tem, kar je govoril gospod Tanko, in sicer očita argumentacijo o klipingih, češ da
               smo izbirali samo tiste, ki so bili negativni, pozitivnih pa seveda ne. Mi
               interpeliramo ministra, gospoda dr. Vaska Simonitija, in zato smo izbrali takšne
               klipinge, ki potrjujejo vse tisto, kar mu očitamo. Vam smo prepustili pozitivne, pa
               niste povedali nobenega. Kar se tiče trhlosti vaše argumentacije imamo spet kronski
               dokaz, ko ne morete nič, pa pljuvate po Majdi Širca.</p>
               <p>Jaz ne vem, v čem je to spodobno v vaših običajih, ali če je to normalno, ampak vsaj
               med ljudmi je navada, da kadar so pa vendarle kakšne stvari že dokazane, da niso
               resnične, k tem da tiste obtožbe niso bile resnične, je pripomoglo - in vsaka čast mu
               - tudi ministrstvo, ki je dalo podatke o tem, da tam ni bilo kolizije interesov in da
               se zadeve niso tako godile, kot so bile obtožbe naravnane, bi moralo zadostovati.
               Ministrstvo samo je povedalo, čeprav je v teh dveh dneh bilo vsaj dvakrat slišano
               tako, kot da je treba to zgodbo ponovno oživljati.</p>
               <p>Tudi na tisti oddaji, ki jo omenja gospod Tanko, je bilo tako. Zadeva je bila
               omenjena, ampak spet je predsednik komisije protikorupcijske povedal, da so zadeve že
               rešene in da ni bilo nobenih znakov koruptivnih dejanj. To normalnemu človeku
               zadostuje. V mlinu se trikrat pove, v parlamentu, pa očitno je treba 300-krat ali pa
               še večkrat. Zato sem se ponovno oglasil. Gospod predsedujoči hvala lepa, zdaj vas bom
               pustil vašemu miru in bom molčal.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod Gaber, prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Strinjam se s tem, kar pravi kolega Tanko -
               govorimo o nacionalni televiziji in nacionalna TV hiša mora biti drugačna, kot je
               komercialna. Odgovornost za to, kakšna je, je prevzela vladajoča koalicija z zakonom,
               ki ga je sprejela, in čisto sprenevedanje je, če si vzameš politično moč, zato da
               nastaviš direktorja, ki nastavlja urednike, potem pa naenkrat ti nisi odgovoren za
               nič. Resnica vaše zgodbe je Piramida, oddaja izpred dveh dneh. Vaš generalni direktor
               vodi hišo, postavil je na mesto urednika. Zanima me, ali bo gospod Možina zaradi
               tega, kar se je tam zgodilo, odstopil. Ta sistem ste si vzpostavili. Tukaj ste na
               veliko govorili o tem, kako to počnete zato, ker vi kot koalicija prevzemate
               odgovornost. Mi smo prej se izogibali tej odgovornosti, vi pa jemljete vse vzvode
               oblasti v svoje roke zato, ker bo sedaj red, ker bo javna televizija res javna
               televizija. Oglejte si vsaj deset minut oddaje Piramida, pridite nazaj in povejte,
               ali je to tisto, kar ste želeli narediti. To je rezultat vašega dela, gospod
               minister, to je rezultat tistega, kar ste z zakonom pripeljali.</p>
               <p>Gospod Petan ima težave s tem, da mu besede uhajajo takrat, ko ni pri besedi, in
               vseskozi mi govori, da je to najbolj gledana oddaja. Če je to res najbolj gledana
               oddaja na televiziji in če je to tisto, kar ste želeli doseči, potem se mi zdi, da je
               sramotno, da je to najbolj gledana oddaja. Morda, če boste uprizorili še lov na
               ljudi, pa boste to spravljali skozi javno televizijo v obtok, bo še bolj gledano.
               Upam, da mi ne dajete tega, kar smo gledali pred dvema dnevoma, kot argument za
               gledanost in za nacionalno televizijo v roke.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Nadaljujemo s prijavljenimi in besedo ima dr. Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Ni treba biti vrhunski kulturni delavec, umetnik, da lahko
               ugotoviš, kako je slovenska kultura obarvana. Slovenska kultura je politično
               obarvana, in to na državni ravni in regionalni ravni. Zakaj tako sodim? Zaradi tega,
               ker tiste najpomembnejše zadeve, to so finance, prav gotovo delijo na osnovi tudi
               politične obarvanosti.</p>
               <p>Veliko smo že slišali včeraj in danes o obljubah, kako bo<gap n="..."/> <stage>/Nemir v dvorani./</stage>
               Hvala za mir, da lahko nadaljujem. Veliko smo še slišali o tem, kako bo televizija
               boljša, kako bo naročnina cenejša. To seveda ni res in tudi nihče ni v to verjel, še
               najmanj predlagatelji zakona; zakon je bil predlagan iz popolnoma drugih razlogov in
               ciljev. No, pa se ravno zaradi tega vrnimo k delitvi sredstev, kar sem na začetku
               napovedal. Tu lahko opazimo anomalije tako v medijih kot na področju kulture. Glejte,
               sklad za delitev<gap n="..."/> <stage>/Oglašanje v dvorani./</stage></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Lepo prosim malce pozornosti. Dr. Slavinec ima besedo.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala. Torej, sklad za pluralizacijo medijev, nedavno so bila sredstva razdeljena.
               Moj kolega Džuban je včeraj o tem že nekaj povedal. Sam bi mogoče tu dodal samo to,
               da vidimo, kako so bile lokalne televizije v bistveno bolj privilegiranem položaju
               kot radii. Seveda ni vse televizije, predvsem tiste, ki so nekoliko bolj servilne do
               oblasti, in tiste, ki so v svojih programih take, kot si želijo tisti, ki odločajo o
               sredstvih. Kot primer lahko navedem, kako so bila sredstva razdeljena v pomurski
               regiji. Mimogrede, regije je dobila dobrih 80 milijonov in ena televizija je dobila
               več kot polovico tega denarja, ena lokalna televizija je dobila 46 milijonov.
               Osrednji pomurski mediji, to je Podjetje za informiranje, konkretno Murski val, samo
               30. Da bo zadeva še bolj v nebo vpijoča, enakovredna lokalna televizija, dve
               obstojata, dve sta se tudi prijavili, pa je namesto 46 kot prva dobila samo 7
               milijonov. Še dva radia sta, ki sta dobila dober milijon. Seveda so argumenti lahko
               takšni ali drugačni, ampak to ni samo moje mnenje, kot sem prej povedal, da je
               delitev prav gotovo temeljila ne zgolj na strokovnih, ampak tudi na političnih
               temeljih.</p>
               <p>Naslednja zadeva, ki sem jo prej napovedal o kulturi na splošno, v mislih ima
               Filmski sklad Republike Slovenije, bom zelo konkreten. Film Voda v očeh je dobil tri
               nagrade na slovenskem filmskem festivalu, kot tak bil najboljši in je bil izdelan v
               lastni produkciji. Na ministrstvu je odprt permanenten razpis, ko se pojavi nekaj
               dobrega, potem seveda izvajalci se prijavijo na ta permanentni razpis in tako so se
               tudi avtorji tega filma -in še enkrat poudarjam, film je bil narejen v lastni
               produkciji, torej tudi celotni financerji - prijavili na ta razpis. S strani Sklada
               so celo dobili čestitke za uspeh filma Voda v očeh na minulem festivalu slovenskega
               filma in poziv, da naj čim prej dostavijo predračun povečave in postprodukcije,
               terminski plan, itd., po možnosti še ta teden, stvar je datirana v december 2005, da
               bi lahko sredstva prejeli še v tem letu. Strokovna komisija, poudarjam, strokovna
               komisija je film ocenila kot zelo dober, perspektiven in so ocenili, da se ga splača
               financirati in omogočiti tudi nadaljnjo produkcijo. Stvar se potem zatakne, ko pride
               na Svet, kjer po oceni strokovne programske komisije in razpoložljivih sredstev
               pišejo, da ne morejo odobriti sofinanciranja. Poglejte, na strokovni plati - odlična
               ocena, potem ko je treba denar zares dati, pa organ, v katerega se ta delegira pa
               politično poti, anulira odločitev strokovnega organa. Popolnoma isto se je zgodilo za
               še eden film Honey moon - poročno potovanje.</p>
               <p>Prej sem izpostavil, da gre za neenakost pri delitvi sredstev tako na državni kot
               tudi regionalni ravni. Seveda se lahko vprašamo, zakaj pač film, ki govori o
               Prekmurju, ki je nastal v teh okoljih, po zelo dobri oceni strokovne komisije, na
               koncu ne dobi sredstev. Lahko se torej vprašamo, ali so politična ozadja, ali so tudi
               regionalna ozadja, ali so pa kakršnakoli druga ozadja, za katere pa mi ne vemo. Morda
               lahko tudi kdo špekulira, da se je pojavil kakšen drug, ki je rabil sredstva, in se
               je temu vzelo pa dalo tistemu. Tudi te špekulacije so možne.</p>
               <p>In še en primer imam, film Srednja šola, ki je prav tako bil ocenjen z zelo visoko
               oceno, preko 75 točk, strokovna komisija ga je spet izbrala in potem - zakaj ni
               odobrenih sredstev; ker ni v skladu z usmeritvami programske komisije, to je s
               programom. Ampak, da bo ironija še večja, pred tem pa je celo bilo zaprošeno, da se
               izdela scenarij tega filma, torej je film načelno bil podprt. In to je le nekaj
               primerov, na katerih vidimo in pri katerih je sum, da odločitve niso zgolj strokovne
               in zaradi katerih potem želimo poudariti, da minister naj politiko, kulturno politiko
               v Sloveniji vodi tako, da bo tistim, za katere in katerim je, kot smo že včeraj
               slišali, prisegel. In da ne bo potem spet treba slišati, da je žaljivo do RTV, kot
               smo že včeraj slišali, če ljudje ne gledajo televizije. Treba je spodbujati takšno
               kulturo, takšen RTV program, da bodo ljudje hoteli to gledati in poudarjam na koncu,
               da bo stvar tudi razpršena po celotni Sloveniji. Kultura se ne dogaja samo v
               Ljubljani, kultura in kulture deležni morajo biti po celotnem območju Republike
               Slovenije. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Tanko se je že prej prijavil k repliki. Prosim.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa. Mislim, da je prav, da se tudi odzovem na določene navedbe. Če želimo
               delati primerjave deležev, ki jih televizija RTV ima v <q>"prime-time"</q> ali pa v celotnem
               gledanem času, potem bi bila smiselna primerjava z drugimi javnimi televizijami v
               Evropi, koliko te dosegajo deleža gledalcev v tekmi s komercialnimi televizijami. To
               bi bila realna primerjava. Treba je upoštevati, da se delež televizij, da se število
               televizij in komercialnih, lokalnih in ostalih, povečuje in to vse neposredno vpliva
               tudi na gledanost oddaj javne radiotelevizije. In zato je edino smiselna primerjava,
               če že na tem vztrajate, primerjava z mednarodnim okoljem, kjer imajo tudi javno
               televizijo in celo kopico lokalnih, regionalnih in komercialnih televizij in to bi
               bil verodostojen podatek.</p>
               <p>Druga stvar, ki se sedajle hoče sprožiti - akcijo ministra za ukrepanje v zavodu.
               Minister za ukrepanje v zavodu RTV ni pristojen. To, kar se dogaja, za to, kar se
               dogaja v zavodu RTV-ja, so pristojni organi zavoda, programski svet, nadzorni svet,
               direktor in ostali. In v teh svojih ravnanjih so to povsem neodvisni organi, nimajo
               nobene povezave z ministrom. Minil je čas, ko sta lahko intervenirala gospod Borut
               Pahor ali pa gospod Anton Rop. Teh časov ni več. Po tem zakonu teh časov ni več. Do
               takrat je pa to bilo. In te zgodbe, tega nezakonitega delovanja teh političnih
               veljakov v zavodu RTV ne moremo jemati kot kriterij za ravnanja in obtoževati
               ministra, kaj bo naredil. To je bilo. In to je bila kršitev vseh normalnih
               demokratičnih norm in neodvisnosti medijev. Upam, da se ti časi ne bodo več ponovili.
               In tudi pričakujem od vseh, ki to kritizirate, da vsaj veste, kako so locirane
               pristojnosti in naloge. In še enkrat rečem, zato ker ste sami kršili zakone na tem in
               na kakšnem drugem področju, potem ne gre obtoževati nekoga, ki s tem nima nič, češ da
               je tudi on kršil zakon ali pa da naj bi kršil zakon. Na tak način mi razprave o
               resnih temah v tem Državnem zboru ne moremo voditi. Ali kršitev je in je dokazana ali
               pa kršitve ni. In o tem moramo danes razpravljati, ne pa na osnovi nekih zgodovinskih
               kršitev, ki ste jih naredili, zdaj obtoževati, da naj bi tudi minister nekaj
               podobnega naredil. Tega ni. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, spoštovani gospod podpredsednik. Gospod minister s sodelavci, spoštovane
               kolegice in kolegi! Današnja razprava je razprava o prvi interpelaciji v tem mandatu
               in moram reči, da sem nad opozicijo razočaran, da tega instituta parlamentarne
               demokracije ni uporabila in ni znala uporabiti. Seveda pa sem še toliko bolj
               razočaran, ker je napisala takšno interpelacijo, ki <q>"ne stoji"</q>, ki je <q>"solata"</q>, po
               domače povedano, v kateri ni nobenih argumentov in nobenih listinskih dokazov o
               kakršnemkoli napačnem delovanju, ravnanju ali protizakonitem delovanju ministra za
               kulturo, Vaska Simonitija.</p>
               <p>Seveda je nekaj logičnih vzrokov, zakaj je bil predmet interpelacije ravno minister
               za kulturo. Eden od logičnih vzrokov je, da je pisec interpelacije ali pa sta pisca,
               naša poslanska kolegica Majda Širca, nekdanja funkcionarka tega istega ministrstva,
               in gospod Simon Kardum, kot se po kuloarjih vsepovsod govori, in to verjetno drži.
               Glejte, v tej interpelaciji dejansko ni drugega kot cinizem, obtožbe, sarkazmi,
               aroganca, ščuvanje, pljuvanje, insinuacije in vse to zavito v nek jezik nekega pisca,
               ki ima nekaj tehničnega znanja o pisanju. Jaz kolegici Majdi ne zamerim
               interpelacijo. Zamerim pa ji, da je to iz neke čustvene vznesenosti, iz nekega, kaj
               jaz vem, skoraj meji na tista nenormalna čustva proti nekomu. Poglejte, rekel bi, da
               je kolegica na nek način sodobni Mahnič v slovenski kulturi, vendar, po mojem mnenju,
               z bistveno ožjim duhovnim poljem in manjšim poznavanjem identitete Slovencev in
               kulture Slovencev, kot je v svojem času to zmogel Mahnič. Kajti, ravno to me moti, da
               človek, ki ve, da ni popoln, da se ji primerijo takšno nepoznavanje identitete, da
               Karla Grosmana na uradni otvoritve razstave tukaj v parlamenta uvršča, petkrat
               ponovi, da gre za Prekmurca in da je Ljutomer v Prekmurju. To je slabo poznavanja
               slovenske kulture, identitete - iz Prlekije so od Miklošiča in ne vem koga vse.
               Zaradi tega, ko govorim o tej primerjavi med Mahničnem in našo kolegico, bi danes
               pesnik Simon Gregorčič, če bi bil, spet napisal Pesem o nevihti s Krasa. Namreč, oba
               prihajata s Krasa. Tako je napisal o Mahniču o nevihti s Krasa. Žal, pesnika
               Gregorčiča danes ni več. Bila je proslava 100. obletnice njegove smrti tukaj v
               Cankarjev domu. In strinjam se s kolegico Širco, da je danes v kulturnem prostoru, da
               je vse bolj zaprt in mračen v tem smislu, da je mračnjaštvo na kulturnem področju
               preprečiti udeležbo na takšni Gregorčičevi proslavi. Namreč, Simon Gregorčič je bil
               prerok Slovenstva, Tod sekle bridka bodo jekla - je napovedal soško fronto, boj za
               slovensko ozemlje. To, kar je storil kolega Cvikl, in vi, iz Liberalne demokracije,
               da ste preprečili udeležbo na proslavi, kulturne zadeve, nosilca Slovenstva - enega,
               na katerih temelji Slovenstvo. Namreč, večkrat tu zagotavljamo in vsi pravimo, da je
               slovenska kultura konstitutivni del slovenske države in Simon Gregorčič je
               konstitutivni del slovenske države in zavestno ste to preprečili. In to je
               mračnjaštvo.</p>
               <p>Ko grem naprej, glavni očitki o tem, da je z Zakonom o RTV bilo storjenega nekaj
               hudega za svobodo izražanja novinarjev, svobodo medijev, javno besedo na Slovenskem,
               vam moram reči, da ponudite dokaz. Prosim vas, da primerjate časopise iz časa vaše
               Vlade in sedanje časopise, medije. Te vaše obtožbe enostavno ne držijo. Jaz ne reče,
               da se ne dogajajo v uredništvih napačne stvari, da niso tudi danes pritiski s strani
               politike, vendar so bistveno manjše in bistveno bolj pluralni so časopisi. Primerjam
               stanje ob interpelaciji zoper gospoda Gabra, to je bilo Delo 11. decembra 1998 in
               današnjim Delom. Čeprav smo ob interpelaciji zoper ministra Gabra ponudili mnogo
               listinskih dokazov o koruptivnem delovanju njegovih sodelavcev, ne njega, ampak
               minister je objektivno odgovoren, ni v okencu nobeden opozicijski poslanec takrat
               nastopal, tako kot v današnjem Delu. To mislim, da je prispevek pluralnosti, vendar
               je gospod Gulič prišel v okence z eklatantno neresnico, da je bilo pred volitvami
               prej 70% medijskega prostora namenjeno tedanji opoziciji in le 30% tedanji poziciji.
               Poglejte si časopise ob istem dogodku. Danes je v prvem planu tudi Majda Širca kot
               nositeljica interpelacije, takrat ni bilo tako. Izdelana je bila študija o
               trimesečnem intervalu pojavljanja sedanje opozicije in takratne pozicije pri takratni
               Vladi in to razmerje je ravno obratno, kot ga navaja gospod Gulič, ravno obratno. Pri
               političnem govoru pri interpelaciji je dovoljeno govoriti neresnice, eklatantne
               neresnice govoriti. Gospoda Guliča, mi je žal, da je to storil.</p>
               <p>Eden od očitkov v tej interpelaciji je, da minister kadruje politično oziroma dela
               menjave, ki jih ne bi smel, in eden od primerov je zamenjava direktorja Arhiva
               Slovenije. Prav vesel sem, da ste to zapisali, zato ker delno poznam to. Nekdanji
               direktor, gospod Žumer, je v reviji Ampak v intervjuju povedal malo pred njegovo
               likvidacijo politično, da se na SOVI čistijo arhivi, preden prihajajo na SOVO in da
               se preprečuje dostop do arhivov v Beogradu sistematično. To je bil vzrok, da ga je
               prejšnja oblast LDS-a v trenutku likvidirala. Mi smo to na Komisiji za obveščevalne
               službe iznesli in praktično je bil odgovor, da je to vzrok njegove zamenjave.
               Postavljen je bil direktor, ki je bil politični komisar, ki naj prepreči, da bi se
               zgodil še enkrat škandal, da je iz tistih arhivov prišlo o nekem polkovniku Udbe
               karkoli ven, kar je potem imelo težave sodstvo, da je ustavilo preiskave in vse
               skupaj. Moram reči, če se zavzemate za to, da ta gospod, ki je bil pač tam poslanec s
               posebno nalogo, da se iz arhivov ne bi nič videlo, da so zbrisani, da so pokriti,
               zaprti, potem branite okrvavljene roke, potem je to to. In to je silni projekt iz
               liberalno-komunističnih krogov in centrov moči, ki takšna stališča zastopajo in ki je
               ta projekt prvenstveni prioritetni projekt. <gap n="..."/> <stage>/Oglašanje iz klopu./</stage> In ko prehajamo
               naprej na<gap n="...."/> Potem če si nezavedno, verjamem, ampak ker je storil nekaj, kar je v
               skladu z arhivsko stroko, poštenostjo na tem mestu, je bil politično likvidiran.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, nimamo dialoga, temveč imamo monolog ta trenutek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>To so dejstva, ki jih ni možno zanikati in zavreči. Ker je seveda to storil gospod
               Simoniti, ki izhaja iz partizanske familije, skladatelja partizanskega, in ki je
               pokončen bil tudi njegov oče, je to naglavni greh ministra.</p>
               <p>Potem bi rad rekel nekaj v zvezi s tem, kar se je v tej Piramidi dogajalo. Nismo
               gledali, ker smo pač po predlogu Liberalne demokracije morali tu sedeti, tako da ne
               morem meritorno soditi o nestrpnosti in sovražnem govoru na tej oddaji. Se mi pa
               kljub temu zdi, da je neracionalno govoriti, da poslanec Državnega zbora, legitimno
               izvoljen, ne bi smel biti vabljen na nacionalno televizijo. To je realnost v
               Sloveniji. Jaz verjamem, da je šlo čez rob, vendar, če je šlo čez rob, daje to
               podprlo 73%, mi pravijo, klicajočih Slovencev, največ v dosedanjih oddajah, to pa naj
               bo skrb sociologov, ki vzgajate že 30 let slovenski narod, Školč, Gaber, Gantar, sami
               sociologi. Kam ste privedli slovensko družbo? Saj nismo imeli mi vzvodov oblasti.
               Sistematično je bil dovoljen sovražni govor s pozicije levega anarhizma. Tisto je
               bilo vse dovoljeno, tisto so demokratični postopki. Sedaj se mogoče z nekih drugih
               pozicij to vrača. Ampak to je problem FDV-ja in sociologov in tistih v liberalni
               akademiji, ki so tako zavestno indoktrinirali slovenski narod. Vesel sem, da odpirate
               te teme, da se to tudi malo politološko, sociološko odpre, kje so podstati takšnega
               razmišljanja, tega, kar se danes dogaja. To nikdar v ljudstvu, v narodi ne nastane
               čez noč, nikdar. Še bi bilo možno govoriti o tem, vendar še enkrat. Tako slabe
               interpelacije ni bilo. To je pravzaprav sramota za parlament, da na podlagi nekih
               člankov časopisov nekdo sestavi zloženko in jo pošlje v uradni postopek. Jaz apeliram
               naprej. Pripravljajte interpelacije, samo pridite z dokumenti. V naši oblasti se
               anomalije dogajajo in se v vsaki politiki dogajajo, vendar vaša naloga je, da jih
               dokazujete, ne pa da obtožujete in pljuvate brez dokazov.</p>
               <p>Še to mogoče. Tudi jaz izjemno cenim Vido Petrovčič in mi je žal, če je karkoli od
               tega res, vendar pa mislim, da je dosti tudi prestižnih vodij znotraj novinarstva
               vzrok za to, ker ti obstajajo vedno. Vedno obstajajo in prej ko slej mislim, da se bo
               njeno izjemno znanje na finančnem področju in na drugih izobrazbah pokazalo kot
               tisto, da jo bo spet dvignilo na površje in da bodo te abskurdne zadeve, ne vem,
               ozadij, zaključene.</p>
               <p>Torej, še enkrat. Takšna interpelacija ni v čast slovenskemu parlamentu. Zaslužili
               bi si boljši dokument, seveda v tem slučaju bi nikakor ne prišel v poštev minister
               Vasko Simoniti, nikakor, ampak zaradi nekaterih ideoloških vzorcev in vzrokov ste
               izbrali to tarčo in vmes so še bila čustva, neustvarjene sanje. Na neustvarjenih
               sanjah ne graditi interpelacij. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil dr. Gaber v imenu predlagateljev. Prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Kolega Jerovšek je tukaj presojal o kvaliteti
               interpelacije. Jaz razumem, da se je odločil za ta pristop, kako je točen, pa pove
               vse tudi že sama njegova kvalifikacija neke druge interpelacije. On je dobesedno
               povedal, citiram: <q>"Predložili smo nebroj listinskih dokazov pri prejšnji
               interpelaciji."</q> Sedaj kaže te listinske dokaze, to je časopisni članek.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, gospod Jerovšek, da potrpite, da še gospod Gaber pove.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Če dovoliš, spoštovani kolega, jaz sem nekako uspel poslušati tvoje navedbe, bi morda
               šlo, če tudi ti odgovor preneseš. Listinski dokazi se v tej državi predajo ustreznim
               organom. To sploh parlamentarke in parlamentarci morajo vedeti. Edino, kar jaz poznam
               iz tiste interpelacije, da se je zares odvilo, je to, da je nekdo, ki je obtoževal
               ljudi, ki jih ni bilo v dvorani, potem imel za seboj precej mučne postopke, ko je
               moral predložiti listinske dokaze, ki jih ni zmogel predložiti. Toliko o
               utemeljenosti vaših trditev, kolega Jerovšek. Vi govorite o tem, da določeni ljudje
               branijo okrvavljene roke, prosim vas, to izrazoslovje <q>"okrvavljene roke"</q> ima pomen.
               Semantika šteje. Okrvavljene roke pa Arhivi Slovenije. Poskusimo biti bolj realni.
               Jaz bi verjel, da je bil kdo napačno odstavljen ali kaj podobnega, če bi lahko
               verjel, da drži vaša prva trditev o nebrojnih listinskih dokazih. Vsi ti pojmi imajo
               pomen, tako pa, ko vas poslušam, ne morem verjeti. Vam ne iz zelo preprostega
               razloga, ker smo mi sociologi bojda v zadnjih 30-ih letih jaz imam precej let, ampak
               pred 30-imi leti sem bil nekje na koncu gimnazije, in takrat sem bojda napačno
               vzgajal slovenske generacije in zaradi tega se dogaja vse nápak v tej državi. Bodimo
               bolj resni pri vseh teh razpravah.</p>
               <p>Sociologija je znanost, precej stara že seveda, kolega Ziherl, jaz verjamem, da za
               vas nobena druga znanost lahko ni znanost, razen če ni naravoslovna, ampak tukaj mi
               bo verjetno pritegnil celo kolega Simoniti. On bo verjel verjetno, da tudi
               družboslovne znanosti in humanistične so znanosti, ne glede na vse to. Ampak za svoj
               predmet imajo proučevanje družbe, ne vzgajanje družbe. Ko kaj sporočijo o tem, kar
               ugotovijo, smo mi tisti, ki to privzamemo ali pa ne. Kako daleč ne kaže iti s tem, pa
               kaže se zavedati takrat, ko vi rečete, da smo počeli, anarholiberalizem smo
               vzpostavljali. Nisem še o tem govoril, ampak tokrat bom, ker ste šli zelo daleč v
               osebnih kvalifikacijah. Jaz sem dobil policijski dosje v prejšnjem režimu, tistem
               izpred leta 1990, ko sem bil študent z obtožbo takratne oblasti za anarholiberalizem.
               Razmislite. Takrat so mi to <q>"prilimali"</q>. Prav čudno je, da mi sedaj moj kolega v
               parlamentu očita isto. Takrat so imeli na fakulteti med študenti osebe, ki so nas
               prijavljale. Imam še neko drugo izkušnjo. Imam izkušnjo, da so mi prisluškovali in
               zato obstoji popis, tako debel, celotnega prisluškovanja v času, ko sem bil minister.
               Meni ni treba prav posebej zares jemati kvalifikacij, kot so bile vaše, kolega
               Jerovšek. Pa mi je zelo žal, da o tem moramo tukaj govoriti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Jerovšek ima repliko, tri minute, prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Zelo zanimivo je, da se je spoštovani kolega Gaber čutil, da se je šlo za
               osebne kvalifikacije kljub temu, da sem rekel, da se je v interpelaciji govorilo o
               politični odgovornosti. Izrecno sem rekel, da so njegovi sodelavci bili skozi
               listinske dokaze tudi predstavljeni. In moram reči, da mi je žal, da je v zadevi
               Ljudska pravica pozneje - zdaj pa moram reči - Računsko sodišče absolutno potrdilo
               vse tisto, kar smo v tej interpelaciji predstavljali. Absolutno je Računsko sodišče
               to potrdilo in to se da tudi potegniti iz poročila Računskega sodišča. Zato moram
               reči, da ni šlo za nobene osebne kvalifikacije. In tudi glede tega, kar sem rekel o
               sociološki znanosti, da bi FDV pravzaprav morala v slovenskem prostoru več narediti
               za strpnost. Žal je šlo v drugo smer. In pri tem, kolega Gaber, če ste šli stran, ni
               bilo nobene osebne kvalifikacije. Seveda pa na sistem vrednot in vsega tega, kar je
               bilo sistematično vzgajano in definirano v slovenski narod, je pa treba reči; zakaj
               je prišlo do tega, se tudi sam sprašujem. Če je bil res nestrpen govor, sovražen
               govor v tej oddaji, ki je nisem mogel gledati, potem naj to skrbi predvsem sociologe,
               politologe, psihologe, zakaj se je to zgodilo. In ne boste rekli, da smo mi iz našega
               političnega pola diktirali tempo, vzorec in pedagoški sistem na teh fakultetah, ki
               imajo tako silen vpliv, in da tam držimo katedre. Tam je ostalo še vse po starem.
               Vsaj tega ne morete očitati kakšnemu ministru, da je koga na kakšni katedri v tem
               sistemu zamenjal. In prosim vas, kolega Gaber, da drugič dobro poslušate in takrat,
               ko ni osebne kvalifikacije, ne govorite o osebnih kvalifikacijah. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo s prijavljenimi in k besedi vabim mag. Cvikla.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci, gospod minister! Gospoda ministra za
               kulturo interpeliramo tudi zato, ker je kot minister za kulturo nekulturno, v
               nasprotju s finančno kulturo, izvrševal proračun za leto 2005. Je prvi med ministri,
               ki je dobil negativno mnenje Računskega sodišča. Gospod minister v obrambo navaja, da
               ni nič hudega, če je pripomogel k plačilni nedisciplini, če ni uspel do roka
               zagotoviti plačil, ker navaja, <q>"pri tem velja povedati, zamik plačil je povsem
               normalna zadeva v mesecu decembru"</q>. Moram vam povedati, da je gospod minister za
               finance poročal za leto 2005, da zamikov plačil ni bilo. Kdo se tukaj spreneveda?
               Gospod minister, v nasprotju s pravili, izvršuje mala naročila.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim malo več miru tamle zadaj!</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod minister kar tako, brez predhodno potrjenega finančnega načrta, da enemu
               javnemu zavodu 30 milijonov več, drugemu pa 245 milijonov več, kot da bi bil proračun
               njegova osebna stvar. Zato je upravičeno, da je Računske sodišče podalo negativno
               mnenje ministru za kulturo. Sam obžalujem, da potem, ko je vrsta ministrov za kulturo
               v preteklih mandatih dobivala tudi trikrat pozitivno mnenje, da imamo ministra za
               kulturo, ki napačno izvršuje proračun.</p>
               <p>Drugič. Minister za kulturo kot del Vlade ni uspel prepričati svojih kolegov, da bi
               ohranili nekatere pomembne davčne olajšave. Tukaj se hvali, da bo za kulturo načeloma
               na voljo mogoče dati pol odstotka osnove za dohodnino, pozabi pa povedati, da je z
               aktom, ki mu je sam prispeval, bilo ukinjeno 4-krat več možnosti davčnih olajšav. In
               še to, teh 4-krat več davčnih olajšav bi ljudje lahko uporabljali za nakup knjig itd.
               Sedaj pa pravi, da je 4-krat manj namenjeno za razno razne tako imenovane
               nedobičkonosne dejavnosti, nekaj, kar je ekvivalentno 2% olajšavi za vse Slovence.
               Gospod minister je kot minister za kulturo prispeval še k drugim pomanjkljivostim
               davne zakonodaje, vendar preseneča to, da on v svoji obrazložitvi pravzaprav navaja,
               da nič hudega, če smo to počeli. To je po njegovem običajna praksa. In na koncu še na
               tolikokrat omenjenega Simona Gregorčiča in njegovo proslavo. Gospodje, na proslavo so
               vam preprečili iti vodje poslanskih skupin. Če bi spoštovali pokončnost gospoda
               Gregorčiča, potem bi seveda potrdili veto Državnega sveta, ki ne želi nič drugega,
               kot zagotoviti, da bi ostali ravnatelji pokončni, da bi imeli pokončne učitelje. In
               če si boste pogledali življenjepis gospoda Gregorčiča, pesnika, kaplana, vikarja,
               boste videli, da se je vedno boril za samostojnost službe, ki jo izvaja. In najmanj,
               kar bi lahko naredili tisti, ki tako spoštujete njegov duh, bi bilo to, da bi
               spoštovali voljo Državnega sveta in zagotovili pokončnost slovenskih učiteljev.</p>
               <p>Gospod Simoniti bo v nadaljevanju povedal marsikaj o tem, kar je napisano v poročilu
               Računskega sodišča. Dejstvo je, mnenje Računskega sodišča kot vrhovne revizijske
               institucije je dokončno. In gospod minister, je zato dobili negativno mnenje. In
               gospod minister predlagam, da zato odidete. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim! Tudi jaz, ko sem dobil v roke besedilo te
               tako imenovane interpelacije, bolj ko sem ga prebiral, sem se spraševal, zakaj neki
               ravno minister za kulturo. Zadnji je v seznamu tistih ministrov, ki bi jih morala
               doleteti če že interpelacija. In prišel sem do enega zaključka in mislim, da je še
               najbolj realno, da so interpelatorji enostavno ugotovili pred lokalnimi volitvami, da
               je treba nekaj narediti, in se začeti pojavljati v medijih, vrgli so kroglice v en
               koš in povlekli ven prvo, na njej je bilo napisano ime dr. Vasko Simoniti, in tako se
               ta zgodba zdaj nekako odvija po tem vrstnem redu. Naslednji minister za zdravje in
               tako naprej. Včeraj ste se nekateri čudili načinu odgovora ministra na to kar je v
               tej tako imenovani interpelaciji napisano. Če že Poslovnik Državnega zbora ni dovolj
               za drugačen pristop, potem bi vam vendarle že, po mojem, politična kultura tistih, ki
               ste podpisani, nekateri med vami imate zelo dolgo kilometrino v Državnem zboru,
               morala velevati, da se tak dokument vloži na tak način, kot se v enem resnem
               parlamentu spodobi, se pravi z postavljanjem vprašanj, ki terjajo odgovore nanje, in
               ne z vnaprejšnjo obtožbo, tako kot ste to storili vi. Poslovnik pravi: ko se slišijo
               odgovori, se sprejme odločitev o tem, ali je ta obtožba potrebna ali ne. Vi ste pa že
               kar takoj v štartu, vas odgovori ne zanimajo, napisali: minister, oditi morate, ker
               mi menimo, da je tako prav. To ni v redu. Mislim, da bi ta faza lahko prišla šele po
               tistem, ko bi na podlagi odgovorov ocenili, ali je vaša interpelacija smiselna in
               upravičena ali ne. Jaz osebno sem pričakoval, da nekaj hranite v rokavu za ta Državni
               zbor, za to omizje; in zanimivo, do danes ničesar od tega ni, zdaj jaz ne vem, ali to
               hranite za zadnjih nekaj minut, ki bodo na koncu na voljo. Tudi kolega, ki je govoril
               pred mano, me je malo razočaral, čeprav je potegnil enega <q>"kobajagi"</q> aduta iz rokava;
               negativno mnenje Računskega sodišča na zaključni račun za leto 2005, pa tudi to ni
               noben adut, kar bom kasneje pojasnil. Nič, nič in še enkrat nič, razen nekaj
               klipingov, časopisnih člankov, nekih, frustriranih navedb, ki, ne vem, iz česa
               izhajajo, seciranje osebnosti ministra, ki da je aroganten, nedostopen in tako naprej
               in podobne zadeve. Interpelacija je vendar resna zadeva za vse nas, tako za pozicijo
               kot za opozicijo. Gre za to, da se tistega, ki ne deluje v skladu z Ustavo, z zakoni
               in pričakovanji tega Državnega zbora, opomni, da mora delovati bolje, ali pa je
               bolje, da odide. Ampak zato je treba imeti neke argumente, ki jih žal v tem
               konkretnem primeru, kakorkoli obračamo to besedilo in navedbe, ki smo jih slišali
               včeraj in danes, ni najti. Večina razprav se je vrtela okrog RTV naročnine, slabega
               programa. Mislim, da minister s tem nima, oprostite, ničesar. On je bil dolžan
               zagotoviti sprejem ustreznega zakona, ki naj bi razmere na slabo vodenem javnem
               zavodu, ki se še vedno niso uredile, ker se ne morejo na hitro urediti, kar nekaj
               časa bo potrebnega, da se bodo uredile v tem vsebinsko-finančnem smislu, v smislu
               poslovodenja uredile in tukaj se njegova pristojnost neha. Mi smo ta zakon sprejeli,
               organi tega zavoda so bili imenovani in njihova naloga je, da terjajo odgovornost od
               vodstva, v kolikor ne uresničuje zastavljenih programskih ciljev. Ti kadrovski
               cunamiji in te pravljice, ki naj bi jih izvajal minister, mislim, da so to neresne
               zadeve in niso vredne resne diskusije. Slab program.</p>
               <p>Se strinjam, mogoče je to res, ampak to spet ni stvar ministra, lepo vas prosim in
               ne razpravljati v tem Državnem zboru, ko govorimo o delu in odgovornosti ministra na
               področjih, za katera je zadolžen.</p>
               <p>Druga zadeva. Večni <q>"šlager"</q>, nesrečna Lipica. Če bi samo desetina od tistega,
               kolikor se je predebatiralo o njej, v zadnjih enajstih letih bilo narejenega, pa se
               danes verjetno o tem ne bi bilo treba pogovarjati. Ampak preveč govorjenja, premalo
               ukrepov, vsak dober ukrep, ki je bil zastavljen, blokirati, mislim, da vodi k temu,
               še nekaj časa potem stvari ne bodo urejene tako, kot bi morale biti. Lepo vas prosim,
               zakaj ste pa potem, ko ste sprejeli, takrat ste bili vi na oblasti, pred enajstimi
               leti, Zakon o Kobilarni Lipica, temu istemu javnemu zavodu v proračunu okrnili
               sredstva za delovanje iz skromnih 50 milijonov na 30 v prvem letu, ko je začel
               poslovati. Če je za vas ta zadeva tako pomembna in sedaj nasprotujete vsaki pametni
               odločitvi, vsakemu pametnemu ukrepu, ki naj bi na eni strani pripeljal v ta javni
               zavod evropska sredstva, na drugi strani pa omogočil razvoj dejavnosti, ki so
               komplementarne na tem območju, kar zgolj igrišče nesporno je, in počasi pripeljal, da
               bi se iz tega območja preselile pa tiste, ki so moteče in ki jih niste niti z
               besedico omenili. To je igralnica v jedru Lipice same in kar se bo sigurno v roku 20
               let zgodilo, seveda pa ne jutri. Takrat, pred dvajsetimi leti, ko je bilo igrišče
               narejeno, ni bilo nikogar, ki bi opozoril ali pa nekoga interpeliral zaradi tega, ker
               se je spremenila namembnost, ne da bi bil plačan tolar odškodnine, ker se je delalo
               brez gradbenega dovoljenja kljub temu, da bi se tudi takrat moralo delati na podlagi
               takih aktov. Nikogar. Danes, ko se zadeve naj bi sanirale na tak način, da bi ta
               produkt normalno zaživel, ker je bil v okviru, tako kot je sedaj zasnovan, omejen v
               svojem razvoju; mimogrede, to je edino igrišče, ki deluje celo leto na območju
               Republike Slovenije, edino igrišče in zaradi tega je bilo tudi včasih reklamirano s
               sloganom <q>"Od januarja do januarja"</q> in nič ne moti osnovnega produkta, ki je konjereja
               in vsega ostalega kar je z njo povezano. Popolnoma v ničemer. Dopolnjuje ga. In je
               sedaj zaradi teh odločitev, ki se blokirajo, ta razvoj omejen in otežkočen. Nihče ni
               omenil, da se je letos, po dolgih letih omogočilo čiščenje površin, ki so bila dolga
               leta zaraščena, da se je za ta namen tudi dobilo sredstva izven Republike Slovenije
               in da je končno prišlo do tega, da se je ta produkt začel nekako odvijati v normalni
               smeri. Tudi ko bo prišlo do drugačne zasnove tega igrišča, ne bo bistveno razširjeno,
               že sedaj pa ne obsega niti 5% celotnega lipiškega posestva, ki obsega preko 300
               hektarjev. In to za vas ni problem. Za vas, navajate, da je minister Simoniti
               odgovoren zaradi tega, ker je posredoval v sprejem nezakonit program varstva in
               razvoja. Kako je lahko nek tak program, lepo vas prosim, nezakonit? Na podlagi
               katerih utemeljitev? Zaradi tega, ker predvideva ureditev enega območja. Ali je to
               nezakonito? Ali je nezakonito, če se predvideva ureditev zapuščenih degradiranih
               površin? Ja, če je to nezakonito, lepo vas prosim, potem sem pa jaz prvi, ki se
               trikrat podpišem pod tako nezakonitost. Zame je ne nezakonito, ampak nedopustno, da
               se na tej točki politizira. To ni stvar tega parlamenta, to je stvar tistih, ki jim
               je zaupano upravljanje in vodenje tega območja. In mi moramo samo s svojimi
               odločitvami omogočiti, da lahko normalno delajo, ne pa jih pri tem delu na vsak način
               ovirati, zraven pa še iz teh kvazi nezakonitih postavk interpelirati ministra. In
               potem cvetka v tej interpelaciji na strani 32, ko polemizirate med drugim tudi z
               izjavo predsednika sveta zavoda dr. Miha Brejca, ki je rekel, da bi bilo dobro, da bi
               začeli v tej državi malo več delati javni uslužbenci, če poenostavim. Ne pa
               parlamentirati o tem, ali je tisto, kar je bilo na nekem nivoju sklenjeno, dobro ali
               slabo. In napišete v smislu rumenega tiska: "Sicer pa so grozilne izjave gospoda
               Brejca kot aktivnega igralca golfa in predsednika Golf kluba Lipica razumljive tudi v
               luči dejstva, da si je v bližnji vasi kupil počitniško hišico in ima do igrišča v
               Lipici le streljaj, poleg tega pa naj bi bil po nekaterih navedbah že od prej viden
               <stage>(zastonjkarski od zadnjih volitev)</stage> obiskovalec lipiškega igrišča." Lepo vas prosim!
               Res sem razočaran nad vami, globoko. Iz istih ust, iz katerih prihajajo besede o tem,
               kako si ima vsak pravico izbrati, kje bo živel, iz istih ust prihajajo besede
               osporavanja nekomu, če se je odločil, da si bo nekje postavil neko sekundarno
               domovanje ali karkoli že je. V čem je tu problem? Neka natolcevanja, ki ne sodijo
               niti v rumeni tisk, v besedilu interpelacije zoper ministra za kulturo, dr. Vaska
               Simonitija!</p>
               <p>Edina stvar, ki ima težo, je navedba glede negativnega mnenja Računskega sodišča, ki
               ga je izreklo Ministrstvu za kulturo za leto 2005. In tudi tu se ne pove korektno,
               tako kot je bilo to povedano na javni seji Komisije za nadzor proračuna in drugih
               javnih financ, da so bile nepravilnosti, ki so bile ugotovljene, že v teku revizije
               odpravljene, kar je ugotovilo Računsko sodišče, in da zaradi tega ni bilo potrebno
               niti odzivno poročilo - bile so odpravljene in ni bilo potrebno niti odzivno
               poročilo. Kljub temu se vehementno natolcuje glavni problem, negativno mnenje. In
               zakaj je do njega prišlo v največji meri? Zakaj? Zaradi tega, ker je minister kot
               dober gospodar omogočil, da so institucije, ki so nacionalnega pomena - Slovenska
               filharmonija, Filmski sklad, Zavod za varstvo naravne in kulturne dediščine -
               dobivale sredstva za svoje delovanje kljub temu, da niso imele po mnenju Računskega
               sodišča v pravem trenutku sprejetih programov dela in finančnih načrtov. To je bil
               glavni očitek. In ker gre za veliko višino sredstev, velik obseg tega proračunskega
               denarja, se je zdelo pač Računskemu sodišču primerno, da opozori na to dejstvo, da se
               to v bodoče ne bi smelo dogajati. Ampak ponovno se vprašajmo, kje je tu odgovornost
               ministra. Za mene osebno bi bil minister odgovoren, če bi teh sredstev ne nakazal.
               Slovenska filharmonija ne bi dobila plač, ne bi dobili stroškov za delovanje. Jaz sem
               trdno prepričan, da bi bil šele po tem en velikanski rompompom in nezadovoljstvo. In
               tudi nima neposredne pristojnosti, da bi lahko svetom zavodov ukazal, kaj in kako naj
               počnejo. Tudi tukaj ni problem tega ministrstva, ampak nekoga drugega. In po moji
               oceni je v tem primeru ravnal edino pravilno in tako, kot je bilo v danem trenutku
               najbolj oportuno. Jaz osebno ocenjujem, da v temu besedilu ni niti argumenta, ki bi
               govoril o tem, da minister ne opravlja svoje funkcije tako, kot se je obvezal v
               Državnem zboru. Jaz ocenjujem, da bi bilo dobro, da bi se nad tem zamislili tudi
               predlagatelji in v bodoče premogli vsaj toliko politične kulture ter sklep o tem, kaj
               naj se stori, predlagali takrat, ko bodo slišali odgovore na tisto, kar se očita in
               tako, kot veleva v končni fazi tudi Poslovnik Državnega zbora. Jaz seveda
               kakršnegakoli predloga za razrešitev ali česarkoli drugega na podlagi tega, kar je
               bilo tukaj povedano, ne morem podpreti. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vseeno prosim za malce več miru v dvorani, da lahko nadaljujemo sejo.
               Besedo pa dajem gospodu ministru. Prosim.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa, gospod predsedujoči. Nekaj se je nabralo vprašanj in trditev, na katere
               bom skušal na kratko odgovoriti. Poslanec gospod Juri je govoril o zmanjšanju
               sredstev, ki naj bi bila namenjena za TV Koper-Capodistria. Torej moram reči, da je
               to stvar seveda RTV hiše in njenih programskih institutov, ki se seveda morajo med
               seboj kar se da usklajevati in uskladiti.</p>
               <p>Glede gledanja televizijskih programov, zlasti TV Dnevnika in komercialne, mislim,
               da je že gospod poslanec Tanko povedal, da so to različni koncepti in vsaj do
               določene mere se mora seveda tudi na javni televiziji takšen Dnevnik povsem drugače
               oblikovati in ima zaveze in obveznosti do celotne države Slovenije, popolnoma je
               drugačna, kot ima neka komercialna televizija. Kar zadeva tega, kar je gospod Germič
               rekel, pa morda tudi gospod Juri, da sem ga v gotovi stvari razočaral, da sem
               prvopodpisano napadel, gospod Germič pa pravi, da sem podcenjujoč in da je ta moj ton
               pač neprimeren. Me zanima, kako ocenjuje včerajšnje besede, ko so padale brez
               argumentov, vendar grobe, o tem, da so Vlada in tisti, ki je Vlada postavila, so
               eksekutorji, čistilci in seveda hlapci. To so zelo žaljive in bombastične oznake,
               zlasti tista, ki jo je izrekla poslanka Liberalne demokracije Slovenije, gospa Cvetka
               Zalokar Oražem, o zelo pomembni in znani slovenski osebi, da je hlapec. Jaz upam, da
               jo bo tožil za te žaljive besede in da se gospa poslanka ne bo zgovarjala na
               imuniteto. Kajti v primeru tega, kar očitajo meni o mojem podcenjujočem in arogantnem
               odnosu in o teh nalepkah, karakteristikah, ki so se pojavljale v nekih spisih pred 20
               in 30 leti, sem že govoril. Mislim, kaj takega, da neko znano osebo v slovenskem
               prostoru, ki je znana po svojem delu, tako na različnih področjih, označi se za
               hlapca, kaj takšnega nisem že dolgo slišal v parlamentu.</p>
               <p>Glede tega, da sem gospod poslanko Širco označil v zvezi z njenim, po mojem mnenju
               neetičnem delovanjem, imenoval in poudaril sem to, povezoval s tem, da sem govoril,
               da se mi zdi precej neverodostojna sama interpelacija, kar so že moji strankarski
               kolegi utemeljili. In da je ta stvar neverodostojna, seveda izvira iz
               neverodostojnega dejanja same gospe poslanke, saj zagovarjajo avantgardni manifest
               Liberalne demokracije <q>"Človek pred profitom"</q>, medtem ko sama očitno, tako kot je
               ugotovila tudi protikorupcijska komisija, da iz tega dejanja izhaja profit.
               Predvideval bi, da bi se tistim sredstvom morda odpovedala v dobrobit kakšne
               dobrodelne inštitucije.</p>
               <p>Kar zadeva prispevka, o katerem je tudi gospod Germič govoril, in o tem je bilo že
               mnogo mnogo izrečenega, mislim, da ne bi bilo vredno posebej ponavljati. Rekel bi
               isto, kar sem že mnogokrat, poslanci Liberalne demokracije Slovenije in tudi gospa
               Širca, ki je kot dolgoletna politična aktivistka in delavka z mnogimi funkcijami,
               dodatki in visokimi plačami, pa še raznim drugim poslovnim interesom zavezana, naj
               zamrznejo svoje plače v skladu z njihovim avantgardnim manifestom <q>"Človek pred
               profitom"</q> in verjamem, da bodo potem lahko po dveh letih ugotavljali, kakšne so te
               razlike in če je to res, da zamrznitev neke stvari pomeni realno znižanje kljub temu,
               da se nominalno nekaj ne zniža.</p>
               <p>Potem je o tem, se mi zdi, podobno govoril gospod Gulič in sem že o tem bolj ali
               manj odgovoril.</p>
               <p>No, zaradi televizije bi še povedal kljub temu, da smo slišali in da tudi sam trdim,
               da to ni v moji pristojnosti. Vendar, kot sem rekel, sem si pridobil podatke, ki vsaj
               malo pojasnjujejo nekatere stvari. Govori se o boljšem ali slabšem programu, o
               ponovitvah. Te ponovitve so bile zlasti v poletnih mesecih in to ni bilo načrtovanje
               in delo nove garniture, ki je nastopila to šele 1. maja, ampak prejšnje garniture,
               lahko da je tudi tako ravnala, ni očitek, samo kot dejstvo. Je pa v letošnjem letu za
               program namenjena znotraj RTV hiše eno milijarda več in mislim, da bo na programskih
               delavcih, če bodo znali to izkoristiti in predlagali take programe, da bo prišlo do
               realizacije. Volja novega vodstva je vsekakor bila izkazana s tem, da je za
               programske vsebine namenila kar 1 milijardo več.</p>
               <p>Kolikor vem glede komentiranja našega znamenitega košarkarja Vilfana. Moram
               povedati, na pamet sedaj govorim, ampak njega sem videl komentirati tri tedne nazaj
               ali pa torej nedavno tega, da je prišlo sedaj v zadnjem času do kakšnih sprememb,
               torej nisem seznanjen s tem.</p>
               <p>Sedaj, ves čas kampanje ob referendumu ste izpostavljali, da RTV ne bo več
               neodvisna, na drugi strani pa z vsega tega, kar tukaj slišim, pa naravnost želite, da
               bi posredoval na vseh mogočih zadevah na televiziji. To se mi zdi precej čudno
               oziroma morda imate refleks iz prejšnjih časov, ko ste javno priznali, da ste
               Radiotelevizijo seveda tudi obvladovali.</p>
               <p>Glede oddaje o Piramidi. Jaz moram povedati, da jo sam nisem videl, ker sem bil, se
               mi zdi, na proslavi, ob 100. letnici Gregorčiča, imam pa tukaj dolgo izjavo
               Radiotelevizije. Sedaj, če me boste nagovoril, jo bom prebral, drugače je pa dolga, v
               kateri Televizija Slovenije se opredeljuje do tega, verjetno zelo neprimernega
               nastopa poslanca, vsaj tako je ocenjeno, poslanca gospoda Jelinčiča. To ni moja
               ocena, če je bilo neprimerno, ker nisem videl, ampak očitno se o tem toliko govori.</p>
               <p>Gospod poslanec Slavinec je govoril o tem, kako so financirane lokalne televizije,
               ali so privilegirane itd. Jasno je, da so lokalne televizije mediji, ki dobijo več
               sredstev od radijskih postaj, saj prijavljajo na razpis mnogo dražje projekte, ne gre
               pa pozabiti, da tisti medij, ki ta sredstva dobi, mora v enakem znesku tudi ta
               sredstva sam zagotoviti. To je pogoj za oddajo teh sredstev s strani Ministrstva za
               kulturo.</p>
               <p>Sicer je pa gospod Slavinec še povedal v zvezi s filmom Voda v očeh. Na Filmski
               sklad, kot sem dobil informacijo, je bil poslan le dopis, opozorjeni so bili na to
               tisti, ki so ta dopis poslali, da se morajo prijaviti na razpis, česar pa niso
               storili. Glede očitkov o nekih posegih v zvezi s filmi, ki imajo - po tem, kolikor
               sem obveščen - neprimerne pornografske vsebine, pa smo že objavili tudi v javnosti,
               da je nadzorni svet zaustavil to, da bi prišlo do snemanja filma z naslovom <q>"Fucker"</q>,
               po slovensko <q>"Jebač"</q>, in Srednja šola, kjer so zelo jasno in zgovorno prikazane
               pornografske vsebine na srednji šoli med mladoletniki in učitelji. O tem priča tudi
               izrisana snemalna knjiga, ki so jo dobili vsi člani nadzornega sveta na vpogled. Če
               želite, se obrnite na njih, da vam jih posredujejo. Jaz sicer verjamem, da se ni
               treba o vsaki stvari plebiscitno odločati, vendar pa mislim, da so nekateri organi
               znotraj filmskega sveta, ki imajo do česa takega tudi pravico povedati svoje mnenje
               in se od tega odvrniti. Tudi sam, če si dovolim, kljub temu, da tega nisem videl, si
               bom pridobil in si to natančno pogledal, če je v moji moči, če ne drugega, bom javno
               povedal svoje mnenje, ali sem za take vsebine ali ne. Kolikor poznam filmske sklade v
               tujini - in z nekaterimi državnimi institucijam, sem se prav v zadnjih dveh mesecih
               vsaj posredno lahko preko kontaktnih oseb pogovarjal, ki sofinancirajo take filme -
               pri vsej liberalnosti, zahodni, taki in drugačni, so predpisi glede tega zelo jasni.
               Mislim, da je Filmski sklad povsem primerno ravnal v zvezi s tem.</p>
               <p>Kaj se je govorilo, v to se ne bom spuščal, kako se danes nekateri hvalijo javno
               tudi v parlamentu, če jim je kdo v prejšnjem režimu prst pokazal, pa če so mu mogoče
               pol ure prisluškovali in tako naprej. Veste, o teh stvareh naj osebno sami ljudje ne
               govorijo. Poznamo, da je bilo 30 tisoč ljudi obsojenih na strahovite kazni,
               strahovita mučenja. Najmanj petkrat, šestkrat toliko ljudi je posredno zelo trpelo,
               obsojeni so bili od enega do petnajst let ali na smrt. In zdaj, če je nekomu kdo prst
               pokazal, pa malo znotraj nekih družbenopolitičnih organizacij, da so mislili, da se,
               ne vem, kaj dogaja, lepo vas prosim! Ljudje, ki so deset, petnajst let sedeli po
               samicah, se ponavadi niso hvalili s temi stvarmi, ampak so bili izredno dostojni in
               pokončni. Eden izmed njih, naj mi bo oproščeno, ker se velikih imen ne sme pogosto
               izrabljati, je bil vsekakor Jože Pučnik, ki se s takimi stvarmi nikoli ni hvalil.</p>
               <p>Gospod Cvikl govori, da bi bilo dobro, če odidem, ker sem nekulturno ravnal s
               sredstvi proračuna. Res je, da je Računsko sodišče dalo negativno poročilo na delo
               Ministrstva za kulturo, vendar je bilo ugotovljeno, da je bil proračun Republike
               Slovenije, ki znaša okoli 1.800 milijard, da je bil oškodovan za celih 1.443 tolarjev
               denarja, kar se je tudi takoj povrnilo. Vsi ostali očitki so bili pravočasno
               detektirani in odpravljeni, to je že gospod kolega tudi zelo dobro povedal, kako je s
               tem. Vse je bilo tudi opravljeno. To je gospod Cvikl slišal na Komisiji za nadzor
               proračuna, kjer je sam vodja tega, kjer je gospod Jorg Petrovič, član Računskega
               sodišča, povedal, da so bile nepravilnosti, ki jih je bilo mogoče odpraviti v teku
               revizije, že odpravljene in celo tako daleč je prišlo, da niti ne zahtevajo od
               Ministrstva za kulturo odzivnega poročila kljub temu, da je negativno poročilo
               dobilo, kar logično sledi. Na Ministrstvu za kulturo smo odzivno poročilo kljub vsemu
               naredili. To je gospod Jorg Petrovič povedal, ki spada v vrh tega Računskega sodišča.
               Enako je predsednik Računskega sodišča, gospod Šoltes, na seji Komisije za nadzor
               proračuna in drugih javnih financ izjavil, da je Računsko sodišče zahtevalo odzivno
               poročilo le od šestih ministrstev, to je bilo 8.11.2006, in med temi ni našteto
               Ministrstvo za kulturo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl, imate repliko? Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Zelo na kratko. Gospod minister, očitno ne poznate dejstev. Dobili ste negativno
               mnenje, ne negativno poročilo. Prvič, negativno mnenje. Drugič, dobili ste negativno
               mnenje, ker ste več kot za 5% vašega proračuna izvajali v nasprotju s pravili. 5%
               vašega proračuna je milijardo in pol tolarjev. In seveda, gospod minister, če
               mislite, da lahko kar tako sami nekomu daste 30 milijonov, drugemu 240 milijonov, ali
               da kršite obveznost plačilnih rokov, potem pač delujete v nasprotju s finančno
               kulturo, opredeljeno v slovenski zakonodaji. Zato ste dobili od vrhovne revizijske
               institucije negativno mnenje. To so dejstva.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Ja, saj ne zanikam, da to niso dejstva, vendar so se stvari potem uredile in se je
               popolnoma jasno pokazalo, da teh 30 milijonov ne pomeni tistega velikega zneska, ki
               bi pomenil znotraj oblikovanja programa tisto nujno stvar, ki se jo sicer zahteva.
               Kajti ob dvemilijardnih sredstvih, velikih sredstvih, ki jih dobiva Slovenska
               filharmonija, 30 milijonov ne pomeni tistega zneska, zaradi katerega bi bilo treba
               popravljati letni načrt.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Cvikl, veste, da replike na repliko ni. Nadaljujemo s prijavljenimi in vabim k
               besedi gospo Širco.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Najprej, gospod Jerovšek, Vrsno nad Sočo ni na Krasu. Tam se je rodil
               Simon Gregorčič, to pa ni Kras. Gospod minister, težko je poslušati iz vaših ust
               besede o etiki, vi govorite o etiki, ko ste meni v preteklosti grozili, da ne boste
               nehali obračunavati z menoj, četudi bo pri temu trpela moja družina. Grobo ste to
               rekli in vemo, roka ni bila mirna ob temu vaša. Nisem pa v celotni diskusiji
               opredelila še nekaj zelo pomembnih argumentov, ki jih tisti, ki obračunavate z
               interpelacijo, ker jo očitno opredeljujete za brezpredmetno, še preden jo preberete,
               podobno kot minister, niste opazili, gre za zelo težavna in usodna dejstva, ki se
               tičejo slovenskega filma. Kaj se dogaja na slovenskem filmu. Danes smo 30.11., en
               mesec pred koncem leta, in 1. januarja 2007 česa noben slovenski producent ne ve, kaj
               bo lahko delal in kaj ne bo. Zakaj? Zaradi tega, ker so se vaši tako imenovani
               cenzorji, ki ste jih imenovali v nadzorni svet, odločili, da bodo oni oblikovali
               filmski program, da bodo potem, ko so odstranili hitro roko, dobesedno čez noč, brez
               argumentov, direktorico filmskega sklada, sami oblikovali program. Ta program
               oblikujejo tako, da ga merijo po vatlih lastnih kriterijev in lastnih interesov.
               Njihovi lastni kriteriji so ocenjevanje prizorov in primernosti igralcev, ki so za
               njih določeni. Direktorica se je borila za transparentnost, čistost in dobrobit
               slovenskega filma, vedela je pa preveč. Vedela je tudi, kam gredo in kam naj bi šli
               denarji, ki ste jih vi lepo, sicer zelo lepo za nekaj tolarjev dobili, ampak usmerili
               v klientelistične projekte tistih ljudi, ki sedaj hočejo sanirati propadle projekte
               izpred 15-ih let oziroma malo manj. In so bili zraven pri njih. In ti denarji niso
               majhni, veliki so in pogojevani. Direktorica, ki je to nadzorovala, je morala domov,
               pa ne samo zaradi teh vednosti, tudi zaradi drugi. Imate področje filma, ki ga vodi
               centralizirana ekipa, ekipa, ki povezuje Filmski sklad, Kinoteko, Televizijo
               Slovenija in ki upravlja ključne vzvode slovenske vizualne kulture in politike.
               Nastavljate take ljudi, zraven ni enega danes in tudi včeraj, ki vodi direktorat za
               medije, ki je v začetku 90-ih let dobesedno uničeval slovenski film, skupaj ob
               ministru, ki ni dal dovolj poudarka slovenski filmski proizvodnji, zaradi česar 15
               let po tem še vedno moramo vsi skupaj, tudi vi, popravljati finančno stanje na
               področju filmske umetnosti. Predlaga ta gospod, ki je po vsej verjetnosti vam pomagal
               spesniti uvod te interpelacije, pomaga pisati zakone, h kateremu ne prepušča
               nobenega, ki kaj ve in kaj zna o filmu, tudi direktorice Filmskega sklada ne, kajti
               ta je imela in dobila prepoved, da sodeluje na razmišljanju, na diskusiji, ki so jo
               sami soorganizirali namesto Ministrstva za kulturo, o tem, kakšna bo usoda filmske
               kulture v prihodnje, tudi z novim zakonom in to s takim zakonom, takega je namreč vaš
               adjutant predlagal, da bi centraliziral slovensko filmsko umetnost, združil v nekaj,
               kar je bilo 15 let od tega odpravljeno na srečo, ker ni funkcioniralo in se je moralo
               umakniti v zgodovino.</p>
               <p>Gospod minister, tudi v Kinoteki ste postavljali vam všečne kadre in jih izbirali po
               nestrokovnih kriterijih, zaradi tega lahko danes povemo, da Slovenska kinoteka je res
               dobila, dvorano nima pa več filma. V Slovenski Kinoteki ni več dobrega programa, ni
               dobrega obiska in tudi ni več zaupanja v njo in to so vam, preden ste nastavili vaše
               ljudi, povedali vsi, ne samo v Sloveniji, ampak tudi iz mednarodnih združenj s
               svojimi podpisi. Vi jih danes imenujete kot vsi ljudi, ki spregovorijo iz Evrope, da
               so tako imenovani. Minister, ne vem, kako boste leta 2008 lahko vodili pogovore z
               vašimi kolegi iz Evrope, ko pa vendarle danes tiste, ki so vam včeraj povedali, da
               pišete zakone, ki vodijo v katastrofo, opredeljujete, kako, za nizke, brezvredne,
               nepomembne uradnike, ki naj raje <q>"štimajo"</q> stvari doma, ne pa hodijo nam govoriti,
               kaj vi narobe delate.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo z razpravo o Simonu Gregorčiču. Gospod Jerovšek ima repliko,
               prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Poznavalci Simona Gregorčiča seveda vemo, kje je Vrsno. Ampak gospa Širca pa žal ne
               ve, da besedna igra <q>"Nevihta iz Krasa"</q> se je nanašala na Mahniča, ki je iz Krasa in
               vi ste prav tako iz Krasa, in zaradi tega sem jaz rekel, da bi mojster slovenske
               besede Simon Gregorčič danes verjetno zopet metaforo uporabil za vas - besedo
               <q>"Nevihta iz Krasa"</q>, kajti Mahnič je na Gregorčičeve pesmi reagiral tako, kot vi danes
               reagirate na gospoda Simonitija in na kulturne delavce. Jaz vam predlagam, da si
               preberete Gregorčičeve pesmi, da boste razumeli, na koga, na kaj je on s svojimi
               metaforami pač ciljal. Jaz Gregorčiča zelo dobro poznam, tako da ne vidim, čeprav se
               imate vi za poznavalca, ampak žal ga jaz mogoče boljše poznam. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod minister, prosim.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Torej, gospa Širca je glede na svoje delo, ki ga je ugotovila
               protikorupcijska komisija o tem, da se je oddajalo neka dela, medtem ko je bila sama
               predsednica sveta Slovenske kinoteke, dejala, da sem nekje povedal, da bom jaz nekoga
               uničil in njegovo družino. Ali lahko poveste: kje, komu in kdaj. Bi bilo dobro
               slišati, ker te vaše približnosti, kot sledijo tudi iz tega, kar ste naprej govorili,
               bom seveda z veseljem poslušal in bomo to razčistili, če je treba.</p>
               <p>Govorite o tako imenovanih cenzorjih, ki so postavljeni - kateri so ti tako
               imenovani cenzorji? Od kje vam to vsesplošno vedenje in znanje, da lahko tako zviška
               ocenite, kaj je cenzor in kaj ne? Vi ste tu politik, nič drugega, tako kot jaz.</p>
               <p>Govorite, da je 15 let trajalo pravzaprav eno težko stanje znotraj te filmske
               dejavnosti in tega celotnega sektorja. Torej, 15 let, ne vem, zadnjih 12 let ste bili
               vi tam. Imeli ste Kinoteko, ki je bila dve leti zaprta, in ste sami sebe pravzaprav
               spodbujali, kako ste mednarodno in čudovito priznani. Čudno, da sem moral to jaz
               narediti potem v pol leta. In še nagajali ste vsi, torej tisti, da ne bi do tega
               prišlo.</p>
               <p>Govorite o zakonu, ki naj bi škodoval. Zakon je bil konec junija dan v javno
               razpravo, ta je trajala en mesec, nato se je podaljšala. Prišlo je 17 pripomb, od
               tega so prišle dejansko po pravilih samo dve ali tri, ostale niti ne, pa vendar je
               direktorat menil, da jih kljub temu upošteva in da se skuša to vključiti. V tem
               zakonu ne vidim nobenega političnega zakona. Nikoli pa nisem slišal tudi od vas, ki
               se očitno smatrate, da tako suvereno sodite o filmu, da ste verjetno eden največjih
               poznavalcev filma, torej, nikoli nisem slišal od vas, da bi pismeno oddali kakšni dve
               strani dobrega predloga, če je kaj treba spremeniti. Če mislite, da je treba pustiti
               tako, kot je, pa argumentirajte pa naj se pusti. Kot vem, pa se je ta zakon
               pripravljal že od leta 2001 in se ni nič pripravilo. In potem, ko so me prepričali
               sodelavci in ljudje s filma, s katerimi sem se srečeval, da mora do nečesa priti, da
               mora priti do sprememb, smo se lotili tega zakona. Jaz upam, da je dober in da je
               namenjen predvsem temu, da bo boljša filmska produkcija. Pri tem predvideva zakon
               tudi boljše povezovanje prav televizije, torej sil, bi človek rekel, Filmskega
               sklada, Vibe in televizije, da bo prišlo do močnejše filmske produkcije. Jaz to
               iskreno upam. Če mislite, da je drugače, lepo vas prosim, oddajte še danes svoje
               predloge, ki bodo konkretni, ne pavšalni, ampak natančni. Prvič, ali je vredno, da
               filmski zakon kakorkoli spremenimo, drugič, da kaj uredimo in kaj natančno je treba
               urediti. Ne pa tega vezati samo na tiste spet, ki mislite, da so neki moji ljudje,
               tisti vaši so pa spet boljši. Tisti so v bistvu ljudje, ki niso nobene posebne
               nadarjenosti pokazali, znajo pa vse o teoriji, filmov so videli pa toliko kot jaz.
               Ja, jaz to vem, ker sem se pogovarjal s temi ljudmi, pa sem videl. Tudi z gospo Širco
               sem se pogovarjal. Tako kot ste vi razsodnik o tem, kaj komu verjamete. Kdo, za božjo
               voljo, pa ste vi, ki boste razsojali, ja, jaz vam verjamem, vam pa ne! To je
               približno tako.</p>
               <p>Glede Kinoteke moram povedati, da je gospod Ravtar zelo uspešen direktor, izredno
               kvaliteten človek, zelo dobro izobražen, vsekakor človek, ki obvlada. Napeljal je
               stike z mnogimi tujimi institucijami. Glede tistih mailov, ki so pa s celega sveta
               prihajali, veste, te stvari zna vsak. To se sproži en mail na 200 naslovov, s
               tekstom, ki je povsod isti. Če dobim iz Tajske ali pa iz Hong Konga ali pa z Bocvane,
               da notri piše, vi pa direktorja Kinoteke, slovenskega, Staša Ravterja pa ne boste
               postavili. Mislim, da ga v Bocvani ne poznajo in da tako kompetentnih ljudi, ki bi
               vedeli, kaj se dogaja tukaj, pa vendarle preko takih mailov ne moremo upoštevati.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca, izvolite, v imenu predlagatelja.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Če ena stvar, gospod minister, je neetična, neetična je, da kujete kapital na
               ramenih mrtvih. Tako na področju Slovenske kinoteke kot tudi mogoče v Lipici. In ker
               ste me prosili, da vam povem na kakšno neetičnost ciljam, naj vam povem, da grožnje,
               o katerih sem prej govorila, so bile izrečene v prostorih Radia Slovenije po enem
               soočanju, Studio ob 17., ampak, gospod minister, štiri oči vi lahko znate
               interpretirati zelo po svoje. Jaz za to vem, tako kot ve gospod Križman za nek
               odgovor, ki ga vi ne priznavate. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Se opravičujem, ampak tole, za tiste grožnje, to ni res. Nobenih groženj ni bilo,
               nikoli nobenih groženj, ampak ravno obratno. Če bi specifizirali vaše članke in vaše
               besede, ki jih objavljate, bi verjetno drugače zveneli. Na ramenih mrtvih se mi pa
               malo degutantno zdi. V mojih člankih, v mojih odgovorih tega imena spoštovanega
               gospoda, ki je bil tudi moj prijatelj, nikoli nisem omenil, mislim pa, da ste ga vi
               in vsi tisti, ki so vas podpirali. Zelo nespodobno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Školč, v imenu predlagateljev. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Spoštovani gospod predsednik, kolegi, gospod minister! Dva dni smo priča zelo
               klavrni obrambi ministra za kulturo. Kaj poslušamo? Tudi koalicijski poslanci
               pravijo, veliko očitanega je res. Ne vsi seveda. Kaj še pravijo? Mislili smo, da se
               boste lotili slabših ministrov, drugi si bolj zaslužijo interpelacijo kot minister
               Simoniti. So tudi bolj pomembni. Vse to smo slišali. To je slaba tolažba za
               ministrskega predsednika gospoda Janšo, da danes po tem, ko ima javnost že kar
               izdelano mnenje o določenih ministrih, tudi njegovi najbolj zvesti podaniki govorijo,
               da je potrebno del ministrske ekipe zamenjati. Slaba tolažba tudi za državo. Ampak
               tudi če so drugi slabši, ne pomeni, da minister za kulturo ne sme odgovarjati za
               tiste stvari, ki se mu jih očita.</p>
               <p>Rečeno je bilo, da nismo dobili nobenih novih dokazov in da nismo ničesar dokazali.
               O tem bodo presojali drugi, o tem se ne da zagotovo glasovati. Ampak včeraj in danes
               se nam pred očmi res izrisuje klavrna podoba ministra. Najprej se je izkazalo, da ima
               minister velike težave s številkami, da težko posluša stvari, na katere ne more
               odgovoriti in tudi zato verjetno sedaj zapušča dvorano<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Školč, to so neokusne pripombe, kajti 16 ur ne more nihče nepremično sedeti v
               dvorani, ne da bi šel tja, kamor gre cesar peš.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod predsednik, mi smo danes začeli zasedanje ob 10. uri in mislim, da ura niti
               ni še ena in da to niti tri ure ni, ampak pustimo.</p>
               <p>Ko smo včeraj govorili o skladu za knjigo in ko smo ministru postregli s številkami,
               ki nam jih je dal njegov ministrski kolega gospod Bajuk in je ostal seveda brez
               teksta, je spet rekel, jaz imam druge številke. Kaj to pomeni? Da tudi ministra
               Bajuka postavlja na laž, tako kot prej gospoda Križmana. Kaj to pomeni? Da imamo
               poleg Statističnega urada Republike Slovenije, kjer je podatke pridobilo Ministrstvo
               za finance, še nek drug urad, kjer podatke pridobiva minister. Ali pa je morebiti
               nekompetenten in ne zna brati številk? Ali pa morebiti spet poskuša zavajati, kar je
               njegova običajna metoda.</p>
               <p>Včeraj ga je o tem zboru obiskal njegov ministrski kolega gostujoče pero, gospod
               Rupel. Mogoče se je ustrašil, da bo izgubil rubriko v časopisu. Ampak ko sta dobila
               skupaj vprašanje, če lahko povesta, zakaj ne plačajo računa za prosluli let iz
               Londona, tudi na to nista odgovorila. Ne glede na to, da je bil en uporabnik leta,
               drug pa ena od ključnih figur Zbora za republiko, ki je, kot vsi zatrjujejo,
               botrovala zmagi koalicije. Res je, da to ni zapisano v interpelaciji in res je, da
               lahko minister reče, da se to ne dotika njegovega dela, spodobnosti pa. Dobro bi
               bilo, če povedo ljudje, ki so se skupaj zaklinjali, da bodo zbrali prispevke, se
               odpovedali honorarjem in tako plačali račune, zakaj so tudi v tem primeru lagali,
               zakaj tega niso storili? Mi se soočamo s tem, da se vzpostavlja neka kultura laži in
               znotraj te kulture laži minister odlično funkcionira. Ali rabimo boljši dokaz od
               tega, kar je govoril kolega Grims včeraj? Kaj nam je povedal? Da ni bilo nobenih
               slovenskih strokovnjakov, ki bi pisali zakon, da je to naredil on. Takrat je vsa ta
               druščina, ki je zagovarjala ta zakon, govorila drugače, zavajala javnost in zraven
               sramotila profesorje ljubljanske univerze, novinarje, sindikate - pustimo opozicijo,
               to je dopustno -, strokovnjake Sveta Evrope, mednarodnih asociacij in tako naprej, da
               pač ne vedo, za kaj gre, in da so slepi podaniki propadlega režima. Tako je bilo - na
               kulturi laži in prevare ste prepričevali ljudi na referendumu. O tem je govoril
               gospod Grims. In laž je povsod po svetu zadosten razlog za zahtevo po ministrovem
               odstopu. V Budimpešti na Madžarskem se še danes niso pomirile strasti zaradi
               razkritih laži, ki jih je njihov ministrski predsednik sam priznal. Še danes se niso.
               Seveda, laž je dopustna, kadar vas ohranja na oblasti, o tem govorimo. Ampak obrnimo
               stran. Ni samo vprašanje tega, da vladate na lažeh. Dejansko je efekt teh laži, da
               pravzaprav koalicija - in to mene skrbi - pristaja na to, da minister Simoniti in SDS
               v celoti prevzemata infrastrukturo slovenske kulture, in to z zelo podobnimi
               mehanizmi. Z lažjo in manevri ste vzpostavili strokovnjaka Grimsa in odpodili vse
               druge.</p>
               <p>Zelo podobno je bilo pri Lipici. Kaj se je zgodilo pri Lipici? Enak scenarij. Ko so
               na težave opozarjali v kulturnovarstveni stroki, ljudje, zaposleni v Lipici,
               naravovarstveniki, mednarodno združenje, ste vse te odpodili. Na kakšnega
               strokovnjaka ste se oprli? Na gospoda Brejca. Če je gospod Grims predsednik Sveta
               stranke SDS, je gospod Brejc bil ali pa je še podpredsednik stranke, velik
               strokovnjak za Lipico. Večji od vseh, ki so pisali o tem knjige, večji od teh, ki so
               imeli kaj povedati, kako se tem stvarem streže. Zelo podoben manever je bil v
               Kinoteki. Ljudi, ki so kinoteko vzpostavili, ljudi, ki so vzpostavili mednarodno
               mrežo, tudi v afriških državah, toliko da bo ministru jasno, tudi v azijskih državah,
               tudi v evropskih državah in v Ameriki, se jih pač daje v nič. In spet dobimo v službo
               tja, bom rekel, sina predsednika Zbora za republiko. Čista kadrovska manipulacija, ki
               jo počnete. To je slika, ki se izrisuje v teh dveh dneh in lahko si jo pač ogledate.
               Kam pridemo, ko gledamo te stvari? Pridemo v situacijo, ko se tu vsi sprenevedamo, da
               je vse v redu, hkrati pa vidimo, da za hrbtom tega obračuna s strokovnjaki, za hrbtom
               obračuna z ljudmi, ki delajo kulturo, za hrbtom, bom rekel, ljudi, ki so leta in leta
               sestavljali ta mozaik slovenske kulture, v bistvu SDS brezobzirno črta vse. Ministra
               pa ni sram ne laži, ne prevar in mi se tu delamo, kot da ni nič dokazano. Mislim, da
               je čas, da se spametujemo. In tudi če si minister želi, da bi ga imenovali <q>"baron
               Münchausen"</q> bo ostal lažnivi Kljukec.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem zbranim lep pozdrav! Sedaj se seznam izčrpava. Najprej
               dovolite, da se res iskreno zahvalim kolegom iz LDS za nekaj dodatne reklame.
               Vsekakor je lepo, da so se odzvali na ta način in so postavili na ogled tudi svojo
               lastno podobo. Prenosi so pač zelo dobra stvar.</p>
               <p>Prvo, kar bi želel še posebej poudariti, je tole. Kadar govorim v množini in
               poudarim v tem primeru SDS, seveda govorim v imenu poslanske skupine. Kadar pa kakšno
               stvar povem v prvi osebi ednine, pa je to moje osebno mnenje in prosim, da pri
               interpretacijah to tudi upoštevajte.</p>
               <p>Tisto, o čemer smo v SDS trdno prepričani, pa je dejstvo, da bi si slovanska kultura
               zaslužila resen pristop. Da si zasluži resno obravnavo tudi v tem državnem zboru. Žal
               smo porabili kar dva dni zato, da se je izkazalo tisto, na kar smo opozorili že prvi
               dan po vložitvi interpelacije. Besedilo, ki je bilo vloženo, je takšno, da resne
               obravnave problematike slovenske kulture preprosto ne omogoča. Ni argumentov, ni
               dejstev, zelo veliko je kvalifikacij, še več je, če smo čisto pošteni, o tem so se
               lahko prepričali gledalke in gledalci sami v minulih dveh dneh, še več je čisto
               navadnih diskvalifikacij. Tudi osebnim diskvalifikacijam smo bili s strani
               predlagateljev priče <q>"non stop"</q>, tudi pred ravnokar nekaj trenutki. Obžalujemo, da je
               tako, iskreno. Veliko je zagotovo problemov, ki bi jih veljalo pogledati od blizu,
               veliko je stvari, kjer je zagotovo mogoče še kaj izboljšati. Toda vse to ostaja za
               drugič. Sedaj pa je priložnost, da odgovorimo na vse tisto, kar je bilo povedanega
               neresničnega ob tej interpelaciji.</p>
               <p>Prva trditev, o ministru ni bilo mogoče izreči nič pozitivnega. Oprostite, draga
               opozicija, bodite pošteni vsaj sami do sebe, če že do vseh ostalih niste. Ampak eno
               je neizprosno dejstvo, v številkah. Za slovensko kulturo je sedaj na voljo več
               denarja, kot ga je bilo kadarkoli v preteklem obdobju. To je dejstvo. Ampak še eno
               je, o čemer se pa sploh ni govorilo. Ena od temeljnih ocen vsakega ministra temelji
               vendar ja na tem, koliko denarja je ta minister sposoben zagotoviti v proračunu za
               prihodnje obdobje. In ko pogledamo pravkar sprejeta proračuna za naslednji dve leti,
               je tukaj za kulturo na razpolago bistveno več denarja kot sedaj. Še več. Rast
               sredstev za kulturo je mnogo hitrejša, kot je rast celotnih sredstev, ki so zajeta v
               proračunu. To se pravi, je bil minister pri tem izjemno uspešen. In sedaj pridete
               pred ta Državni zbor in zahtevate, naj ministra razreši. Ja, zakaj le? Trdno smo
               prepričani v SDS, da je obrazložitev za to ena sama. Zaradi tega, ker se bliža leto
               2008, ko bomo predsedovali Evropski uniji, ko bo to enkratna priložnost, da
               predstavimo slovensko kulturo celotni Evropi in da se hkrati uveljavimo kot tisti, ki
               smo sposobni voditi celotno Evropsko unijo v naslednjem obdobju. In jaz verjamem, da
               je nočna mora sedanje opozicije, da bo to storila ta Vlada, ampak storila bo in
               verjemite mi, uspešna bo pri tem. To je tisto, kar sledi iz te zgodbe.</p>
               <p>Tako smo bili v minulih dneh priče, zelo velikim in težkim besedam, ki so pač
               poskušale prikriti vso to zgodbo. Mimogrede, trdno sem prepričan tudi o tem, da
               zgodbi, ki sta v zadnjem obdobju razpihnjeni do neba, zgodba o Romih in pa zgodba o
               <q>"izbrisanih"</q>, ki ju internacionalizirajo sedaj na vse mogoče načine, da sta bili
               napihnjeni do tega mere, s tistim medijskim vplivom, ki ga kolegi iz LDS še vedno
               imajo, da sta bili napihnjeni prav s tem namenom, da se ne bi uresničila tista nočna
               mora, uspešno vodenje te vlade na čelu Evropske unije. Ampak to ultralevičarsko
               zgodbo so sami spremenili v absurd, ki se, ne samo pri tistem, o čemer sem že včeraj
               govoril, ko se kot prvo vest na televiziji objavi, da se z neko romsko družino ni ta
               dan zgodilo nič pomembnega, peta ali pa deseta vest pa je, da se je začel zgodovinski
               vrh Nata v Rigi. Ne samo to. Ampak še bolj zabavno je, da se je izrodilo vse skupaj
               že do te mere tistim, ki so to stvar hoteli razpihniti, da je na poziv zelo uglednega
               veljaka ene od opozicijskih strank, župana Vebra, prišlo delat barikade več Romov iz
               Ribnice, proti drugi romski družini. Potem pa naj nekdo še reče, kdo je tukaj, ne
               vem, nacionalist ali pa ne vem, kaj. Ampak zadeva je vsekakor šla predaleč in zato so
               vsi pozivi k umiritvi in k vsemu, kar temu sledi, predvsem pa k več politične kulture
               še kako na mestu.</p>
               <p>Pojdimo nazaj na samo interpelacijo. Ogromno negativnega je bilo povedano o RTV
               Slovenija. Jaz sem trdno prepričan in z vso odgovornostjo lahko to rečem tudi v imenu
               SDS, da se pri tem neznansko pretirava. Ne gre samo za primerjavo s prejšnjim
               obdobjem, kjer se bi lahko že ustrašili tudi za zdravje naših kolegov iz opozicije,
               ker je nastopila kolektivna amnezija. LDS ni nikoli obvladovala televizije, je bilo
               rečeno. Veste kaj, v slovenskih časopisih, v nekem tedniku konkretno, je bilo
               objavljeno verodostojno in nikoli zanikano pričevanje o predvolilni oddaji kar iz
               leta 2004, ko je generalni sekretar, visok veljak LDS, klical na televizijo v oddajo,
               ki je že tekla, in od odgovorne urednice zahteval, pojdite nazaj na predsednika LDS
               in mu dajte dodatno vprašanje. In tista bi ja morala nastopiti kot ščit neodvisnosti,
               ga zavrniti. Ne. Ona je dala ukaz in novinarka, ki je vodila oddajo, je sama
               povedala, da je dobila navodilo na boben, kamera je šla nazaj na predsednika LDS in
               zastavljali so mu dodatna vprašanja. Toliko o neodvisnosti nacionalne televizije v
               času, ko je bila LDS na oblasti. Da o tistem, že prav za zgodovino dobro zapisanem
               pismu, <q>"Dragi Tone, ko boste agitirali med ljudmi za neodvisnost medijev, daj spomni
               se dragi Tone, kakšen velik vpliv je imela tvoja stranka nanje ves čas tranzicije, z
               zakonom ali kar mimo njega"</q>. Podpisan Borut Pahor, predsednik SD. To ni naše.</p>
               <p>Kolegi! Ko ste vse to že kolektivno pozabili, se postavlja vprašanje, zakaj potem
               sedaj tako negativno prikazujete podobo RTV Slovenija, pa ne samo njeno, tudi o delu
               je bilo marsikaj rečenega. Trdno sem prepričan, da vas je izdala vaša lastna
               generalna sekretarka, ko je zahtevala, da naj kar preneha izhajati Sobotna priloga
               Dela, ker pač ni bila uresničena ena zahteva LDS, da bi predstavili posebej še en
               intervju z njihovim županskim kandidatom, dr. Kuničem, ki je potem dejansko dobil 1%,
               tako kot so mu kazale ankete, na čemer je bila ta uredniška odločitev utemeljena. Kaj
               vse iz tega sledi? Da LDS očitno raje uniči nek medij, kot pa, da bi dovolila, da se
               izvije iz njenih krempljev. To je sporočilo te zgodbe. In trdno sem prepričan, da ste
               toliko negativnega naboja - tudi takrat, ko je šlo za referendum, ste točno tako
               pretiravali - zlili samo zato, da bi dali signal svojim volivkam in volivcem, naj se
               raje preselijo na kakšno drugo javno glasilo, kjer imate vi še vedno tako močan
               vpliv, kot ste ga imeli v minulem obdobju, kaj pa se bo zgodilo z nacionalno
               televizijo, vam je pa bolj malo mar. Žal obžalujem, da je tako. Kajti veste, dokler
               je tako, potem je temeljno sporočilo, ki izhaja iz te zgodbe, da še danes dojemate
               volitve leta 2004 in tudi referendum o RTV Slovenija kot neki nesporazum. Ljudje so
               se zmotili, v bistvu so hoteli vas in vam dati prav, pa so narobe slučajno glasovali,
               in se je pač zgodilo nekaj, kar se ne bi smelo zgoditi. Ampak tako razumevanje zgodbe
               je napačno, ljudje so zelo dobro razumeli za kaj gre, spregledali so vas. Morali bi
               spremeniti svoj način dela. Za vas ni bilo dobro, da ste bili tako žaljivi kot ste
               bili v teh dveh dneh. Jaz sem vesel po eni strani, da ste pokazali svojo podobo
               javnosti, kajti to je pač to, kar smo želeli doseči z neposrednimi prenosi. Po drugi
               strani pa obžalujem, ker vem, da bo Državni zbor imel še manj ugleda v javnosti, kot
               ga je imel v minulem obdobju. Tako pač to je.</p>
               <p>Za gospoda ministra pa je potrebno povedati še nekaj, kar se je tudi popolnoma
               napačno interpretiralo. On je znal poiskati dejstva, dejstva, na osnovi katerih je
               opozoril na posamezne trditve v interpelaciji. Ne razumem, preprosto ne razumem, kako
               je mogoče, da v tem Državnem zboru, kjer smo slišali neskončno velikih besed v
               podporo Kosovi komisiji, v podporo objektivnosti, protikorupcijske komisije, o
               nujnosti njenega obstoja za vsako ceno, ko pa se pokaže neko mnenje te komisije in se
               prebere pač neka ugotovitev, citat, zagotovo utemeljen, takrat je pa ogenj v strehi.
               Ja, kako je mogoče, da se je o nekom prebralo tak citat. Odločiti se bo treba,
               kolegice in kolegi, ali je ta komisija objektivna ali je potrebna. Če ste jo
               zagovarjali, potem pač zagovarjajte njeno dejanje.</p>
               <p>Mnogo je bilo tudi zamolčanega. Recimo, na ves glas se je govorilo o tistih
               strokovnjakih iz tujine, ko smo velikokrat opozarjali na njihov dejanski položaj in
               smo po drugi strani poudarjali nekaj, kar se je na vse načine poskušalo medijsko
               zamolčati ali pa vrečti pod mizo. Da so pa po drugi strani podprli ta Zakon o RTV kot
               evropsko naravnan kot demokratični zakon tako znani in ugledni tudi pravni
               strokovnjaki, če hočete, saj so med njimi predavatelji prava, ustavnega prava, prava
               človekovih pravic na najuglednejših nemških univerzah, kot so Hans-Gert Poettering in
               dr. Kristian Schmütz in celo sam Wilfrid Martins, eden od očetov moderne združene
               Evrope. O tem pa se seveda ni hotelo slišati nič. Prišlo je celo do tako absurdne
               situacije, da se je na ves glas poudarjalo mnenje enega od uslužbencev, mnenje
               njegovega šefa, ki pa je govoril v imenu institucij in je bilo popolnoma nasprotno,
               bilo je pozitivno za Zakon o RTV, pa se je takrat kar vrglo pod mizo. Toliko okoli te
               zgodbe.</p>
               <p>Še nekaj. Ves čas se je operiralo s kupom neresnic. Na eno od tistih sem včeraj
               opozoril tudi kvalificiral sem jo. Samo opozorim še enkrat - zato, da se je oblatilo
               enega človeka, se je prej dvakrat kršilo ustavno pravico do obveščenosti javnosti,
               lansiralo o njem neresnico, in to neresnico ste še danes neštetokrat ponovili, čeprav
               sem včeraj pokazal verodostojne dokumente, ki vas postavljajo na laž. Pa tem
               dokumentom nihče ni oporekal, ker veste, da so resnični. Minister, ki pa je znal
               zagotoviti dobra sredstva, ki si je znal zagotoviti dobre sodelavce, je konec koncev
               ravnal zelo racionalno. Vsi vedo, da so prejšnje vlade najemale za mnoge zakone
               zunanje ekipe in jih strahovito drago plačale. Za vse te zakone, kolikor je meni
               znano, ni bilo treba dati niti tolarja. Ta minister si zasluži za to priznanje. In
               zasluži si našo podporo, in s skupno željo, da nadaljuje uspešno delo, mu jo v imenu
               SDS tudi zagotavljamo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sprašujem gospoda ministra, ali želi še dodatno? <stage>(Ne.)</stage> Sprašujem
               predlagatelje. Izvolite, gospod Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod predsednik. To, kar smo pravkar poslušali, je zanimiv pristop
               k interpelacijam. Kolega Grims najverjetneje ve, da je interpelacija, ki je na
               sporedu, interpelacija o delu ministra za kulturo, ne pa o delu kolegice Majde Širca.
               In tisto, kar je treba znati demonstrirati, je, da je njegovo delo ustrezno, ne, kaj
               sta Miha in pa Janez naredila slabega na Dolenjskem. Zato je zgrešil cilj. Ampak to
               se mu dogaja redno. On namenoma pozablja, da so bili pri pripravi zakona, o katerem
               je tu toliko govora, porinjeni na stran ljudje, ki so dokazano strokovni na tem
               področju. Dr. Manca Košir je priznana strokovnjakinja za to področje v tej državi.
               Ali je to komu všeč ali ne, posebej nepoznavalcem, je drugo vprašanje. Prof. dr.
               Slavko Splihal se lahko zdi morda takšnemu strokovnjaku na nekem drugem področju
               neprimeren strokovnjak na področju, o katerem sam ne ve kaj dosti, vendar je to
               mednarodno uveljavljeno ime na področju komunikologije; ne vem, če poznate bolj
               uveljavljeno ime v tej državi. Dr. Marko Milosavljevič, prav tako znano, uveljavljeno
               ime na tem področju. Dr. Sandra Bašič. Namesto teh ljudi je napisal zakon od prve do
               zadnje črke, je bilo tu rečeno včeraj, naš kolega! Hvalevredno podvzetje! Danes je
               povedal tudi, da za to ni zaračunal niti tolarja. V redu. Ampak sam bi raje videl, če
               bi bil zakon napisan, kot se spodobi, in ne bi ministru nič očital, tudi če bi to
               stalo milijon tolarjev. Mislim, da bi bilo za to državo to bistveno bolje. To je
               mešanje argumentov, to je logika, ki je mislim, da izjemno škodljiva za to področje.
               Zadnjič sem imel priložnost poslušati nekje pozno ponoči na televiziji oddajo, kjer
               se je razglabljalo o tem, kako podobo Slovenije, identitetni znak kreiramo. Tudi tam
               so sedeli v omizju ljudje, ki so bili zelo različni po kvalifikacijah. Gospod Licul
               ki je avtor podobe denarja te države in mislim, da tudi potnega lista in ne vem česa
               pač še, zopet mislim, da za vse, ki približno kaj vedo o tem zadosti pomembno ime, da
               bi lahko bil povabljen k temu projektu, ni bil povabljen oziroma v tem projektu ni
               sodeloval, društvo, ki je samo ponujalo, da bi sodelovalo pri tem, je bilo zavrnjeno.
               Je pa sedelo kar neko število ministrov v tej komisiji, ki vsaka čast, na nekih
               drugih področjih. Ampak če se spoznam na golf, to še ne pomeni, da urejam Lipico. Če
               sem zdravnik, to ne pomeni, da gradim hiše. Če sem geolog, ne pišem zakonov, ki
               urejajo medije. To je temeljna logika. Če to delam zastonj, me to nič bolj ne
               kvalificira za to, da bi se s temi področji ukvarjal. To, gospod minister, je resna
               zadeva. To, da vam je kolega prišel tukaj povedat, da ne vzdržijo vaše trditve, in
               jaz sem gospodu Grimsu zelo hvaležen za to, da so zakon pisali strokovnjaki, ampak ga
               je napisal on, je za mene odkritje te interpelacije. Hkrati pa sem se naučil še
               dvojega. Ne samo, da ne govorite posebej radi resnice, da torej govorite v nasprotju
               z dejstvi, v tem primeru, sedaj ko vem, da na štiri oči zelo radi poveste eno, v
               javnosti pa predstavljate drugo, gledam na vas drugače. Prof. Križman pravi, da ste
               mu na štiri oči povedali, da dokler bo Sovič v Mariboru župan, tako dolgo denarja že
               ne bo za Lutkovno gledališče. Vi to sedaj tukaj zanikate. Jaz težko verjamem, da
               prof. Križman laže, težko verjamem. Vendar pa imam težave, tudi verjeti kar tako, da
               minister laže. Ampak, ko slišim, da ste na štiri oči po radijski oddaji pravzaprav
               grozili kolegici Majdi Širca, se mi zdi, da je težko verjeti, da se vam je spet
               zgodilo, da nekdo spet laže o vas. Vi ste pa moralno čisti, samo kar nenehno se
               pojavljajo ljudje, ki imajo z vami čudno izkušnjo. S kom je tukaj kaj spornega, na
               koga to meče čudno luč? Imamo občutek, da ste res pravzaprav neke vrste baron
               Münchausen. Ni slučajno, kot je omenil že kolega Školč, da mu v Sloveniji rečemo kar
               Kljukec.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod minister imate repliko? Izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Prof. Križman je povedal tisto, kar trdi, da je povedal. Prof. Simoniti,
               če se nazivamo z nazivi, kot da naj bi bilo to nekaj posebno kredibilno, pa trdi
               obratno. In gospa Širca trdi nekaj, jaz trdim pa nekaj drugega. Ali ni čudno, da
               imate vi to izkušnjo, da imate vi izkušnjo tako, da se vam to čudno zdi, jaz pa ne
               morem imeti te izkušnje. Jaz imam tudi, zanimivo, čudno izkušnjo, da trdijo nekaj,
               kar ni res. In vi se postavljate v neko vlogo, da tukaj slovenski javnosti presojate,
               komu bolj verjamemo in problematizirate te stvari. Tako lahko vsak govori, razumete?
               Saj ne vem, zakaj bi morali biti vi kriterij za to, kaj je res in ne in pompozno
               razlagate to, kaj je verjetno in kaj ni verjetno. Res nenavadno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še v imenu predlagateljev. Gospod Gaber, izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Ne gre za to, gospod minister, da bi jaz bil kriterij resnice. Gre za to, da se
               tukaj pred tem Državnim zborom kaže, da ste javno govorili, da so avtorji zakona
               strokovnjaki. Tu pa smo izvedeli,da ga je napisal od prve do zadnje črke naš kolega
               Grims. Gre za to, da je prof. Križman pred mestnim svetom v Mariboru povedal, da ste
               mu vi povedali, da dokler bo Sovič župan, ne bo denarja za Lutkovno gledališče. Lahko
               bi vam to citiral ponovno, ampak vam ta trenutek, seveda, ne bom. In gre za to, da se
               je ob teh dveh dejstvih, ki sta evidentni, prvo je evidentno netočno, vas je kolega
               Grims postavil na laž, se je nabralo še neko drugo dejstvo. Prof. Križman trdi
               drugače kot vi. In kolegica Širca opozarja, da ste grozili njej in njeni družini na
               štiri oči, pač. In to, kar mene čudi, je, da se na vas lepi prav tovrstnih situacij.
               Ne gre za besedo proti besedi. Jaz že razumem, da vi trdite, da je točno to, kar vi
               pravite. Ampak, čudi me, da se vam to tako pogosto dogaja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ja, izvolite, imate pravico do replike.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Jaz ne vem, da bi grozil gospe poslanki. Jaz ne vem in tako čudno, da se to lepi na
               mene. Ampak to producirate vi, vi čista nedolžnost, kandidus, kandidati, snežno beli
               ljudje. Poslušajte, saj kaj posebne kredibilnosti pa v mojih očeh kljub vsemu moram
               reči, ne uživate, saj že dva dni govorite stvari, da nekaj lažem, argumentov pa
               nobenih novih ne daste.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič, v imenu predlagatelja.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>V imenu predlagatelja seveda. Spoštovani predsedujoči, cenjene kolegice in kolegi!
               Odzval se bom na nekaj, kar je bilo v zadnjih nekaj nastopih povedano, predvsem v
               zvezi s tem velikim razlikovanjem mi in vi. Kar naprej sem to poslušal, mi smo v
               redu, vi ste zanič. Nas so ljudje <q>"kao"</q> spregledali, tako je dejal gospod Grims, na
               referendumu, da je bilo to tako. Ljudje so verjeli nam, ne pa vam. Ja, res so ljudje
               verjeli, ampak ljudje so verjeli seveda napačnim podatkom, zavajajočim podatkom,
               lažem. Ljudje so se prav odločili, glede na tisto, kar so slišali. Normalno, saj se
               jim je ponujalo zelo veliko, ampak zdaj seveda, vsega tega ni. O tem smo govorili.
               Prej sva s kolegom Školčem pokazala shemo, shemo partitokracijskega vdora, ki ga
               omogoča ta zakon in seveda potem ni čudno, da vam ni treba klicati novinarjev in
               razlagati, kaj ste rekli. Ni treba, ker je že vse narejeno. To omogoča ta zakon. In
               tukaj je objektivna odgovornost ministra, ki je vložil zakon v zakonodajno proceduro,
               ne avtorja ali avtorjev, kakorkoli je že bilo. Ali verjamem ministru, da so bili
               avtorji, ali verjamem gospodu Grimsu, ki si je pač zdaj prilastil to avtorstvo. Me ne
               zanima, kdo je avtor. Zanima me, kaj zakon omogoča. In zakon omogoča predvsem to, da
               v Sloveniji izgubljamo nekaj, kar je zelo pomembno: izgubljamo pravico do tega, da ne
               živimo v strahu. Novinarji so se umaknili oziroma so jih umaknili - tisti, ki živijo
               v strahu. Celo policisti, kot smo slišali, ne upajo opravljati svoje dolžnosti in jih
               ljudje pregledujejo, kaj vozijo. Pa to je narobe svet! Kaj se dogaja? Ampak to je vse
               v tej kulturi, ki se zdaj uvaja. To je civilizacijska norma, ki se uvaja, ali pa
               necivilizirana norma. Razlagati o tem, kako ni bilo nič zaračunano za ta izdelek,
               potem se mi takoj postavi vprašanje, koliko je pa potem vredno, če ni nič stalo. Prav
               bi bilo, da bi bilo računano, in prav bi bilo, da bi bilo izplačano. In seveda, če je
               potem kakšna benevolentnost, se to lahko daruje v dobrodelne namene. Tudi davek bi
               bilo treba plačati za izdelek, ki ga je naročilo, očitno, ministrstvo. Tako je to.
               Tako se posluje, tako je v pravni in normalni državi. Celo tam, kjer imajo firme med
               sabo blagovno menjavo, je treba davek odvesti. To dobro veste vsi tisti, ki ste
               kadarkoli kaj počeli.</p>
               <p>Vrsta zadev je, ki so se izkazale in pokazale v času teh dveh dni, ampak vsem je
               skupno predvsem to, da je bilo veliko izmišljotin, sprenevedanja, laž je včasih kar
               težka beseda, ampak mislim, da je bila tudi kakšna vmes. V glavnem je šlo pa za to,
               da minister v vseh teh svojih, moram reči, da zelo zgovornih nastopih ni povedal
               pravzaprav ničesar, kar bi ga opralo naših obtožb. Oziroma celo tako, njegova
               presenetljiva zgovornost in kar pogosto nastopanje v odgovorih, česar nismo bili
               doslej vajeni, mi govori o tem, ne, da se brani pred obtožbami, ampak da se v glavnem
               samo izgovarja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, v imenu predlagateljev.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Tudi sam bi rad ministra soočil z njegovim mehanizmom argumentacije. Tu
               se mi ne zdi toliko pomembno vprašanje, zakaj kolega Grims, ki je poslanec Državnega
               zbora, ni sam vložil tega zakona v proceduro. To bi zagotovo sam lahko storil, ampak
               če bi on to storil, potem ne bi bila mogoča prevara, ki ste jo s pomočjo ministrstva
               izvedli, ker bi se kolega Grims zelo težko soočil v navzkrižnem ognju ljudi, ki se s
               tem celo življenje ukvarjajo in ki se jim vi <q>"posmihate"</q> in ne bi mogli ljudem
               lagati, druge ustrezne besede ni, da za tem stoji nek velik strokovni premislek ne pa
               načrt politične stranke.</p>
               <p>Ampak pojdimo k mehanizmu, ki ga je uporabil, sedaj ne vem,ali lahko rečem minister
               ali moram reči profesor, da bo bolj natančno, gospod Simoniti. On je rekel: Beseda
               zoper besedo in kdo se bo tu odločil. Jaz bom prebral njegovo izjavo iz 13.4., torej
               besedo: <q>"Tako kot drugi zakoni se je tudi ta pripravljen v okviru pristojnega
               ministrstva in v skladu s premisleki njegovih strokovnjakov."</q> V tem stavku ne najdem,
               bom rekel, mesta za kolega Grimsa, če ravno se je kasneje, to je bilo 13.4. na
               državnozborskih telesih pa je enako ponovil in je našel mesto tudi za dodatne
               konzultacije z drugimi. Ampak to je beseda. Včeraj smo slišali drugo besedo, besedo
               gospoda Grimsa. Povedal je: <q>"Zakon o RTV Slovenija, vi veste, da sem bil pravzaprav
               jaz tisti glavni avtor, ki ga je napisal, je bil potrjen na referendumu. Jaz, sem bil
               avtor tega zakona v celoti. Tisto, kar se sedaj nekje celo napleta, da je ga napisal
               Klemen Jakič in podobno so čiste oslarije. Celotno besedilo v osnovi od prve do
               zadnje besede je bilo napisano z moje strani."</q> Minister tega vi na nekaj kraten poziv
               niste demantirali. Danes ste pred tem vprašanjem pač upravičeno zbežali iz dvorane,
               kot meni gospod Cukjati. Torej, upravičeno razmišljamo o tem, ker se ukvarjamo z vami
               in ne s svojim kolegom in ker ga niste demantirali, da ste prej lagali. Res pa je, da
               to ni bilo napisano v interpelaciji, res pa je tudi, da ste nas pozivali, da vam
               predstavimo kakšno novo dejstvo. Z vašim mehanizmom sem vam pač odgovoril in za mene
               je to dovolj. Seveda težko prenašamo te premestitve problema drugam, češ, ko se
               predlagatelje zmerja z ne vem kom in kaj vse, da so počeli v preteklosti, ampak
               stvari v tem trenutku ne uhajajo iz rok opoziciji, ampak koaliciji. In če kdo misli,
               da je mogoče organizirati, bom rekel, te vrste zapise in pojavljanja v medijih, kot
               je bilo prej očitno s strani poslanskega kolega, češ, da za tem vsem stoji spet LDS,
               si zatiska oči pred dejstvom, da Vlada postaja nesposobna se soočiti s problemi, na
               njih odgovoriti. In ne mi reči, da stoji LDS tudi za tem, da so danes ponoči, če je
               prav verjeti ljudem v Grčaricah, ali tam nekje, v bistvu vaške straže pregledovale
               policijska vozila. Ne nam reči, da smo mi to naredili in ne nam reči, da smo mi
               naredili zmedo v policiji. Zmedo v policiji je naredil nekdo drug. Za zmedo v
               policiji je na formalni ravni spet odgovoren, ampak to ni predmet te interpelaciji,
               se opravičujem, ampak odgovarjam vam tako, kot nas vi obtožujete, politično dilegiran
               generalni direktor, minister, ki je politik, in njun, bom rekel, nekdanji tesni
               sodelavec in sponzor gospod Janša. Tu iščite odgovornost za to, da stvari razpadajo,
               ne pa v opoziciji.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še gospod minister? Izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Glede tega kdo je zakon naredil in kdo ne. Vsekakor je bil zakon predan
               in tudi izdelek narejen na Ministrstvu za kulturo. Gospod Grims, ki je bil več let
               član nadzornega sveta RTV Slovenije, mislim, da celo dva mandata, je verjetno, ali
               pa, trdim, glede na njegovo prizadevnost, ki jo poznam, v detajle poznal ustroj te
               televizije in radia. Naredil je osnutek tega zakona, ostale stvari so se naredile na
               Ministrstvu za kulturo. RTV zakon, ki je prišel ven, je bil diskutiran na mnogih
               javnih predstavitvah, javnih polemičnih oddajah, kjer so vsi, tudi strokovnjaki,
               nastopali, sami smo tudi nastopali, bil je primerjan z zakoni v Evropi. Mislim, da
               smo takrat, ko sem se malo bolj poglobil v to stvar, da sem, vsaj tak občutek sem
               imel, seveda je to varljiv, ampak ko smo se soočali tudi z drugimi gospodi, Krivic in
               podobni, ki jih cenim vsekakor in njihovo prizadevnost, tudi gospe Koširjeve in
               podobnih, sem vendarle imel vedno v rokah nekaj več vedenja o tem, kako je to urejeno
               na drugih televizijah. Pridobili smo 23 zakonov, ki urejajo javno televizijo. V
               detajle smo se poglobili v njih, jih preštudirali, potem je prišlo do končne verzije.
               V proceduri ste vsi politiki, bili ste ministri, ali pa v državnih službah torej po
               ministrstvih, in veste kakšna je procedura. Gre na določena medresorska usklajevanja
               itn., da pride do končne podobe tega. Torej ta zakon je, prvič, povsem evropsko
               primerljiv, vnaša notri, mi se samo obešamo na tiste stvari, ki nekaterim to paše, da
               problematizirajo, vendar so podobno ali pa celo enako urejeni sveti, programski
               sveti, nadzorni sveti in tista struktura, hierarhija, enako urejena kot v mnogih
               drugih zakonih. In prinaša tudi nekaj stvari, ki so bile nujne, da se zakon sprejme
               zaradi digitalizacije in podobnih stvari. Vendar še enkrat, ta zakon je popolnoma
               evropsko primerljiv s 23. državami v Evropski uniji. To je dovolj in zadosten
               kriterij in podlaga, da smo lahko na ta zakon povsem ustrezno ponosni, če hočete, ali
               pa, da nas nič ni treba biti sram, ko ta zakon primerjamo z drugimi zakoni v Evropski
               uniji. To je dovoljšnja podlaga, da ta zakon živi, in da se izvaja. So določeni
               problemi pri temu izvajanju zakona, vendar mislim, da so tisti, ki so sedaj odgovorni
               za to, da ta zakon izpeljejo, da se temu primerno trudijo. Tam so v službi ali na
               mestih dobrih pet mesecev, jasno da so težave, saj marsikje so, ne gre tako hitro.
               Tudi mi na ministrstvu ogromno časa porabimo za, če rečem, tek na mestu, pa vendarle
               se počasi premika. To se vidi tudi s tem, da ne bi z Vlado pometal kar tako, da je ta
               Vlada čudna. Ta vlada ima številne uspehe na vseh področjih, tudi na Ministrstvu za
               kulturo. Mislim, da je ta zakon produkt ene prizadevnosti in še enkrat, ta zakon je
               evropsko primerljiv in ga sedaj problematizirati izpred leta in pol, se mi zdi do
               skrajnosti neproduktivno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo o interpelacijo. Ker določen čas za razpravo še ni
               potekel, sprašujem, ali želi na podlagi prvega odstavka 71. člena Poslovnika, še kdo
               razpravljati? Odpiram prijavo.</p>
               <p>Ja, gospod minister, za vas je dosti, če roko dvignete, ker se ne morete avtomatično
               prijaviti.</p>
               <p>Rdeče številke ne veljajo. Rdeče črke. In vsi imate pravico govoriti. Gospod Gantar,
               izvolite, imate besedo.</p>
               <p>Po 5 minut.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Verjetno ne bom vsega tega porabil, ali pa tudi.</p>
               <p>Spoštovani gospod predsednik, spoštovani gospod minister, sodelavka, spoštovane
               kolegice in kolegi! Najprej moram reči, gospod minister, da ste me v svojih odgovorih
               danes in tudi včeraj razočarali. Razočarali ne samo na ravni ministra, ki govori o
               teh stvareh, ampak ste me žal razočarali tudi na osebni ravni. Mislim, da ni bilo
               dobro, da ste se vse prevečkrat spuščali na raven tudi poskusa osebnih
               diskvalifikacij na račun tega, da ste poskušali govoriti o ljudeh, ki so vam dali
               takšne ali drugačne očitke. Mislim, da to ni dobro. Prav bi bilo, da bi bil predmet
               te interpelacije predvsem javna politika na področju kulture, medijev, ne pa poskus,
               da bi vi vzvratno interpelirali tiste, ki vam očitajo bolj ali manj upravičeno, po
               mojem boj upravičeno, določene pomanjkljivosti in napake pri vodenju kulturne
               politike v Sloveniji, za katero ste vi odgovorni. Jaz bi rad še enkrat in jasno
               povedal, kar sem trdil vseskozi in ves čas, Zakon o RTV je nedopustljiva napaka.
               Nasedli ste avtorju zakona, ki se je sam neženirano hvalil, da je pripravil odličen
               zakon, da je dober poznavalec. Jaz moram trditi, da po tem, kar sem slišal od njega,
               je slab poznavalec, zelo slab poznavalec. Tudi sam sem sodeloval pri razpravah o tem
               zakonu, sam sem sodeloval, gospod minister, z vami na eni od takšnih oddaj in nisem
               imel vtisa, da so vaši argumenti prevladali ne med stroko in ne tam v širšem
               prostoru, vendar prevladan je argument moči, nemoč argumenta. Dejstvo je, in to je po
               mojem ta vaša neodpustljiva napaka, da ste RTV Slovenijo kot javni servis preveč
               neposredno in preveč konkretno vezali na konkretno vsakokratno vladajočo politično
               strukturo.</p>
               <p>Pravite, da je zakon evropsko primerljiv, da imajo tudi nekateri drugi zakoni
               podoben način sestave, da Državni zbor oziroma parlamenti podobno imenujejo te člane
               in tako naprej. Pozabili pa ste na vrsto podrobnosti. Res je, nekateri parlamenti to
               počnejo, vendar po posebnem postopku, po posebnih procedurah in metodah, ali pa je to
               odvisno od neke tradicije, ki se je napisala, ki je pisna ali ne pisna ali tradicija,
               da nobenemu na pamet ne pade, da bi pri tej sestavi izrabil vsakokratno konkretno
               politično konstalacijo moči v parlamentu. In zato, gospod minister, je demokracija in
               te zadeve se formirajo tudi na osnovi nepisanih pravil in tradicije, ne pa s
               preprostim preglasovanjem. In to ste zanemarili. Mi smo vam ponudili možnost
               drugačnega načina, kombinacije tega vašega sistema in sistema civilnodružbenega
               odločanja, pa se niste za to ogreli. Bili ste močni z argumentom moči. In danes imamo
               RTV Slovenijo takšno, kot jo imamo, gleda jo manj ljudi, proizvaja oddaje, ki so vse
               pogosteje škandalozne, uveljavlja se načelo, kar mene zelo skrbi, patriotskega
               poročanja, ko naj bi novinarji poročali z vidika nacionalnega interesa, ki ga
               predstavlja vsakokratna konkretna vlada. To je bilo na Hotizi direktno navodilo;
               pozabimo zadeve, dajmo poročati z našega vidika. Javni servis ima za poročati o vseh
               vidikih nepristransko, o vseh razsežnostih. Lahko dajete komentarje, ti ali oni, in
               tako naprej. Toda javni servis bi moral ostati javni servis. Zato vidim, da bo ta
               politika pripeljala do razgradnje tega sistema. Da ne govorim o obljubah, ki ste jih
               dali v zvezi s tretjim programom, ki je na drugem programu. Da ne govorim o direktnih
               zavajanjih, ko smo vedeli, da tega programa ne bo mogoče postaviti, in vi ste to
               vedeli, pa ste to še vedno zatrjevali. Te stvari niso dobre. Zaradi teh stvari ste
               dejansko izgubili zaupanje, ki je bilo. Mislim, da vas v tem ne moremo podpreti.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Tisto, o čemer bi bilo vredno nekaj reči, je ta način argumentacije,
               tako kot je predstavljen s strani sedanje opozicije oziroma predlagateljev. Namreč,
               kaj oni že ves čas počnejo; počeli so pa to že tudi prej, to je bila že tudi rdeča
               nit referendumske zgodbe v času same kampanje. Oni sami lansirajo neko misel, neko
               svojo interpretacijo, neko svojo neresnico, da ne uporabim še kakšnega hujšega
               izraza, in potem s tem polemizirajo do onemoglosti. In pri tem so prepričljivi. Z
               medijsko močjo, ki jo imajo, jim na koncu marsikdo celo res verjame. Še sam bi jim,
               če jih ne bi dobro poznal, pa če ne bi tudi samega sebe zelo dobro poznal. Recimo,
               samo dva primera. Oni sedaj ravnokar razglašajo, da so odkrili novo dejstvo -
               avtorstvo zakona. Ljudje božji, ali veste, kako sem se jaz znašel v tej zgodbi? Da je
               ministrstvo samo začelo pošiljati novinarje k meni, da naj razložim vsebino zakona,
               ker sem pač sodeloval pri njegovi pripravi. Zato sem se sploh znašel v javnem delu te
               zgodbe. In če vi leto in pol potem, ko je ta zadeva bila javna - in tudi avtorstva
               nisem nikoli zanikal, mimogrede -, to odkrivate kot novo dejstvo, vam lahko voščim
               dobro jutro, res, dobro jutro, kolegi! Kar se pa tiče teh stavkov, ki sem jih
               izrekel, sem vam pa povedal, da sem jih pred mnogo več kot letom dni povedal
               dobesedno iste v kamero, ampak večina tega nikoli ni bilo objavljenega; najbrž je pa
               jasno tudi, zakaj ne.</p>
               <p>Druga taka zgodba, kako vi sami nekaj lansirate, je ta zgodba s prispevkom. Mi smo
               lepo, tudi sam osebno sem, pošteno povedali, da bo po novem plačevanje nižje, kot bi
               bilo po starem zakonu. To je bila cela zgodba. In smo to zelo jasno obrazložili z
               mehanizmi novega zakona in mehanizmi starega zakona. To sem vam, kolegi, že štirikrat
               pokazal tudi z verodostojnimi dokumenti, opremljeni so z datumi, in o tem se lahko
               vsak prepriča. Vi pa ste sami lansirali, da obljubljamo, ne vem, nekajodstotno
               znižanje, v številkah, in potem ste sami s to svojo neresnico polemizirali do
               onemoglosti, že v času referendumske kampanje pa v času po njej, pa še danes,
               mimogrede, to počenjate. Sami s seboj ste v konfliktu. In ljudje so vas spregledali.
               In cela ta zgodba z interpelacijo je ena sama neuspešna predvolilna poteza. Da je
               bila neuspešna, priča vaš volilni izid, na prejšnjih lokalnih volitvah ste imeli
               krepko čez 20%, zdaj ste nazadovali za skoraj 10% glede na takratni izid. In dajte se
               nad tem vendar zamisliti in prenehajte s tem! Ni prijetno, prej je nekdo rekel: <q>"Ja,
               bi bilo bolje, da bi bil zakon plačan."</q> Saj je bil poplačan z neskončnimi količinami
               gnojnice. Če bi jo lahko človek pakiral pa po kubik prodajal, verjemite bi bil zelo
               bogat človek. Ampak, tako to je. Jaz osebno pri stvareh sodelujem, kadar sem
               prepričan, da so v dobro Slovenije. Zato sem ocenil, da je, da gre v smer večje
               demokracije, večje pluralnosti in sem pri tem po najboljših močeh sodeloval. Bil sem
               vesel, da me je minister povabil k sodelovanju. In to je to. In nič, kar je rekel
               minister, se ne izključuje v resnici s tem, kar je bilo že zdavnaj povedano, kar smo
               ves čas govorili. Eno in isto. Da je bil nek okvir zakona in da se je potem obdeloval
               v proceduri na samem ministrstvu, usklajeval z zainteresiranimi in da je potem šlo to
               še čez vladno proceduro, pri čemer je, če hočete soavtorji, so nastopali cel kup
               najbolj uglednih pravniških in drugih strokovnih imen iz tega področja in so
               predelali besedilo zakona. Sem pa tudi povedal, da so nekatere temeljne rešitve in
               večina besedila je ostala takšna, kot je bila prvotno napisana. In to štejem tudi kot
               priznanje, da sem opravil dobro delo. Ga pa nisem na pamet! Naštudiral sem tuje
               predloge, kolegice in kolegi, če bi pogledali malo avstrijski zakon, pa še nekatere
               druge zakone bi videli, da so ti zakoni zelo podobni. Ni pa to bistvo, bistvo te
               zgodbe je tisto, kar sem povedal poprej. Če ne morete nečesa napasti direktno, pač
               napadate avtorja. Vse, kar pa delate, je širjenje negativne energije o RTV Slovenija,
               tega, ker hočete dati signal ljudem, da vam je nekaj ušlo izpod vaše nadoblasti in da
               naj gredo tja nekam drugam, kjer ta vaša medijska nadoblast še vedno obstaja. To je
               jedro te zgodbe in to je tudi žalostno jedro te interpelacije, ki predstavlja
               zamujeno priložnost ravno zaradi načina, kako ste se tega lotili, zaradi datuma, kdaj
               ste to vložili, ko bi lahko to zelo kvalitetno izkoristili za en tehten pogovor o
               problematiki slovenske kulture.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo. Kdor je bil v zadnjih dveh letih na Boršnikovem srečanju v
               Mariboru, je lahko slišal od organizatorjih, da je zgodilo prvič, da je ministrstvo
               malo bolj globoko poseglo v mošnjo in je Boršnikovemu srečanju namenilo znatno več
               denarja. In to je zasluga ministra Simonitija.</p>
               <p>Glede lutkovnega gledališča mislim, da je v prejšnjih proračunih še v času prejšnje
               Vlade bilo večkrat odmerjeno nekaj denarja za lutkovno gledališče v Mariboru, vendar
               Mestna občina Maribor temu ni stopila na sproti in je ostala zadeva taka, kot je.</p>
               <p>Glede teh golit gnojnice, ki se zlivajo v zadnjih dveh dneh na ministra je kljub
               temu potrebno dodati, da so se tudi pisci interpelacije polili s to gnojnico, tudi
               njih je <q>"pošpricala"</q>. Mislim, da bolj kot ministra. Odkar so mi razbili glavo in več
               ne voham, mislim, da je danes pa včeraj prvič, da sem zadovoljen, ker je prihranjen
               ta smrad, ki se širi tukaj po parlamentu. Ministru pa svetujem, dajte si vzeti jutri
               eden dan dopusta, pojdite v Brda, vzemite s seboj knjigo <gap n=".."/><stage>/Nerazumljivo./</stage><gap n=".."/> Hvala.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Sporočilo tega dolgega razgovora je - minister zavrnil vse očitke opozicije, ampak
               odgovor je, ja, ampak z lažmi.</p>
               <p>Lažete, gospod minister, ko pravite, da televizijski prispevek je nižji. Lažete,
               gospod minister, ko pravite, da je televizija boljša in gledana. In lažete, ko
               pravite, da je bolj demokratična in bolj sproščena. In lagali ste tudi takrat, ko ste
               zagovarjali ta zakon in zavajali ljudi, da so ga podprli. Zakaj vam je, gospod
               minister, sploh potrebno lagati, ker ste to, kar ste naredili, zagovarjali že takrat,
               preden ste postali minister, ko ste bili vodja štaba oziroma piarovec gospe Barbare
               Brezigar in ste rekli, da je potrebno nekaj storiti. Točno to ste sedaj storili in
               sedaj lažete, da ste storili v prid dobrega in v prid boljšega.</p>
               <p>Hkrati, gospod minister, lažete tudi, da ne kršite zakonov. V interpelaciji niste
               mogli zavreči očitka, da ste v opravljanje blejskega gradu dali brez javnega razpisa.
               Lažete tudi, ko pravite, da ne krnite kulturne dediščine in da ste bolj pameten kot
               Ustavno sodišče. Lažete tudi, da nepolitično kadrujete, ampak hkrati, minister, so
               ljudje na cesti, kar nekaj jih je, ne samo eden je na cesti. In na cesti so zato, ker
               niso lagali, ampak zaradi tega, ker so se zavzemali za poštene in tudi koristne
               interese na področju kulture.</p>
               <p>Res je, kulturi niste znižali sredstev, gospod minister, toda dodatna, ki ste jih
               pridobili, namenjate in usmerjate v vse bolj usmerjene medije in najbolj vitalen del
               kulture, in to je najpomembnejše, kar bi morali slišati znotraj tega
               interpelacijskega pogovora, najbolj vitalen del kulture, to pa so umetniški programi,
               zaradi tega trpijo. Minister, v tem je problem. In za umetnost naj bi šlo in zaradi
               tega je bila spisana ta interpelacija. Vi ste iskali alibije in ker odgovorov za to
               nasilje, ki se počne, nimate, pač usmerjate pozornost drugam. Politika sedaj odreka
               pomoč tej umestnosti, o kateri govorim. In zato, gospod minister za kulturo, gospod
               Vasko Simoniti, mi ne želimo, da ste več vi minister.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Potrč.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Gospod minister se je včeraj poskušal potruditi in povedati nekaj mnenj
               tudi o razlogih, ki sem jih sam navedel, zakaj menim, da je interpelacija upravičena,
               in zakaj bom tudi sam glasoval za razrešitev gospoda ministra. Ko sem skrbno prebral
               iz magnetograma še enkrat njegove trditve, sem ugotovil, da je vse zavrnil brez
               argumentov, in zato bi rad še enkrat potrdil; da, gospod minister, vse ste zavrnil
               brez argumentov. Če bi imel čas, bi cca. 10 vrstic, ki ste jih zapisal, prebral, pa
               nimam, zato bom povedal s svojimi besedami druge stvari. Vi še vedno trdite, da
               ugotovitve za kampanjo, ki ste jo navajali in ki vam jih mi oporekamo, niso točne.
               Jaz bi vam pokazal oglas, ki ste ga imeli za javno RTV, in v njem ste napisali povsem
               nesporno, <q>"za nižji RTV prispevek"</q>, z velikimi črkami, lahko pridete sem in lahko
               preberete. Če kdorkoli razume potem vašo razlago, da je vendar res, da že dve leti in
               pol niste zvišali prispevka, potem jaz tega ne razumem, potem ne razumem niti
               doslednosti v vaših trditvah. Vi ste govorili o stvareh, ki se na koncu niso
               uresničile. Vi se lahko izvijate, lahko govorite o realnosti, o primerjavi s plačami.
               Vse to so izmikanja od dejstva, kar je bilo v kampanji povedano in se ne uresničuje.</p>
               <p>Drugo, gospod minister. Napisali ste; <q>"za boljši program javne Radiotelevizije"</q>. Jaz
               upam, da zadnji dogodki na javni RTV še vedno za vas niso boljši program. In jaz
               upam, da če ne vi, da bodo vsaj člani programskega sveta uveljavili zavezo, ki so jo
               dali kot enega od pogojev za njihovo izvolitev, so lahko izvoljeni oziroma imenovane
               osebe, ki s svojim znanjem, ugledom oziroma dosežki na kulturnem, izobraževalnem ali
               kateremkoli drugem področju družbenega življenja lahko pripomorejo k dobremu
               delovanju in krepitvi ugleda javne RTV tako v Sloveniji kot v tujini. Upam in
               verjamem, da bodo člani programskega sveta RTV ne glede na to, kako so bili
               izvoljeni, in ne glede na to, da so v svoji sestavi v glavnem predstavniki vladajoče
               koalicije, ker takšne so bile volitve in takšna je bila naloga, ki so jo člani
               volilne komisije dobili, da bodo uveljavili svojo integriteto in zagotovili res
               uveljavitev boljšega programa javne RTV, ne pa to, čemur smo danes priče.</p>
               <p>In zadnje. Rad bi potrdil še enkrat, da je bila lahko upravičena vaša želja in
               zahteva, da se zmanjša političen vpliv na javni zavod RTV. Toda vi niste tega
               dosegli. Vi ste dosegli samo to, da se je spremenil političen vpliv - da imate zdaj
               polno oblast v vladajoči koaliciji na način, kako ste oblikovali zakon, in na način,
               kako izvajate zakon. In neprijazno bi bilo do več ali pa mnogih novinark in
               novinarjev, po imenih in priimkih, govoriti o tem, da v javni RTV res obstaja strah,
               pa ne strah zaradi krivde, gospod minister, kot vi govorite, ampak ekstencialni strah
               za položaj, za izgubo službe. Če ne bo vse opisano in zapisano tako, kot si bodo
               želeli uredniki, ki so pa odvisni od glavnega direktorja, ta glavni direktor pa od
               programskega sveta in vse to od vladajoče koalicije, v katero sodite, gospod
               minister, tudi vi. In vse to so razlogi, zaradi katerih ne bom čisto nič slabe vesti
               glasoval za vašo razrešitev. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Ravnokar smo slišali, da so naši argumenti tako dobri, tako prepričljivi,
               da bi jim verjel tudi gospod Grims, če ne bi poznal samega sebe. Bi jih rad le
               ponovil za tiste, ki se v materialu malenkost razlikujejo. Pet minut pred trinajsto
               je minister za kulturo, sicer pozno, ampak priznal, da je ljudem o tem, kdo je
               napisal Zakon o RTV, lagal. Povedal je, da je imel gospod Grims prav, torej je lagal,
               in to meni zadošča, da izgubim to minimalno potrebno zaupanje v njega.</p>
               <p>Vse druge stvari v tem zakonu so precejšnje sprenevedanje. Tretjega programa,
               minister, ni. Kadar so prenosi, to pomeni, da posegajo v drugi program. Nimamo enega
               programa več, ampak imamo del drugega programa manj. To je logika. Ne vem, ali vi to
               razumete, ampak taka so dejstva.</p>
               <p>Včeraj sem vam dal številke o pobranem DDV na prodane knjige, glede na to, da ste
               trdili, da imate svoje številke. Do danes svojih številk niste vrnili na enako
               vljuden način, da bi lahko vodili razpravo naprej. Jaz sem vam dal izpis, ki ga je
               podpisalo Ministrstvo za finance, vam se pa ne zdi vredno dati teh številk. Razlika
               je očitna. Gre za to, da vi trdite, da so programi, ki jih predvideva sklad za
               knjigo, stoodstotno in več izvršeni, iz tistih številk pa se da izračunati, da to ne
               dosega niti 30%. Gospod minister, take vrste diskusije, take vrste podcenjevanja
               poslancev me prepričujejo v to, da vam v celoti odrekam zaupanje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pajk.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Sedaj mineva dve leti, odkar je bil ta minister potrjen v Državnem
               zboru. Opozicija ga ni takrat potrdila, pa nisem naiven, da bi pričakoval, da ga bo
               danes, niti slučajno ne. Seveda je že imela takrat bojazen, da ne bo vse v redu, tako
               kot je bilo prejšnjih 50 let in še potem 12 let, ko je vladala, da tista dopisovanja
               <q>"dragi Tone"</q> in tako naprej, da tega ne bo več, in to je boleče. Ko smo poslušali to
               interpelacijo, smo imeli občutek, kot da govorimo o RTV, o Zakonu o RTV-ju, pa se
               vprašam, zakaj. Najverjetneje zato, ker smo na tem področju stvar uravnotežili,
               nekomu stopili na rep in ni s tem zadovoljen, zgubil je primat. Jaz govorim, da smo
               stvar uravnotežili s tem zakonom, nič drugega. Konec koncev živimo v demokraciji.
               Vsake štiri leta so volitve in če smo mi napisali tako pristranski zakon, potem ko se
               bo oblast nekoč zamenjala, je ta zakon pisan na kožo sedanje opozicije, če bi gledal
               s tega zornega kota, in takrat ga bo lahko izkoristila in naredila to z njim, kar smo
               mi naredili. Če bi bilo to res, pa ni res, enostavno ni res. Vse procedure so šle čez
               Državni zbor in tisti, ki pravijo, da so bile nepravilne, negirajo s tem Državni
               zbor, ker so volivci odločili na volitvah tako, da je izbran Državni zbor tako, kot
               je izbran. In kaj je potem? Ta Državni zbor je najvišje demokratično telo v tej
               državi in je odločilo tako, kot je odločilo, in po vseh postopkih, ki so pravilni, za
               vsemi temi trditvami, ki jih sedaj pravim, stoji referendum. Kdo pravi, da ni
               referendum najbolj demokratičen način odločanja, kdo to upa reči? Nobeden. Volivci so
               ta zakon potrdili na referendumu. In kaj? Seveda je interpelacija politična stvar in
               spisali so jo politiki nestrokovnjaki. S tem bi končal. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Mogoče bi tukaj nadaljeval, kjer je bilo končano. Po logiki
               interpelatorjev bi bilo treba, očitno, če je zakon slab, interpelirati več kot
               polovico tistih, ki so za njega glasovali na referendumu. Ampak vi niste rabili te
               razprave v Državnem zboru, vi ste v trenutku, ko ste vložili interpelacijo, ministra
               obdolžili in obsodili. Ne govoriti zdaj o tem, kar je on rekel in kar naprej
               natolcevati o tem, kako je lagal, da potem ste sedaj prepričani, da mu več ne morete
               zaupati. Vi ste tukaj notri napisali tisti trenutek, ko ste interpelacijo vložili
               drugače, kot veleva Poslovnik, naj se ga razreši. Niste počakali ne odgovorov, ne
               razprave, da bi vsaj minimalno politično kulturo in verodostojnost ohranili pred
               Državnim zborom in pred slovensko javnostjo, in rekli, res je, glede na to, kar je
               bilo sedaj povedano in kar smo slišali, predlagamo ali na podlagi prvega odstavka
               253. člena sklep, s katerim se oceni delo ministra, oziroma na podlagi tretjega
               odstavka, naj se ga razreši. Ne. Tisti trenutek, ko se vam je zdelo, da je treba
               nekaj storiti zaradi tega, ker so pred nami lokalne volitve, ste napisali, ministra
               je potrebno razrešiti, ker se nam zdi, da nekaj ni v redu. Ali kot je nekdo izmed vas
               dejal ob tem, ko mu je polagal določene izjave v usta, <q>"se mi zdi, da je težko
               verjeti, da tisto, kar govori, je resnica"</q>. Se mi zdi, da je težko verjeti, lepo vas
               prosim. Jaz sem tudi eden izmed tistih, ki se strinjam, da naj gradbeniki gradijo
               hiše, učitelji naj učijo. Ampak kaj pa naj potem počno sociologi? Vse, ker se na vse
               spoznajo. Njim je vse dopustno. Pa ne želim o nobenemu nič slabega povedati, ampak na
               tak način, spoštovane kolegice in kolegi, se o resni zadevi, kar naj bi interpelacija
               bila, ne da govoriti in ne razpravljati. Danes je na tapeti minister za vse tisto,
               kar mora početi direktor nekega javnega zavoda, direktor nekega drugega javnega
               zavoda, direktor nekega sklada in tako naprej. V interpelaciji so stvari, za katere
               minister nima ne samo pristojnosti, tudi nobenega vpliva, tudi bi bilo zelo narobe,
               da bi se vanje vtikal. In ker se ne vtika, se mu jih očita, zakaj se vanje, pri bogu
               svetemu, ne vtika. Na drugi strani pa se mu očitajo stvari, ki niso v njegovi domeni
               oziroma v njegovi pristojnosti. Nič od tistega, kar je bilo zapisano in povedano, ne
               utemeljuje prepričanja o tem, da minister ne deluje dobro. To sem prej že povedal in
               ponovim še enkrat. Eden redkih ministrov za kulturo - mislim, da v tej dvorani sedita
               vsaj dva, ki sta bila ministra za kulturo v preteklih vladah - ki je uspel povečati
               sredstva v resorju, ki je bil, bodite pošteni, vedno zapostavljen. V vladah, v
               katerih ste sedeli, se je vedno reklo, ah, saj kultura, to pa je nekaj tam tako pri
               strani, tam pa tudi če malo indeksa ne dvignemo, nič hudega. Vemo, kako so stvari
               tekle in kako so se stvari odvijale. Eden redkih, če ne edini minister, ki je
               sredstva povečal. In jaz mislim, da s tem, ko se povečajo sredstva za neko področje,
               se mu tudi daje pomen in teža. Mislim, da je to vsakomur popolnoma kristalno jasno in
               zaradi tega naj bi ga odstavili. Ne, mislim, da ga ne bomo. Mislim, da si zasluži
               priznanje za tisto, kar je do sedaj naredil. In želim, da bi to svojo pot nadaljeval
               še v naprej. Interpelatorji pa bi morali razmisliti nad načinom, če bomo na tak način
               priče pri vseh nadaljnjih interpelacijah, mislim, da je škoda časa. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Jaz bi rekel, da tule gre tudi za tipični primer
               <q>"držite tatu"</q>. Najbolj glasni so tisti, ki so interesno vpleteni v zadevo o kulturi
               in preko raznih družinskih povezav oporečni in niso najbolj kredibilni, da obtožujejo
               ministra, da minister laže. Včasih je potrebno tudi pobirati pod lastno preprogo in
               pomesti pred lastnim pragom. To je primer <q>"držite tatu"</q> in odvračanje pozornosti od
               problemov v kulturi, ki so nastali. Ne nazadnje to dokazujejo tudi članki, ki so bili
               v medijih, kjer je bilo jasno povedano in so tudi predlagatelji povedali, da se
               strinjajo s tem, da je denarja za kulturo res več. Je pa nekoliko več problemov. Ja,
               seveda, po tej logiki, ki jo vi nekako vzdržujete, malo denarja za kulturo, bodo vsi
               zadovoljni, ne bo problemov, ker pač ne bo <q>"fovšije"</q>, če nekdo dobi malo več denarja,
               potem je <q>"fovšija"</q> drugje. Tako se pač delati ne da in ta minister je očitno nekako
               drugače naredil in zato ga zdaj obtožujete, da celo lažete. Zanimivo pa je nekaj
               drugega. Govorite zelo veliko o RTV-ju in jaz bi tukaj rekel, da govorite o lastnih
               izkušnjah in o vašem razumevanju funkcioniranja RTV po prejšnjem zakonu. Minister naj
               bi bil kriv, če oddaje ni več v tistem terminu ali pa če ni evrolige na javni
               televiziji. To je tipičen primer, kako je bilo mogoče včasih. Nisem rekel, da je
               bilo, ampak mogoče, ampak po tem zakonu tega ni več možno. In minister ni kriv za to,
               če ni več evrolige ali pa oddaje po tistem terminu, bi pa bil, če bi tako delal in bi
               skušal vplivati. Kar vi obtožujete, je antiinterpelacija. Jaz bi rekel podpora. Čudi
               me, da tako javno razlagate vaše metode in obtožujete, da minister ne dela več tako,
               kot ste mogoče ali ste bili navajeni, ampak tako, kot se ne sme delati. Dokazali ste,
               da minister dobro dela, da se ne vmešava in da je interpelacija res neke vrste bil
               predvolilni manever. In jaz bi rekel, da interpelacija pri obtoževanju glede RTV je
               interpelacija na referendum, pa mogoče po tistem vašem starem vzorcu, da bi bilo
               treba ljudi zamenjati, če drugače ne gre. Ampak tako več k sreči ne gre. In očitno
               ste govorili samo o vplivu, kaj bi lahko kdo zamenjal, pa kaj bi moral vplivati
               minister, pa kaj bi se dalo tam vplivati, ne gre vam pa, da bi javni zavod RTV postal
               finančno čim bolj konsolidiran in da bi deloval strokovno in da bi oddaje bile
               gledane. To je bistvo. To je bistvo za vse gledalce ali vse tiste, ki plačujejo ta
               RTV prispevek. Ampak o tem je bilo zelo malo govora ali pa čisto nič, samo o vplivu.</p>
               <p>In sedaj še nekaj besed o Lipici. Sami ste povedali, da je tam ena velika štala.
               Ampak do sedaj se tam ni nič dogajalo, razen da je propadalo in da so se tam
               deponirale smeti in podobno, čistilna naprava ni delala, pa se ni smela delati. In
               sedaj ste kar naenkrat ugotovili, to je bilo danes tukaj javno povedano. Bil sem zelo
               pozoren, da je to bil včasih fevd ene druge stranke. Pa kaj ste to šele zdaj
               ugotovili. Kje ste bili pa prej? Zato je to nekorektno, da to zdaj govorite, da je to
               bil včasih fevd neke druge stranke, s katero ste bili skupaj v koaliciji. To je
               nekorektno. Sedaj se je začelo premikati, tisti kupi smeti so se očistili, konec je
               uničevanja in je sedaj je vse narobe, ker se je pač začelo nekaj premikati, ker se je
               to propadanje ustavilo, ker se je začelo nekaj dogajati, ker so tja začeli prihajati
               turisti. In pokazalo se je, da se nekaj da narediti. Seveda, to je pa sedaj boleče.
               Ker potem se da dokazati, če se sedaj nekaj da spremeniti, pa se nekaj premika na
               bolje, da je vse to, kar se je do sedaj delalo, ne vem, bilo slabo ali se ni hotelo
               ali ni želelo, to je konec koncev čisto vseeno. Jaz bi rekel, da to, kar prikazujete
               v interpelaciji, nima nič skupnega z življenjem, in sedaj se strinjam s tistim, ki je
               včeraj dejal, da je ta interpelacija ena intelektualna črna gradnja, ker govorite
               nekaj salonsko, kar vam ne ustreza, da se ja ne bi nič spremenilo.</p>
               <p>Spoštovani, za konec bi mogoče še spomnil na to, kar je gospod Potrč povedal, ko je
               dejal, da se z zakonom ni spremenil politični vpliv, ampak se je pol spremenil, da
               ima sedaj vladajoča koalicija vpliv. Ja, kaj to pomeni? Po prejšnjem zakonu je bilo
               tako, da ste vi imeli večji vpliv, pa ne glede na to, ali ste bili v poziciji ali pa
               v opoziciji? Veste, to pa je nekaj, kar je težko, da si nekdo upa priznati, ampak
               očitno se ne zaveda, kaj je povedal, in vse skupaj to govori, da je ta interpelacija
               res ena črna gradnja, in takšne črne gradnje jaz ne bom podpiral. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo, spoštovani gospod predsednik. Spoštovana gospa državna sekretarka
               in oba ministra! Resnično si nisem predstavljal, da je možno v teh dveh dneh, v teh
               urah tukaj poslušati toliko gneva, toliko sarkazma, laži, zavajanj, demagogije, ki
               smo jo lahko poslušali predvsem iz vrst LDS-a. Ta mržnja je očitno posledica
               nepriznavanja poraza, ki so ga bili deležni na referendumu o RTV-ju, resnično ta
               mržnja nima meja. Bom bolj konkreten. Gospod Gaber, ki sedaj ni prisoten, ima pa
               veliko povedati, če slučajno minister za kakšno minuto zapusti dvorano, je v svojih
               razpravah bil izredno ponižujoč, žaljiv, ciničen in se je imel za strokovnjaka tako
               iz področja šolstva, kulture, in vemo, da povsod dejansko sodi sam sebe kot za
               vrhunskega strokovnjaka. Jaz o tem ne bi želel soditi, ampak o tem lahko sodijo
               drugi. In če pogledamo zapuščino, ki jo je zapustil iz področja šolstva, vidimo, da
               je stvar vse drugačna, kot si jo sam predstavlja. Veliko let bo potrebno, da bo
               šolstvo takšno, kakršnega Slovenija potrebuje.</p>
               <p>Da se sedaj konkretno dotaknem razprave, ki jih je imela gospa Širca, ena izmed
               glavnih pripravljavk interpelacije. Sama se očitno ima za strokovnjakinjo, ekspertko
               na področju kulture, še posebno s področja filma. Sam o tem ne želim soditi, vendar o
               tem lahko sodi zopet javnost, javnost je tista, ki sodi, ne pa neka peščica
               strokovnjakov v nekem zaprtem krogu, ki sami sebi priznavajo neko strokovnost. Če
               želim te zadeve ponazoriti s konkretnimi podatki, jaz se ne spomnim, da bi v zadnjih
               desetih letih imeli na področju filma o katerem je bilo toliko kritik, nekih
               pomembnih dosežkov, ki bi jih javnost sprejela. Od filma Cvetje v jeseni se ne
               spomnim, da bi bil kakšen film še v javnosti tako sprejet, kot bi dejansko moral. Vse
               tiste filmske dosežke, ki so sami sebi pripisovali neke dosežke, peščina
               strokovnjakov, lahko da ima med njimi ceno, v javnosti žal tega nima. In sam sem
               vedno prepričan, da končno sodbo vedno morajo dati ljudje, in to tudi za kulturo,
               kajti kultura je namenjena vsem in ne samo peščici, nekim posameznikom.</p>
               <p>Gospod Školč, ravno tako je bil tudi kulturni minister, če ocenimo njegov mandat,
               vemo, da je bila na področju kulture takrat velika praznina, in takšna je bila tudi
               njegova razprava in o teh zadevah je škoda soditi.</p>
               <p>Nekaj besed bi sedaj dal še o strokovnjakih, ki jih je navajal gospod Gaber. Vsa ta
               imena izhajajo iz FDV-ja. Očitno samo FDV premore neke priznane strokovnjake, ki pa v
               javnosti očitno ne uživajo takšne podpore, kot jo imajo. Jaz sem prepričan, da
               največjo težo ima sodba, ki jo da javnost, pa tudi če nimajo akademskih in
               znanstvenih naslovov. Javnost ima vedno prav in v LDS-u očitno tega še danes ne
               želijo priznati. Za njih so strokovnjaki samo tisti, ki so ali iz njihovih vrst ali
               pa so njihovi simpatizerji, odkriti ali prikriti. Vsi drugi nimajo te veljave.</p>
               <p>Glede na to, da mi časa zmanjkuje, bom samo še o RTV zakonu ponovil. Zakon je
               preverilo naše ljudstvo na referendumu, ocenilo, da je dober in sam tudi to mnenje
               delim in o teh zadevah je škoda razpravljati.</p>
               <p>In sedaj samo še ministru. Vse čestitke za njegovo dosedanje delo, ne izrekam ga
               samo jaz osebno, ampak lahko povem, da iz okolja, kjer prihajam, s stani številnih
               ljudi iz področja kulture ste bili deležni samo pohvale. Le tako naprej. Hvala lepa.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Marinič.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik. Spoštovani minister z državno
               sekretarko, kolegice in kolegi. Veste, težko je po 14. urah, kolikor teče ta
               obravnava ob interpelaciji zoper ministra za kulturo, povedati še nekaj novih
               dejstev, ki bi nakazovale odločitev posameznega poslanca, da bi se odločil kako
               drugače, kot se je odločil že takoj na začetku. Sem pa prepričan, da smo v teh 14.
               urah dorekli številne stvari, ki jih je slovenska javnost lahko spremljala preko
               javne televizije. Prepričan sem tudi, da so si ustvarili svoj pogled in da bodo
               volivke in volivci tisti, ki bodo na naslednjih volitvah ocenjevali naše prizadevanje
               in naše konstruktivno delo v Državnem zboru, kamor so nas napotili s svojimi glasovi.
               Bi pa vseeno želel izpostaviti eno ustavno kategorijo, in sicer 73. člen Ustave
               Republike Slovenije, varovanje naravne in kulturne dediščine. Vsakdo je dolžan v
               skladu z zakonom varovati naravne znamenitosti in redkosti ter kulturne spomenike.
               Ali ni bilo s strani sedanjega ministra veliko tega poudarjeno, dokazano,
               argumentirano, in to argumentacijo prinašam tudi iz slovenske države tako na vzhodu
               kot na zahodu skozi zakonodajo, ki smo jo tukaj, v tem Državnem zboru obravnavali in
               sprejemali.</p>
               <p>Na področju kulturne dediščine se je na vzhodnem delu Slovenije zgodilo nekaj, kar
               se ni moglozgoditi v preteklih 12-ih letih, ko je tako pomemben kulturni spomenik,
               kot je grad Borl, propadel. V dveh letih ministrovanja je ravno to ministrstvo pod
               vodstvom ministra dr. Vaska Simonitija poskrbelo, da so se stvari premaknile iz mrtve
               točke. Grad Borl je bil v propadanju, žal še danes propada, a so stvari pripeljane
               tako daleč, da se že vidi svetla prihodnost za ureditev tega kulturnega spomenika. Na
               drugi strani, ko smo obravnavali tako pomemben drugi kulturni spomenik kot je
               Kobilarna Lipica in vse, kar je povezano s Kobilarno Lipica.</p>
               <p>Spoštovane kolegice in kolegi! Tisti, ki ste govorili o Kobilarni Lipica, zakaj
               niste izpostavili krajanov, ki živijo tam in ki pozdravljajo odločitev tega
               ministrstva, da si prizadeva končno enkrat urediti ta kulturni spomenik na državni
               ravni. Veliko pozitivnih potez, ki imajo zakonsko podlago, je bilo storjenih in iz
               tega mesta gre čestitati prav temu ministru, da si je prizadeval, našel strokovne
               sodelavce tako v okviru ministrstva kot tudi širše javnosti, da so pristopili k temu
               in da se danes Kobilarna Lipica postavlja na pot svetle prihodnosti. Samo kobilarna
               je premalo. Če ne razširimo turistične ponudbe - in kaj boljšega sodi tja kot golf
               igrišče. Golf igrišče, za katerega je bilo pred 20-imi leti že izdano gradbeno
               dovoljenje, začela so se gradbena dela, a so zastala. Prišlo je novo vodstvo, ki ni
               bilo kos nadaljevati in stvari so zastale, žal. Danes vse kaže na bolje in po vsem
               tem, ker sem imel prvič priložnost sodelovati v Državnem zboru ob interpelaciji,
               moram izraziti veliko podporo sedanjemu ministru, dr. Vasku Simonitiju, in mu želim,
               da dela tudi v prihodnje. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo o interpelaciji, o kateri bomo glasovali.
               Sprašujem, ali je dovolj 5, 10 minut, da počakamo, da se vrnejo poslanci? Imate
               proceduralni predlog. Izvolite.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Hvala, gospod predsednik. Torej, v skladu z drugim odstavkom 73. člena predlagam
               oziroma zahtevam, da se odredi pol ure pavze.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rop, to zahtevo bomo upoštevali po obrazložitvi glasov. Ali smatrate, da
               preidemo na glasovanje - seveda najprej obrazložitev glasu, potem proceduralni
               predlog in tako dalje - takoj ali prekinemo za pet, deset minut? V redu, potem ne
               prekinjamo.</p>
               <p>Torej, prehajamo na glasovanje, in sicer bomo glasovali o naslednjem predlogu
               sklepa: Državni zbor Republike Slovenije na podlagi vložene interpelacije izreka
               nezaupnico ministru za kulturo, dr. Vasku Simonitiju. Poslanke in poslance prosim, da
               preverijo delovanje glasovalne naprave. Obrazložitev glasu v imenu poslanske skupine;
               kot vidim, so se dvignile roke. Prijava za obrazložitev glasu v imenu poslanske
               skupine teče. Gospa Širca, izvolite, imate besedo.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>V poslanski skupini bomo zaradi razlogov, ki smo jih navedli ne samo v interpelaciji,
               ampak tudi v dolgi diskusiji, podprli razrešitev ministra za kulturo, gospoda Vaska
               Simonitija, ker ne želimo več, da ostane minister za kulturo.</p>
               <p>Preden je gospod minister prebral interpelacijo, je že govoril o njeni
               brezpredmetnosti, kasneje pa je zavrnil vse očitke. Očitki iz interpelacije niso bili
               zavrnjeni z argumenti. Zavrnjeni so bili z lažmi, z lažmi, ki so bile uporabljene že
               takrat, ko se je potrjeval Zakon o RTV Slovenija. Takrat, ko se je obljubljalo, da bo
               boljši program, da bo cenejša televizija in da bo boljša televizija, da bo bolj
               demokratična televizija in da bo tudi bolj sproščena televizija. In da bo televizija,
               kjer navodil ne bo več. Ampak danes, danes so šele navodila na televiziji prisotna.
               In ta navodila gredo tako daleč, da gredo v smer, kjer je jasno povedano, da je treba
               predsednika države smešiti, da se ne sme poročati o spremljevalki gospoda premiera;
               da se ne sme snemati, celo snemati zvezd na praporu na partizanskih proslavah; da
               obstaja lista ljudi, ki ne smejo priti v studio, in lista ljudi, ki lahko pridejo v
               studio RTV Slovenija; da obstajajo navodila, kdo se lahko sooča z nekom in kdo se ne
               sme soočati; in da obstaja lista približno 300 ljudi, ki so pred vrati v smislu <q>"če
               vam ni všeč, pojdite, sicer pa bodite pridni"</q>. Da je trenutno ugledna novinarka
               umaknjena iz svojih programov in ustvarjanja vsebin, ki jih je včasih dobro delala.
               Da se je umaknila dopisnica iz Bližnjega vzhoda zato, ker ni pravilno poročala o
               Iraku. Podobno kot gospod Grah ni pravilno poročal iz tujine. Spiski obstajajo in te
               sproščenosti ni. Sicer pa, minister za kulturo, niste zavrnili ključnih očitkov, kako
               lahko opravljate z državnim denarjem, z denarjem davkoplačevalcev brez uveljavljanja
               razpisov, zakaj politično kadrujete, zakaj sankcionirate ljudi, ki hočejo kulturi
               dobro in jih mečete na cesto in zakaj ne delate v dobrobit kulturi. Zato smo hoteli,
               da se razpravlja o vaših slabih kulturno-političnih usmeritvah.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. V poslanski skupini SDS smo trdno prepričani, da je minister
               ustrezno odgovoril na prav vse navedbe v interpelaciji. Po naši oceni se je razgalilo
               še nekaj, da je celotna interpelacija utemeljena na neresnicah, ki so jih
               predlagatelji že pred časom razširili sami, in v bistvu ves čas interpelacije
               polemizirali sami s seboj. Kot kvaliteto ministra pa vidimo njegovo delo, njegovo
               organizacijsko in siceršnjo sposobnost za opravljanje dela, funkcije, ki jo zaseda,
               predvsem pa vidimo kvaliteto v tem, da je bil sposoben zagotoviti več denarja za
               kulturo, kot jo je bilo kadarkoli v minulem obdobju na razpolago! In še več, v
               prihodnjih dveh proračunih se predvideva porast sredstev za kulturo v tako veliki
               meri, da bistveno presega siceršnjo rast velikosti proračuna v prihodnjih dveh letih.
               To pa je največje možno priznanje, ki ga lahko en minister s svojim delom sam dokaže
               tudi najširši javnosti. Zato ne samo, da bomo na glasovanju glasovali proti
               razrešitvi ministra, izkoriščamo to priložnost, da ministru za kulturo, dr. Vasku
               Simonitiju osebno, pa tudi predsedniku Vlade, gospodu Janezu Janši in celotni Vladi
               Republike Slovenije izrečemo priznanje za dosedanje delo in zaželimo veliko sreče pri
               vodenju Evropske unije, kajti v razpravi se je zelo jasno izkazalo, da gre v ozadju
               zanesljivo tudi za strah pred tem, da bo prav ta Vlada uspešno vodila celotno
               Evropsko unijo in s tem uveljavila Slovenijo v svetu in hkrati izkoristila priložnost
               za predstavitev celotne slovenske kulture vsej evropski in svetovni javnosti. Pri tem
               ji zagotavljamo vso našo podporo. Srečno!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ni več interesa.</p>
               <p>Prekinjam točko in sejo. Nadaljevali jo bomo ob 14.20.</p>
               <stage type="time">(Seja je bila prekinjena ob 14.00. in se je nadaljevala ob 14.20.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo 22. sejo Državnega zbora.
               Želi predlagatelj prekinitve podati obrazložitev? Izvolite, gospod Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala. Imam proceduralni predlog, gospod predsednik Državnega zbora.
               Verjetno je prišlo do nesporazuma. Verjetno niste dobro videli ali pa je nekomu
               popustila koncentracija. Nobenega dvoma ni, da so nekateri poslanci, konkretno
               poslanec dr. Gantar, dvignili roko, želeli so obrazložiti svoj glas v skladu z drugim
               odstavkom 72. člena Poslovnika. Ne vidim nobenega razloga in ne verjamem, da vi tega
               ne bi želeli omogočiti. Zato je moj proceduralni predlog vam nenazadnje tudi prošnja,
               da omogočimo normalno, demokratično diskusijo v Državnem zboru, da tudi vi kot
               predsednik Državnega zbora omogočite poslankam in poslancem, da obrazložijo
               individualno svoj glas. Diskutirali smo več kot 10 ur, 14 ur in ne vidim razloga,
               zakaj ne bi sedaj na koncu, potem ko smo si marsikaj povedali, imeli poslanke in
               poslanci še priložnost, da bi povedali, kaj si mislijo in kaj so tisti razlogi, ki
               jih bodo vodili pri končnem glasovanju v zvezi z razrešitvijo ali nerazrešitvijo
               aktualnega ministra za kulturo. Torej, apeliram na vas, da omogočite, da se Poslovnik
               udejanji in da ne pride do kršitve v Državnem zboru. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Slišali ste proceduralni predlog. Jaz sem res gledal po dvorani in nisem videl nobene
               roke, nobenega znaka interesa. Proceduralni predlog ste slišali in ga dajem na
               glasovanje. To se pravi, proceduralni predlog, da se vrnemo v fazo obrazložitve glasu
               posameznih poslancev in šele potem na glasovanje.</p>
               <p>O proceduralnem predlogu glasujemo. Navzočih je 75 poslank in poslancev, za je
               glasovalo 38, proti 33.</p>
               <p><stage>(Za je glasovalo 38.)</stage> <stage>(Proti 33.)</stage></p>
               <p>Torej, vračamo se v fazo obrazložitve glasu posameznih poslank in poslancev. Vendar
               mislim, da potem ni potrebno zopet prekinjati seje s polurnim odmorom, tako da bomo
               potem lahko prešli na glasovanje.</p>
               <p>Odpiram prijave za obrazložitev glasu. Gospod Gantar, izvolite, imate besedo.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Hvala tudi kolegom, ki so omogočili, da ta proces teče
               tako, kot je treba.</p>
               <p>Seveda bom, gospod minister, glasoval za vašo razrešitev. Nekaj razlogov sem že
               povedal, enega bi pa še posebej zdajle poudaril, ker ga prej nisem - namreč to je
               Zakon o Kobilarni Lipica. Po mojem trdnem prepričanju ta zakon temelji na napačnem
               strokovnem konceptu in na napačni politiki. Zakon je slab in nek mišmaš. Hkrati
               povezuje kobilarno kot neko neprofitno institucijo s komercialnimi, tržnimi
               dejavnostmi, ki naj bi podpirale to neprofitno institucijo. Do sedaj so se vse te
               rešitve, tudi prejšnje izkazale kot slabe, izkazalo se je, ali da ta komercialna
               dejavnost ni zadosti močna, da bi to res podpirala, ali pa lahko se zgodi, da ta
               sekundarna dejavnost, komercialna preglasi samo prvotno, primarno dejavnost.
               Pravzaprav se bomo začeli spraševati, zakaj ob golf igrišču sploh še kobilarna. Prav
               tako je treba povedati, da je ta zakon bil zadržan na Ustavnem sodišču, da v
               nasprotju s tradicijo in zakonodajo na področju urejanja prostora ignorira lastnike
               sosednjih zemljišč pri pogojih urejanja in zato mislim, da je seveda takšen zakon in
               vaša odgovornost za to nesprejemljiv. Umestitev golfa je nesmiselna in je napačna
               strokovna in politična odločitev in hkrati, gospod minister, bi vam povedal, danes
               sem izvedel, da je nek slovenski državljan, Slovenec, zaprosil za azil na sosednjem
               Hrvaškem. In to so razmere, ki so danes v Sloveniji, in te razmere vi soustvarjate in
               sokreirate. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Jaz bi vas vseeno prosil, da razumete, da gospod minister ne more, nima več
               pravice odgovarjati na kakršnekoli nove trditve ali nove očitke. Toliko v vednost.
               Gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani, cenjeni. Hvala lepa, ker lahko spregovorim. Jaz bom predlog sklepa
               podprl. Razlogov za to je več. Vsi so bili znotraj razprave našteti, ampak še vedno
               bi poudaril, da je glavni razlog ta, da se je s to zakonodajo, ki jo je vložil v
               parlamentarno proceduro in ki je bila kasneje sprejeta, odprl prostor za strah, se
               pravi za tisto, kar si v demokratični, svobodni družbi ne želimo. To je glavno. Ali
               se je to dogajalo na kadrovskem področju, na področju medijev, na področju javnega
               zavoda, me niti ne zanima. Po drugi strani je eden od razlogov tudi ta, da ste tako
               panično napadali kolegico Majdo Širca, ki je bila predlagateljica, prvopodpisana te
               interpelacije, in ji očitali vse sorte zadev, obenem pa jo poskušali tudi
               diskreditirati. Konec koncev je Majda Širca le strokovnjakinja za medije in ima ne
               samo strokovna priznanja za to, o teh ne bi govoril, ker vam ne pomenijo ničesar,
               ampak bi govoril o javnih - sedem Viktorjev, javnih poslušalcev in gledalcev, za
               javne oddaje, javno novinarko, na javni RTV. To je tisto, kar seveda prav gotovo
               šteje.</p>
               <p>Druga stvar, ki me tudi moti. Kar naprej ste podtikali to, da naj bi interpelacijo
               vložili zaradi lokalnih volitev in zaradi vodenja Evropske unije. Dajte se že
               odločiti. Mi smo interpelacijo vložili zato, ker se nam je minister Simoniti pokazal
               kot slab minister. To je vse.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Gospod minister, jaz nisem med tistimi, ki vam bo izrekel priznanje, kot ste
               ga že prejeli malo prej iz vrst vaše stranke, ker vaš odnos do priznanih nagrad je
               znan. In ker tudi me niste prepričali, da bi si ga zaslužili. Prav iz naslova, ki ga
               je nekdo prej omenil, našega predsedovanja Evropski uniji, ki bo imelo med
               prioritetnimi temami medkulturni dialog, in iz tega naslova vam vsi polagajo v roke
               veliko vlogo, ki naj bi jo opravil v tem kontekstu glede na stanje, v kakšnem smo.
               Krivim vse nas, da ne bi kdo mislil, da je kdo čist v tem, kar videvamo in
               spremljamo, vse politične stranke imajo nekaj težav. Mislim, da kot kulturni minister
               ne morete biti kos tej plemeniti nalogi. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo. Spoštovani gospod minister, jaz vam zagotavljam, da te
               interpelacije v nobenem primeru ne morem podpreti, kajti ta interpelacija je bila
               vložena povsem neupravičeno in tudi same obrazložitve, ki so jih tukaj v dveh dneh
               skušali predstavljati predvsem iz LDS-a, so bila sama zavajanja, neresnice, laži in
               podtikanja in ne koristijo ne Državnem zboru ne kulturnemu ministrstvu, še najmanj pa
               njim samim. Kot sem že omenil, vam lahko izrekamo vse čestitke za dosedanje dobro
               delo na vašem resorju, želimo si, da boste s tem delom tudi nadaljevali na ta način,
               kot ste do sedaj. In v primeru, da bi danes ponovno potrjevali vaš mandat, bi ga
               ravno tako z veseljem potrdil. Jaz te interpelacije ne bom podprl. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Jaz bom podprl interpelacijo. Ne čudi me, da bodo kolegice in kolegi
               poslanci iz koalicije nasprotovali interpelaciji in ministra podprli, saj jim je na
               mnogih področjih odprl prostor, ki kaže podobo delovanja te Vlade in te vladajoče
               koalicije drugače, kot je slika dejansko v delu in življenju. Jaz sem prepričan, da
               so bila vprašanja, ki so bila postavljena ministru, jasna in nedvoumna, pa je uvodoma
               ugotavljal, da jih ne razume, ker jih ni želel razumeti. Odgovorov je bilo zelo, zelo
               mnogo po času, po vsebini zelo malo. In jaz zase trdim, da so vsi bistveni argumenti,
               s katerimi smo želeli pokazati, da na področju delovanja gospoda ministra za kulturo
               v kulturni politiki in v javnih medijih obstaja vrsta pomanjkljivosti, ki bi jih bilo
               dobro odpraviti; da smo v razpravah v Državnem zboru uspeli na to ne samo opozoriti,
               ampak marsikaj tudi dokazati. Zato sem zadovoljen, da je bila ta razprava opravljena,
               in bom mirne vesti glasoval za to, da se ministra za kulturo, ki ni pripravljen na
               eni točki priznati, da morda le ne dela tako zelo idealno, da bi si zaslužil samo
               pohvale in pohvalam, ki jih dobi, tudi ploskal, bom glasoval za njegovo razrešitev.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Spoštovani! Gospod minister, seveda bom glasoval za razrešnico oziroma interpelacijo.
               Moram reči, da sem po včerajšnji svoji razpravi bil celo malce v dvomu, ali nisem bil
               preoster v svoji sodbi. Vendar sem vas danes pozorno poslušal in moram reči, da
               mojega dvoma ni več. Torej, imel sem prav in pri svojih očitkih ali pri svoji sodbi
               še vedno vztrajam.</p>
               <p>Morda bi se korigiral v svojem stališču, če bi slišal od vas vsaj kakšno priznanje,
               da je kateri od očitkov na mestu, da kakšna situacija v kakšni instituciji,
               organizaciji ali pa splošno v kulturi tudi ni takšna, kot bi morala biti, in da bi to
               priznali. Ne, vi ste trmasto vztrajali pri vsem tem, da imate samo vi prav. No, morda
               ima poleg vas prav še gospod Grims, ampak to je že druga zgodba.</p>
               <p>Torej, moj glas za interpelacijo je pa posebej vezan na tisto, kar ste storili,
               tisto, kar je nedopustno - kršili ste zakon. Kršili ste Zakon o investicijah v
               kulturi. Torej, kršili ste zakon, ko niste mariborskega lutkovnega gledališča
               uvrstili v plan izvedbe investicij v letošnjem letu, v naslednjem letu in v letu
               2008, ampak ste uporabili pravzaprav argumente, ki nimajo nobene strokovne moči,
               argumente, ki nimajo zakonske podlage. In Mariborčani vam tega nikoli ne bodo
               odpustili.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Do danes sem bil pravzaprav v dvomih in sem nameraval
               glasovati proti temu sklepu, vendar bom, gospod minister, glasoval za sklep, da se
               vas razreši. Namreč, Zakon o medijih pravzaprav ne velja. Tam piše o uravnoteženem
               poročanju. Kako lahko rečemo, da je uravnoteženo poročanje, ko pa javna
               Radiotelevizija Slovenije preferira podatke in poroča o ciganih, medtem ko mene nihče
               ne vpraša za drugo polovico resnice. Tega ni. V zakonu piše, da je pravica do
               popravka. Ta pravica do popravka se ne upošteva navkljub temu, da je recimo vaš
               časopis Delo najprej objavljal lažnive podatke, ko smo zahtevali popravek, ni bilo
               nič od tega. Celo odgovora ni bilo, ampak enostavno <q>"pišmevuhovsko"</q> preslišanje vsega
               tega. Zakaj je prišlo do tega, se ne bom spuščal. Vendar sem pričakoval, da boste
               zadeve uredili, tudi v skladu z vašim zakonom. Vendar do tega ni prišlo. Stanje se
               slabša. Stanje postaja podobno, kot je bilo v bivšem komunističnem režimu, ampak v
               začetku tega režima, ko je bila cenzura zelo razpredena. In imam močan občutek
               oziroma bi lahko rekel, prepričan sem, da je te cenzure pravzaprav iz dneva v dan
               več. Zato bom podprl sklep o razrešitvi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Podprla bom sklep, ki govori o tem, naj bo
               minister za kulturo razrešen. Imam trdne dokaze za to, da je kršil zakone. Kršil je
               26. člen Zakona o javni rabi slovenščine, po katerem je Ministrstvu za kulturo dolžno
               koordinirati politiko in spremljati uresničevanje Zakona o javni rabi slovenščine.
               Čeprav sem ga že večkrat spraševala, ali namerava kot odgovorni minister za jezikovno
               politiko in jezikovno načrtovanje vložiti zahtevo za spremembo Zakona o javni rabi
               slovenščine, ki naj bi po nacionalnem raziskovalnem in razvojnem programu za obdobje
               2006 in 2010 bil spremenjen tako, da se bodo odprle nekatere možnosti, ni odgovoril,
               tudi ni nobenega predloga za spremembo zakona. Poročilo o izvajanju zakona je take
               narave, da se v prvem delu samo spušča v polemiko z zakonom, v drugem delu pa toži
               zaradi poimenovanj gospodarskih subjektov. Resnih vprašanj jezikovne politike in
               jezikovnega načrtovanja pa ne to ministrstvo ne katero drugo ministrstvo, ki bi
               moralo sodelovati, ni načelo, da negovorimo o še vedno ne posredovanem nacionalnem
               programu za jezikovno politiko in jezikovno načrtovanje. In na koncu, očitano je bilo
               oziroma gospod minister zavrača očitek, da se ni posvetoval s strokovno javnostjo.
               Ampak tukaj v Državnem zboru je nekdo z velikim veseljem izrekal, da je avtor
               besedila Zakona o RTV in da je 90% zakona ostalo nespremenjenega. Če to ne govori o
               nedialogu, pa ne vem, kaj. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes po osebnem opredeljevanju. Izvolite. Prijava teče.</p>
               <p>Gospod Pukšič, imate besedo. Gospa Potrata, prosim izklopite oziroma<gap n="..."/></p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa. Lep pozdrav kolegice in kolegi! Gospod minister, predsedujoči, gospa
               državna sekretarka! Jaz sem prepričan, da je minister, ki je bil prvi na tej strani,
               na tako imenovani zatožni klopi, ob tej interpelaciji predstavil svoje delo po
               dvoletnem delovanju korektno in zelo dobro. Pravzaprav je lahko celo vesel, da je
               imel to interpelacijo, ker je na ta način lahko spregovoril o delu. Sem pa prepričan
               tudi v to, ko je opozicija pisala to interpelacijo, niti sama ni verjela v njo, zato
               je tudi tako pavšalno in čez palec napisala. Nekajkrat je bilo razloženo, kako
               vendarle je 7% več kot nič pri naročnini RTV-ja, pa tega kljub nekajkratni
               obrazložitvi nekateri niso razumeli. Dobil sem kar veliko tako sms sporočil kot
               telefonskih pozivov in državljanke in državljani sporočajo, da je res tisto, o čemer
               smo včeraj govorili, da je RTV naročnina cenejša in da vedo in da se tega zavedajo.
               Tako da je to tudi ena izmed dobrih zadev. Včeraj sem rekel, da tokrat seveda ne bo
               mojega glasu za razrešitev ministra. Nekateri so me spraševali, kaj pa naslednjič.
               Sem rekel, ne, naslednjič tudi ne<gap n="..."/> <gap n="..."/><stage>/Opozorilni znak za konec razprave./</stage><gap n=".."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Kot smo povedali v predstavitvi stališča poslanske skupine, bomo
               poslanci in pa seveda poslanka Slovenske nacionalne stranke interpelacijo podprli.</p>
               <p>Drži ugotovitev predlagateljev iz 1. točke, da je razkorak med obljubljenim in
               dejanskim stanjem prevelik, da bi ga lahko spregledali. Kakor je po naši oceni tudi
               prevelika izguba kredibilnosti ministra, ki je dejansko o nekaterih stvareh govoril,
               udejanjil pa jih je popolnoma v drugi smeri. Če izpostavim naročnino, pa čeprav ni
               bistveni strošek v celoti interpelaciji, ampak dejstvo je, da je odgovor ministra
               vsaj po moji oceni bil zavajajoč. Ni se podražilo, ampak niti podražilo.</p>
               <p>V primerjavi z institutom, recimo temu, kakor ga sami navajate torej letne stopnje
               inflacije, lahko ugotovim samo to, da vam seveda inflacija v posameznih primerih
               pride prav, v drugih primerih pa Vlada Republike Slovenije, predvsem kar se tiče
               monetarno gledano, zatrjuje, da inflacije v okviru naše države ni oziroma je
               popolnoma pod kontrolo.</p>
               <p>Rad pa bi s tega mesta izpostavil predvsem tisto, kar se mi zdi, da je bilo storjeno
               negativnega pod vašim vodenjem. Torej, ne samo dnevno poročanje televizije, javnega
               Zavoda RTV, ampak ne nazadnje tudi odnos, odnos do Slovenske nacionalne stranke, ne
               nazadnje politična gonja zoper vodjo poslanske skupine Zmaga Jelinčiča v zadnjih
               povezavah, ko je izpostavil stališče, ki odraža Ustavo Republike Slovenije. Ampak ob
               vsem tem pa dovolite, ne glede na rezultat oziroma razplet današnje interpelacije, ne
               zanemarjajte po do sedaj uveljavljenem načelu obeh regionalnih studiov, tako v
               Mariboru kot v Kopru. Kot verjetno sami veste in nekateri trdijo, da je to ravno vaša
               politična poteza, da se izničita oba studia. Ob tem pa dovolite še en apel ob koncu
               <gap n="..."/><stage>/Opozorilni znak./</stage><gap n=".."/> ne zapostavljate več mesta Maribor v obliki preteklega dela
               lutkovnega gledališča. To enostavno ni korektno in ni v skladu ne z Vlado in ne s
               slovensko politiko. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rugelj.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala lepa. Mislim, da je ta predlog interpelacije navzven čisto politično
               zavajanje, tukaj navznoter pa navadna potrata časa. Namesto, da bi počeli kaj bolj
               pametnega, smo sedaj tukaj že drugi dan in poskušamo kup neresnic in se ukvarjamo s
               tem, kaj je res, kaj ni res. Za mene je minister eden boljših ministrov te Vlade,
               zato nikakor mi niti na misel ne pride, da bi podprl tako interpelacijo, ki je
               zrežirana izključno z določenimi političnimi nameni in nima nič skupnega z
               realnostjo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Dvodnevna razprava je pokazala, da je predlog interpelacije na trhlih
               nogah, da opozicija ni ponudila praktično niti enega dokaza o kakršnemkoli ravnanju
               ministra za kulturo, ki bi bilo v nasprotju s pozitivno zakonodajo, z demokracijo na
               Slovenskem.</p>
               <p>Edino, kar so pa s tem dokazali, pa je to, in pravzaprav je očitek, da je minister
               ohranil kulturen odnos, da je kultiviran in da ima smisel za kulturo in da nastopa
               kulturno. Ni se spustil na nivo prostaških očitkov, ki so prihajali iz vrst
               opozicije. Jaz sem vesel, da imamo takšnega ministra in da je hkrati v teh dveh letih
               pri pripravi medijske zakonodaje stal na braniku demokracije. Z novo zakonodajo ima
               opozicija v medijih bistveno več prostora, kot ga je imela v času vladavine LDS. In
               če ima opozicija več prostora v medijih, v časopisih, je to garancija za demokracijo,
               kljub posamičnim slabostim ali posamičnim odklonom in posamični servilnosti tudi
               znotraj hiš. Jaz sem trdno prepričan, da se s svojim kulturnim odnosom, s svojim
               poznavanjem kulture, ki mu je pravzaprav bila položena v zibelko, ker je bil rojen v
               družini znanega skladatelja, da je ta privilegij ohranil tudi na ministrskem položaju
               in da res na nivoju vodi ta resor. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci! Vsak šesti slovenski volilni
               upravičenec je lani na referendumu podprl RTV zakon zaradi laži vladajoče koalicije.
               Ob obletnici tega je bilo prav, da smo vložili interpelacijo proti gospodu ministru
               za medije. Včeraj je izjavil, da je zadovoljen z delom. Ko sem dobil zvečer večerno
               Delo, sem razumel izraz njegovega zadovoljstva. Prva stran, Vasko Simoniti zavrnil
               vse očitke opozicije. Gospod minister, žal teh očitkov niste zavrnili. Dejstvo
               obstaja, da ste prvi kulturni minister, ki ima negativno mnenje Računskega sodišča,
               da ste prvi kulturni minister, ki si privošči kar tako mimo zakonodaje nekomu dati,
               drugemu pa vzeti.</p>
               <p>In zato, gospod minister, bom podprl interpelacijo proti vam. Ocenjujem, da ne samo
               zaradi Zakona o RTV, ne samo, ker je Ustavno sodišče moralo preprečiti neustrezno
               delovanje izvršne oblasti v Lipici, ampak predvsem zaradi tega, kar počnete v
               medijih, menim, da morate oditi. Podprl bom interpelacijo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Irgl.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala. Sama ne bom podprla interpelacije zoper ministra za kulturo, dr.
               Vaska Simonitija. Sama namreč menim, da je v teh dveh letih minister Simoniti zelo
               dobro delal in zelo dobro oziroma korektno opravljal svoje delo ministra za kulturo.
               To so mu navsezadnje priznali tudi ljudje, ki so na referendumu glasovali za novi
               Zakon o RTV Slovenija, ki je bil tudi, kolikor smo lahko videli in prebrali v
               interpelaciji, eden izmed glavnih, če ne kar glavni očitek te interpelacije. In
               sprašujem se, tako kot sem se že včeraj v svoji razpravi, zakaj LDS jasno izražene
               volje ljudi ne priznava in jo ignorira. Več kot očitno je temu tako, kajti le tako si
               lahko sama predstavljam to interpelacijo oziroma dejstvo, da ste se odločili za to
               interpelacijo kot prvo interpelacijo. V teh 15-ih urah razprave, kolikor smo govorili
               o ministru za kulturo, moram reči, da s strani opozicije oziroma predlagateljev ni
               bilo veliko argumentov, ki bi govorili o tem, da je potrebno ministra za kulturo
               razrešiti in tudi minister je v svojih odgovorih več kot dobro in argumentirano znal
               vse očitke ovreči. Se je pa kazala skozi celotno razpravo velika prizadetost
               predlagateljev, kajti šlo je predvsem za osebni napad na ministra in predvsem zaradi
               tega, ker ni več občutka, da bi še kdo lahko znal voditi kulturo in se ukvarjati tudi
               z mediji.</p>
               <p>Vsekakor te interpelacije ne bom podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes? Prosim, da se vsi, ki želite obrazložiti svoj glas,
               prijavite. Gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovani minister, kolegice in kolegi! Mene pri
               vsej razpravi moti samo to, ker se ves čas slika zadeva črno-bela. Če bi minister
               delal dobro, ne bi imel negativnega mnenja Računskega sodišča. Se pravi, da je kakšna
               stvar bila slaba in je upravičena v kritiki. Tako tudi program RTV, slab zakon, je
               bil v enem členu zadržan oziroma razveljavljen, Zakon o Lipici je zadržan in podobno.
               So bile določene stvari, ki so kritike vredne, in v tem smislu ocenjujem takšno
               razpravo kot potrebno in upam, da bo rodila rezultate za prihodnje.</p>
               <p>In prav zaradi tega, ker ne želim, da bi črno-belo videli to sliko, jaz ne bom
               podprl interpelacije, ampak tudi proti ne bom glasoval, ker mislim, da je stvar nekje
               v sredini. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovani minister, spoštovane kolegice in kolegi! V teh 14 urah
               je bilo veliko besed izrečenih na demokratičnost in svobodo. In sam osebno se
               preprosto ne strinjam z vedenjem, z mišljenjem in logiko pojmovanja svobode s strani,
               ki je bila izrečena ali pa predstavljena s strani predstavnikov izvršne oblasti,
               svobode, ki je za njih le neke vrste odeja, ki se daje ljudem, kadar se ti
               pritožujejo in kasneje potolažijo, ko pa umolknejo, se ta odeja umakne, ne da bi oni
               vedeli, kdaj. In to je prava zgodba o Zakonu o RTV in to je prava zgodba o Zakonu o
               Lipici.</p>
               <p>Zato seveda bom to interpelacijo podprl, ker takega vedenja in logike ne pričakujem
               od ministra za kulturo. Lahko od katerega drugega, ne pa od ministra za kulturo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker ni več interesa, prehajamo na glasovanje o naslednjem predlogu sklepa:
               Državni zbor Republike Slovenije na podlagi vložene interpelacije izreka nezaupnico
               ministru za kulturo dr. Vasku Simonitiju. V skladu z drugim odstavkom 118. člena
               Ustave Republike Slovenije bo nezaupnica ministru izrečena, če bo zanjo glasovala
               večina vseh poslancev, to je 46 ali več poslancev. Če bo nezaupnica izglasovana, se
               šteje, da je minister razrešen. Glasujemo. Navzočih je 78 poslank in poslancev, za je
               glasovalo 33, proti 41.</p>
               <p><stage>(Za je glasovalo 33.)</stage> <stage>(Proti 41.)</stage></p>
               <p>Ugotavljam, da nezaupnica dr. Vasku Simonitiju ni bila izglasovana.</p>
               <p>S tem zaključujem to točko dnevnega reda.</p>
               <p>Prehajamo na <title>26. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI SPORAZUMA O RAZVOJNEM SODELOVANJU MED VLADO REPUBLIKE SLOVENIJE IN
                  SVETOM MINISTROV BOSNE IN HERCEGOVINE.</title> Predlog zakona je v obravnavo zboru
               predložila Vlada Republike Slovenije. Predlog zakona je obravnaval Odbor za zunanjo
               politiko kot matično delovno telo, ki je zboru pisno poročal. Prijavljenih k razpravi
               ni. Ker matično delovno telo v okviru druge obravnave ni sprejelo nobenega amandmaja,
               v tretji obravnavi amandmajev ni možno vlagati, zato prehajamo na odločanje o zakonu.
               Glasujemo. Navzočih je 47 poslank in poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>27. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI PROTOKOLA MED REPUBLIKO SLOVENIJO IN REPUBLIKO AVSTRIJO O SPREMEMBAH
                  KONVENCIJE O IZOGIBANJU DVOJNEGA OBDAVČEVANJA V ZVEZI Z DAVKI NA DOHODEK IN
                  PREMOŽENJE, PODPISANE V LJUBLJANI 1. OKTOBRA 1997.</title> Predlog zakona je v
               obravnavo zboru predložila Vlada Republike Slovenije. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, v tretji obravnavi amandmajev ni možno vlagati, zato
               prehajamo na odločanje o zakonu. Glasujemo. Navzočih je 72 poslank in poslancev, za
               jih je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>28. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI KONVENCIJE O VAROVANJU IN SPODBUJANJU RAZNOLIKOSTI KULTURNIH IZRAZOV.</title> Predlog zakona je v obravnavo zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni. Ker matično delovno telo v okviru
               druge obravnave ni sprejelo nobenega amandmaja, v tretji obravnavi amandmajev ni
               možno vlagati, zato prehajamo na odločanje o zakonu. Glasujemo. Navzočih je 71
               poslank in poslancev, za jih je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>29. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN ZVEZNO REPUBLIKO NEMČIJO O
                  IZOGIBANJU DVOJNEGA OBDAVČEVANJA V ZVEZI Z DAVKI OD DOHODKA IN PREMOŽENJA.</title> Predlog zakona je v obravnavo zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno telo, ki
               je pripravil dopolnjen predlog zakona. Ker k dopolnjenemu predlogu zakona niso bili
               vloženi amandmaji, ni možna razprava o členih, zato prehajamo na tretjo obravnavo, to
               je na odločanje o predlogu zakona. Ob tem vas obveščam, da me Zakonodajno-pravna
               služba oziroma Vlada nista obvestili, da bi bil zaradi sprejetih amandmajev na
               matičnem delovnem telesu zakon neusklajen. Glasujemo. Navzočih je 72 poslank in
               poslancev, za jih je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - POTRDITEV URADNEGA PREČIŠČENEGA BESEDILA
                  ZAKONA.</title> Uradno prečiščeno besedilo je pripravila Zakonodajno-pravna služba
               zbora in ga zbor potrdi brez razprave. Prehajamo na odločanje o naslednjem predlogu
               sklepa: <q>"Potrdi se uradno prečiščeno besedila zakona o varnosti cestnega prometa."</q>
               Glasujemo. Glasovanje teče. Navzočih je 71 poslank in poslancev, za je glasovalo 67,
               proti 4.</p>
               <p><stage>(Za je glasovalo 67.)</stage> <stage>(Proti 4.)</stage></p>
               <p>Ugotavljam, da je uradno prečiščeno besedilo navedenega zakona potrjeno.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA - MANDATNO-VOLILNE ZADEVE.</title> Zbor bo v
               okviru te točke obravnaval 9 predlogov Sodnega sveta za izvolitev v sodniško
               funkcijo, Predlog sklepa o razrešitvi in imenovanja člana Državne volilne komisije in
               Predlog sklepa o razrešitvi predsednika in imenovanju predsednice Odbora Državnega
               zbora Republike Slovenije za kmetijstvo, gozdarstvo in prehrano. Prehajamo na
               razpravo in odločanje o posameznih predlogih.</p>
               <p>Najprej predlogi sklepov o izvolitvi v sodniško funkcijo. Sodni svet je Državnemu
               zboru predložil 9 predlogov za izvolitev kandidatk in kandidata v sodniško funkcijo
               na sodniška mesta osmih medokrajnih sodnic in enega medokrajnega sodnika na Okrajnem
               sodišču v Kopru in Ljubljani. Želi predstavnica Sodnega sveta besedo? <stage>(Ne.)</stage> Predloge
               je obravnavala Mandatno-volilna komisija kot matično delovno telo ter zboru
               predložila predloge sklepov. Prijavljenih k razpravi ni, zato zaključujem razpravo in
               prehajamo na odločanje o predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Tatjane
               Marušič Kodele na sodniško mesto medokrajne sodnice na Okrajnem sodišču v Kopru.
               Glasujemo. Glasovanje teče. Navzočih je 69 poslank in poslancev, za je glasovalo 60,
               proti 4.</p>
               <p><stage>(Za je glasovalo 60.)</stage> <stage>(Proti 4.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Alenke Gerk
               Ljubič na sodniško mesto medokrajne sodnice na Okrajnem sodišču v Kopru. Glasujemo.
               Glasovanje teče. Navzočih je 69 poslank in poslancev, za je glasovalo 63, proti 2.</p>
               <p><stage>(Za je glasovalo 63.)</stage> <stage>(Proti 2.)</stage></p>
               <p>Ugotavljam, da je predlagani sklep sprejet. Na glasovanje dajem predlog sklepa o
               izvolitvi v sodniško funkcijo gospe Renate Cerar na sodniško mesto medokrajne sodnice
               na Okrajnem sodišču v Ljubljani. Glasujemo. Navzočih je 66 poslank in poslancev, za
               je glasovalo 61, proti 2.</p>
               <p><stage>(Za je glasovalo 61.)</stage> <stage>(Proti 2.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Borisa
               Gabrijela Hrovata na sodniško mesto medokrajnega sodnika na Okrajnem sodišču v
               Ljubljani. Glasujemo. Navzočih je 67 poslank in poslancev, za je glasovalo 63, proti
               2.</p>
               <p><stage>(Za je glasovalo 63.)</stage><stage>(Proti 2.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo mag. Tadeje
               Jelovšek Kvatrnik na sodniško mesto medokrajne sodnice na Okrajnem sodišču v
               Ljubljani. Glasujemo. Navzočih je 66 poslank in poslancev, za je glasovalo 63, proti
               nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Genovefe
               Kristanič Dolničar na sodniško mesto medokrajne sodnice na Okrajnem sodišču v
               Ljubljani. Glasujemo. Navzočih je 64 poslank in poslancev, za je glasovalo 61, proti
               nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Katarine
               Kumer na sodniško mesto medokrajne sodnice na Okrajnem sodišču v Ljubljani.
               Glasujemo. Navzočih je 64 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Maje Rozman
               na sodniško mesto medokrajne sodnice na Okrajnem sodišču v Ljubljani. Glasujemo.
               Navzočih je 63 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepov o izvolitvi v sodniško funkcijo gospe Kristine
               Štern Pogačar na sodniško mesto medokrajne sodnice na Okrajnem sodišču v Ljubljani.
               Glasujemo. Navzočih je 67 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na predlog sklepa o razrešitvi in imenovanju člana Državne volilne
               komisije. Predlog sklepa je v obravnavo zboru predložila Mandatno-volilna komisija.
               Prijavljenih k razpravi ni. Prehajamo na odločanje o predlogu sklepa o razrešitvi dr.
               Bojana Bugariča dolžnosti člana ter imenovanju gospoda Miroslava Pretnarja za člana
               Državne volilne komisije. Glasujemo. Navzočih je 67 poslank in poslancev, za je
               glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na predlog sklepa o razrešitvi predsednika in imenovanju predsednice
               Odbora Državnega zbora Republike Slovenije za kmetijstvo, gozdarstvo in prehrano.
               Predlog sklepa je v obravnavo zboru predložila poslanska skupina Nove Slovenije.
               Prijavljenih k razpravi ni, zato prehajamo na odločanje o predlogu sklepa o
               razrešitvi gospoda Alojza Soka kot predsednika in imenovanju gospe Marjetke Uhan za
               predsednico Odbora Državnega zbora Republike Slovenije za kmetijstvo, gozdarstvo in
               prehrano. Glasujemo. Navzočih je 68 poslank in poslancev, za je glasovalo 65, proti
               2.</p>
               <p><stage>(Za je glasovalo 65.)</stage> <stage>(Proti 2.)</stage></p>
               <p>Ugotavljam, da je predlog sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 13. točke dnevnega reda - na predlog Zakona o
                  spremembah in dopolnitvah zakona o prevozih v cestnem prometu.</title> Vlada je na
               seji 28. novembra 2006 opozorila, da je po končani tretji obravnavi zaradi sprejetih
               amandmajev na seji matičnega delovnega telesa in seji Državnega zbora zakon
               neusklajen. Vlada je pripravila uskladitvene amandmaje, ki ste jih prejeli na klop.
               Želi o uskladitvenih amandmajih besedo predstavnik Vlade? <stage>(Ne.)</stage> Želijo besedo
               poslanke in poslanci? <stage>(Ne.)</stage> Ker ne želi nihče razpravljati, zaključujem razpravo in
               prehajamo na odločanje o uskladitvenem amandmaju Vlade k 4. členu. Glasujemo.
               Navzočih je 63 poslank in poslancev, za jih je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o uskladitvenem amandmaju Vlade k 8. členu. Glasujemo.
               Navzočih je 61 poslank in poslancev, za jih je glasovalo 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o uskladitvenem amandmaju Vlade k 10. členu. Glasujemo.
               Prekinjam. Želja po obrazložitvi glasu v svojem imenu. Izvolite gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, poslanke, poslanci. Jaz sicer obžalujem, da se je Ministrstvo
               za promet odločilo, da ne bo pojasnilo kar nekaj uskladitvenih amandmajev, pa
               vendarle ključno vprašanje je: Kako bo zdaj namesto direkcije, namesto ministrstva z
               amandmajem k 10. členu kar sam minister tisti, ki bo odločal o podelitvi javnih
               pooblastil na področju Zakona o prevozih v cestnem prometu? Predpostavljam, da bo
               minister postal podpisovalec stotin dokumentov in obžalujem, da si Vlada te možnosti
               ni vzela. Sam bom zaradi tega glasoval proti amandmaju. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 65 poslank in poslancev, za jih je glasovalo 49, proti
               8.</p>
               <p><stage>(Za je glasovalo 49.)</stage> <stage>(Proti 8.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 11. členu. Glasujemo.
               Navzočih je 62 poslank in poslancev, za jih je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 12. členu. Glasujemo.
               Navzočih je 65 poslank in poslancev, za jih je glasovalo 53, proti 2.</p>
               <p><stage>(Za je glasovalo 53.)</stage> <stage>(Proti 2.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 37. členu. Glasujemo.
               Navzočih je 58 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 38. členu. Glasujemo.
               Glasovanje teče. Navzočih je 61 poslank in poslancev, za je glasovalo 48, proti 1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 39. členu. Glasujemo.
               Glasovanje teče. Navzočih je 60 poslank in poslancev, za je glasovalo 47, proti 2.</p>
               <p><stage>(Za je glasovalo 47.)</stage> <stage>(Proti 2.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 41. členu. Glasujemo.
               Glasovanje teče. Navzočih je 61 poslank in poslancev, za je glasovalo 52, proti 2.</p>
               <p><stage>(Za je glasovalo 52.)</stage> <stage>(Proti 2.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 87. členu. Glasujemo.
               Glasovanje teče. Navzočih je 62 poslank in poslancev, za je glasovalo 51, proti 2.</p>
               <p><stage>(Za je glasovalo 51.)</stage> <stage>(Proti 2.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 136. členu. Glasujemo.
               Glasovanje teče. Navzočih je 60 poslank in poslancev, za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o uskladitvenem amandmaju Vlade k 137. členu. Gospod Cvikl se
               je javil k obrazložitvi. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Poslanke in poslanci, gospod predsedujoči. 28.11.2006 je v Državni zbor prišel
               predlog uskladitvenih amandmajev Vlade Republike Slovenije k Predlogu zakona o
               prevozih v cestnem prometu. Moja ocena je, sicer bi jo moral dati Odbor za promet, da
               seveda to vsebinsko niso uskladitveni amandmaji. Najmanj, kar bi bilo potrebno, bi
               bilo potrebno, da bi se na to temo sestal Odbor za promet in seveda razpravljal o
               tem.</p>
               <p>Sam sem čakal do tega zadnjega amandmaja ali bo na strani Vlade vendarle prišlo do
               želje, volje, da pove kakšno besedo k tem amandmajem. Zato seveda ocenjujem, da
               amandmaji, ki smo jih sprejemali, spominjajo na neke uskladitvene amandmaje k nekemu
               zakonu na področju zdravstva, s katerem se je preprosto skušalo dati dodatno
               pooblastilo ministru, da bo določal, kaj bo, pa kaj ne bo pravica. In menim, da na ta
               način delovanje Državnega zbora, kjer se k tako pomembnemu setu tako imenovanih
               uskladitvenih amandmajev ni sestal niti odbor za promet, seveda, ni ravno v čast
               Državnemu zboru, zato bom glasoval proti temu amandmaju in tudi proti zakonu v
               celoti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, škoda, ker niste odprli vprašanja v času, ko je bil namenjen
               razpravi in bi vam lahko minister odgovoril na vaše pomisleke. Sedaj žal ne sme.</p>
               <p>Glasujemo. Navzočih je 61 poslank in poslancev, za je glasovalo 46, proti 2.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je predlagani amandma sprejet.</p>
               <p>Prehajamo na odločanje o predlogu zakona v celoti. Glasujemo. Navzočih je 60 poslank
               in poslancev, za je glasovalo 48, proti 1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda.</p>
               <p>Zaključujem tudi 22. sejo Državnega zbora Republike Slovenije in se vam zahvaljujem
               za udeležbo.</p>
               <stage type="time">(Seja je bila končana 30. novembra 2006 ob 15.14.)</stage>
            </sp>
         </div>
      </body>
   </text>
</TEI>