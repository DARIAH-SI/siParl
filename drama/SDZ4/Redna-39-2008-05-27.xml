<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-39-2008-05-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3A30FE55A5D0392EC12574CE0044B417</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=3A30FE55A5D0392EC12574CE0044B417</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-39-2008-05-27.DZ" n="39">
               <name>Redna</name>
               <date when="2008-05-27"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-39-2008-05-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 39. seje</stage>
            <stage type="date">(27. maj 2008)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-39-2008-05-27.sp1">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan, spoštovane kolegice poslanke in kolegi poslanci! Pričenjam
               nadaljevanje 39. seje Državnega zbora Republike Slovenije.</p>
               <p>Obveščen sem in vas obveščam, da se današnje seje ne morejo udeležiti naslednje
               poslanke in poslanci: kolega Roberto Battelli, Jožef Jerovšek, Anton Kokalj, Alojz
               Posedel in poslanka Maria Pozsonec.</p>
               <p>Prehajamo na <title>18. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O FINANCIRANJU OBČIN, SKRAJŠANI POSTOPEK.</title>
               </p>
               <p>Seznanjam vas, da imamo za to točko na razpolago 5 ur in 10 minut razprave.</p>
               <p>Predlog zakona je v obravnavo zboru predložila Vlada Republike Slovenije. Preden dam
               besedo ministru, dovolite, da vas obvestim, da Poslanska skupina Zares v okviru 18.
               točke dnevnega reda prekinja obstrukcijo v povezavi s Predlogom zakona o spremembah
               in dopolnitvah zakona o financiranju občin.</p>
               <p>Kot rečeno, je predlog zakona v obravnavo zboru predložila Vlada Republike Slovenije.
               Z nami je dr. Ivan Žagar, minister brez listnice, zadolžen za lokalno samoupravo in
               regionalno politiko. Minister, beseda je vaša, izvolite.</p>
            </sp>
            <sp xml:id="SDZ4-Redna-39-2008-05-27.sp2">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovani poslanci! Cilj predlaganih sprememb
               je dopolnitev zakona o financiranju občin in upoštevanje odločbe Ustavnega sodišča
               Republike Slovenije.</p>
               <p>Predlagane rešitve temeljijo na razlagi pomena načel finančne avtonomije lokalnih
               skupnosti, 142. člen Ustave, lokalne samouprave, 138. člen Ustave, socialne države iz
               2. člena Ustave in načela enakosti iz drugega odstavka 14. člena Ustave, ki jo je
               izrazilo Ustavno sodišče Republike Slovenije v obrazložitvi svoje odločbe. Ustavno
               sodišče je namreč jasno povedalo, da je država z novim zakonom o financiranju občin,
               ki ste ga sprejeli v Državnem zboru, končno izpolnila svojo dolžnost, da izenači
               prebivalce, ne glede na to, v kateri občini prebivajo. Z drugimi besedami je prejšnji
               sistem ustvarjal neenako obravnavo, torej kršitev ustavnega načela enakosti pred
               zakonom, saj občine niso bile ustrezno financirane z vidika zagotavljanja primerne
               porabe, torej z vidika enake pravice do lokalne samouprave. In če povzamem 31.
               odstavek odločbe: <q>"Gmotno stanje ali družbeni položaj posameznika ob drugih posebnih
               okoliščinah ne smeta biti podlaga za razlikovanje pri uresničevanju človekovih
               pravic. To pomeni: "</q>da imajo vsi državljani, ne glede na njihov gmotni položaj
               oziroma prispevek v državni oziroma občinski proračun, enake pravice pri
               uresničevanju lokalne samouprave ter pravice do enakega obsega in kvaliteto storitev,
               ki jih morajo občine nuditi lokalnemu prebivalstvu pri izvrševanju svojih zakonskih
               nalog. Gre za uveljavljanje zahtev po načelu enakosti pred zakonom in država je
               dolžna sistemsko zagotavljati enakost pred zakonom." - povzetek odločbe Ustavnega
               sodišča.</p>
               <p>Dopolnjeni sistem financiranja občin torej zagotavlja povezanost občine z dohodnino
               kot lastnim virom, ki je sorazmeren z nalogami občine, ki jih mora zagotavljati
               svojim občanom, vendar pa zagotavlja tudi solidarnost med občinami s ciljem enakosti
               državljanov, ne glede na njihov gmotni položaj in prispevek v državni oziroma
               občinski proračun. Občinam za financiranje primerne porabe pripada tako po novem 54%
               dohodnine, in sicer 70% posamezni občini glede na pobrano dohodnino na njenem
               območju. Če ta znesek presega primeren obseg vseh sredstev, se presežek doda za
               solidarnostno izravnavo. 30% teh sredstev je namenjenih za solidarnostno izravnavo
               prihodkov od dohodnine med občinami. Občinam, ki iz teh sredstev ne pokrijejo
               primerne porabe, država dodeli finančno izravnavo v višini razlike do primerne
               porabe.</p>
               <p>Prav tako je s to novelo ukinjeno prehodno obdobje, ki je povezano z nadomestilom
               stavbnega zemljišča tako, da po novem celotno nadomestilo stavbnega zemljišča pripada
               občinam in to nadomestilo predstavlja tisti pravi finančni vir kot predhodnik davka
               na nepremičnine, kot je običajna praksa v razvitih zahodnih državah. Torej, to
               nadomestilo v celoti pripada občina.</p>
               <p>S predlogom zakona postajajo tudi okoljske dajatve, povezane z lokalnimi
               gospodarskimi službami, prihodek občinskih proračunov, ki jih mora občina nameniti za
               ukrepe, določene z državnimi operativnimi programi na tem področju. Določeno je, da
               posamezni občini pripadajo prihodki od dajatev, plačanih za onesnaževanje na njenem
               območju.</p>
               <p>Predlog uveljavlja tudi sodelovanje občin in njihovih združenj pri vsakoletni
               določitvi povprečnine - povprečnih stroškov za financiranje nalog na prebivalca v
               državi. Naloge, katerih stroški se štejejo v povprečnino, so določene z zakonom.</p>
               <p>Z zakonom so določeni tudi nameni in kriteriji za dodeljevanje in določanje obsega
               sredstev državnega proračuna za sofinanciranje investicij občin, kar ni več vezano na
               pravilnik ministrov.</p>
               <p>Zakon določa tudi nekatere novosti na področju zadolževanja, in sicer se občina lahko
               v celoti zadolži za 8% realiziranih prihodkov. V ta znesek se ne vštevajo hipoteke in
               zadolževanje pravnih oseb javnega prava, katere ustanoviteljica je občina, če občina
               za zadolževanje ni izdala poroštva. Prav tako se občina lahko dodatno zadolži na
               podlagi sklepa o sofinanciranju največ za višino sredstev sofinanciranih investicij
               sredstev skladov Evropske unije za čas do izplačila sredstev iz sklada Evropske
               unije.</p>
               <p>Spoštovani, predlagam, da podprete to novelo zakona, saj sem prepričan, da pomeni
               dodaten kamen ali kamenček v urejanju...<stage>/Opozorilni znak za konec razprave./</stage>...
               financiranja občin. Hvala za pozornost.</p>
            </sp>
            <sp xml:id="SDZ4-Redna-39-2008-05-27.sp3">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnava Odbor za lokalno samoupravo in
               regionalni razvoj kot matično delovno telo. Besedo ima predsednik odbora gospod Franc
               Jazbec za predstavitev poročila odbora. Izvolite.</p>
            </sp>
            <sp xml:id="SDZ4-Redna-39-2008-05-27.sp4">

               <speaker>FRANC JAZBEC:</speaker>

               <p>Hvala lepa. Spoštovani! Odbor za lokalno samoupravo in regionalni razvoj je na 18.
               seji dne 8.5.2008 kot matično delovno telo obravnaval Predlog zakona o spremembah in
               dopolnitvah Zakona o financiranju občin, ki ga je Državnemu zboru v obravnavo in
               sprejem poslala Vlada Republike Slovenije s predlogom, da se obravnava in sprejme po
               skrajšanjem postopku.</p>
               <p>Odbor je bil seznanjen z mnenjem Zakonodajno-pravne službe, mnenjem Državnega sveta
               Republike Slovenije, mnenjem Pomurske madžarske samoupravne narodnostne skupnosti,
               mnenjem Obalne samoupravne skupnosti italijanske narodnostni, mnenje občin Tišina,
               Apače, Krško, Mestne občine Koper, občine Gornji Petrovci in Miklavž na Dravskem
               polju ter z dopisom Združenja občin Slovenije.</p>
               <p>Predsednik Državnega zbora je na podlagi 94. člena Zakona o lokalni samoupravi in
               145. člena Poslovnika Državnega zbora dne 7.4.2008 poslal predlog zakona v mnenje
               županom občin in mestnih občin. Rok za pošiljanje mnenj je bil 7.5.2008.</p>
               <p>Zakonodajno-pravna služba je v svojem mnenju med drugim posebej opozorila na potrebo
               po večji jasnosti posameznih izrazov, ki jih zaradi spreminjanja sistema financiranja
               na novo določa določba, ki opredeljuje pomen izrazov. Glede na to, da se zaradi
               uvedbe solidarnostne izravnave spreminja tudi vsebinski pomen finančne izravnave,
               Zakonodajno-pravna služba meni, da bi bilo treba spremeniti tudi njeno opredelitev
               tako, da bi bilo jasno razvidno razmerje med solidarnostno izravnavo in finančno
               izravnavo.</p>
               <p>Državni svet je v svojem mnenju podprl predlog zakona, katerega osnovni namen je
               uskladitev nekaterih določb z odločbo Ustavnega sodišča, za katero ocenjuje, da je
               okrepila vlogo lokalne samouprave oziroma občin v odnosu do države. Po mnenju
               Državnega sveta je veljavni koncept financiranja občin v primerjavi s prejšnjim
               modelom primernejši in pravičnejši, saj je danes bistveno manj občin odvisnih od
               finančne izravnave.</p>
               <p>Minister dr. Ivan Žagar je v dodatni uvodni obrazložitvi členov predloga zakona
               poudaril, da predlagana novela zakona v celoti sledi odločbi Ustavnega sodišča.
               Predlagane rešitve temeljijo na razlagi načela finančne avtonomije lokalne skupnosti
               in lokalne samouprave kot socialne države in kot načela enakosti pred zakonom.</p>
               <p>Odbor je v skladu s 126. in 131. členom Poslovnika Državnega zbora v nadaljevanju
               seje prešel na razpravo o členih predloga zakona in vloženih amandmajih. K predlogu
               zakona so v skladu s 129. členom Poslovnika Državnega zbora vložili amandmaje oziroma
               jih je vložil poslanec Bojan Kontič k 6. in 9. členu. Odbor je v nadaljevanju v
               skladu s prvo alinejo 128. člena Poslovnika Državnega zbora združil razpravo in
               glasovanje o več posameznih členih predloga zakona. Odbor ni sprejel amandmajev
               poslanca Bojana Kontiča k 6. in 9. členu, sprejel pa je naslednje svoje amandmaje: k
               6., 13., 15., 19., 20. in 21. členu. Odbor je v nadaljevanju prešel na obravnavo
               členov, h katerim niso bili vloženi amandmaji; o teh členih na seji odbora ni bilo
               razprave.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Hvala lepa.</p>
            </sp>
            <sp xml:id="SDZ4-Redna-39-2008-05-27.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Sašo Peče
               v imenu Poslanske skupine Lipa. Izvolite, prosim.</p>
            </sp>
            <sp xml:id="SDZ4-Redna-39-2008-05-27.sp6">

               <speaker>SAŠO PEČE:</speaker>

               <p>Spoštovani prisotni! Torej, zopet smo pri zgodbi ali delni zgodbi lokalne samouprave.
               Če smo pred dnevi, tednom, štirinajstimi dnevi ali mesecem s strani nekaterih
               poslancev slišali, praviloma vladajočih poslancev, kako je zgodba občin, lokalnih
               skupnosti v naši državi uspešna zgodba, potem lahko dane spoznamo, da temu seveda ni
               tako. Kajti če bi bila zgodba lokalnih skupnosti, vseh 210, tako zelo uspešna, potem
               ne bi ne Ustavno sodišče, ne župani, ne Vlada Republike Slovenije in ne vsi ostali
               akterji, ki so igrali v tej zgodbi, predlagali spremembe, korenite spremembe
               omenjenega zakona. Tako pa se srečujemo <q>"n-tič"</q>, mogoče stotič, s predlogom sprememb
               sistema financiranja občin v državi. In zakaj se srečujemo s predlogom za spremembe -
               zaradi tega, ker so nenazadnje pred časom vsi ugotovili, da obstoječi sistem
               financiranja, zagotavljanja finančnih sredstev, pač ni tak, da bi bil v skladu z
               ustavo, in tisto, kar je najpomembnejše, da bi bil sposoben zagotavljati interes
               krajanov posamezne občine, pa najsibo to mestna občina večjega obsega ali klasična
               majhna občina manjšega obsega.</p>
               <p>Skratka, Državni zbor je na predlog Vlade Republike Slovenije ustanovil lokalne
               skupnosti. Vsi skupaj smo ugotovili, da od nekaj deset lokalnih skupnosti leta 1994
               do 210 občin v letošnjem letu. In vsi skupaj, eni bolj na glas, eni pa seveda v
               tišini, priznavamo, da je problem v zagotavljanju finančnih sredstev. In če
               ugotavljamo, da sta dva pogoja, ki sta potrebna za normalno vzpostavitev življenja,
               ne občine kot institucije, ampak prebivalcev te občine, potem lahko rečemo, da je
               prvi od teh momentov seveda opravljanje nalog - katere naloge, kako in zakaj. Drugi
               moment je pa seveda pridobivanje finančnih sredstev za izvajanje teh nalog. In če
               kdaj, potem lahko danes z gotovostjo potrdimo, ne samo ugotovimo, da sistem, vpeljan
               v naši državi, ni zadovoljiv, ali bolje rečeno, je neustrezen.</p>
               <p>Dovolite, da za uvod preberem obrazložitev odločbe Ustavnega sodišča in kam nas
               Ustavno sodišče, ne nazadnje tudi kot ustavodajalca ali zakonodajalca napotuje.
               Citiram: <q>"Vendar je zakonodajalčeva dolžnost urediti sistem financiranja občin tako,
               da lahko prebivalci občin uresničujejo lokalno samoupravo. Pri določanju materialne
               podlage mora zakonodajalec izhajati iz 142. člena Ustave, obseg materialne podlage pa
               mora ustrezati nalogam, ki naj bi jih občina opravljala v okviru svojega delokroga.
               "</q>Torej, kaj izhaja iz citirane odločbe? Prvič, čemur se je minister spretno izognil,
               vpliv zakonodajalca, torej parlamenta Republike Slovenije. Mi smo zakonodajalec in
               naša naloga je sprejeti zakon v taki obliki, ki bo izpolnjeval odločbo Ustavnega
               sodišča. Minister je v svoji uvodni obrazložitvi, če ste ga natančno poslušali,
               posebej poudaril vlogo parlamenta, Državnega zbora, v okviru prejšnje novele oziroma
               obstoječega zakona in da je bila tam napaka. Kljub temu da v praksi vseh nas 90 ve,
               kako to izgleda, da minister pripravi zakon in ponavadi ga Državni zbor brez razprave
               ali brez vsebinske razprave, brez sprememb sprejme. Žal se je izrodila ustavna
               kategorija ali načelo delitve oblasti, predvsem pa tista ustavna kategorija, ki
               govori o ločenosti in samostojnosti vej oblasti v okviru naše države.</p>
               <p>Glede na 30 sekund časa pa dovolite, da izpostavim tiste pripombe, ki so nastale v
               okviru lokalnih skupnosti. Eno izmed oziroma ne eno, ampak Mestna občina Ljubljana
               nam je posredovala kar sedem sklopov sprememb, ki se dotikajo celotne novele. Po moji
               oceni je najpomembnejše njihova pripomba. Prvič. Predlog zakona ne določa lastnih
               virov občine; višina finančnih sredstev ne zagotavlja količino finančnih sredstev, ki
               jih potrebujejo občine za financiranje svojih nalog; in nenazadnje, višina 54% in
               prerazporeditev ne omogočajo trajnostnega razvoja občin. Žal mi je, da na tej točki
               nimamo več časa, ker bi bilo smiselno poslušati negativne kritike do predloga oziroma
               se opravičujem, kritike do predloga zakona, ki je pred nami. Zakona ne bomo podprli.
               Hvala.</p>
            </sp>
            <sp xml:id="SDZ4-Redna-39-2008-05-27.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič v imenu Poslanske skupine SDS. Izvolite,
               prosim.</p>
            </sp>
            <sp xml:id="SDZ4-Redna-39-2008-05-27.sp8">

               <speaker>FRANC PUKŠIČ:</speaker>

               <p>Lep pozdrav. Predsedujoči, gospod minister, kolegice in kolegi. Slovenska demokratska
               stranka bo spremembo zakona o financiranju občin podprla. Ustavno sodišče je po
               sprejetem mojem zakonu o financiranju občin odločilo 4. oktobra lansko leto, da so
               8., 11., 14., 23. in 38. člen Zakona o financiranju občin so v neskladju z Ustavo.
               Istočasno Ustavno sodišče niti enega od teh členov ni razveljavilo. Ustavno sodišče
               je isto v 2. členu odločilo, da 12., 13., 21. in 24. člen Zakona o financiranju občin
               niso v neskladju z Ustavo.</p>
               <p>Kolegice in kolegi, ali si lahko predstavljate, skoraj eno leto o tem govorimo in s
               strani opozicije niti enkrat nisem slišal za govornico ali kjerkoli v medijih, da je
               Ustavo sodišče ugotovilo, da 12., 13., 21. in 24. člen zakona niso v neskladju z
               Ustavo. Celo več. S strani opozicije je bilo slišati, da je Ustavno sodišče zavrnilo
               zakon, da je zakon v neskladju, da ga je razveljavilo, da je ne vem kaj vse naredilo.
               Torej vse skupaj je bil en velik <q>"blef"</q> in neresnica.</p>
               <p>Končno, glede na to da imam že nekaj kilometrine tukaj v Državnem zboru in preživel
               nekaj finančnih ministrov, od Ropa naprej, ko so leta 1998 spreminjali zakon v tem
               Državnem zboru - zakaj govorim, da so ga spreminjali, ker sem sam nasprotoval zelo
               krčevito takrat tistim spremembam -, se je ugotovilo oziroma je bilo narejeno tako,
               da so občine, ki so imele upravne enote in mestne občine oziroma tam, kjer so imele
               upravne enote, dobili 4% zraven k primerni porabi. Tiste, ki so pa bile mestne
               občine, pa so dobile 8%. Namen takratnega predlagatelja, mojega poslanskega kolega
               Vilija Trofenika, je bil pošten, vendar je bil izigran. Ker zraven tistega deleža
               sredstev, ki so jih dobili, je bilo planirano, je bilo načrtovano, da bodo skrbele
               tudi za muzeje, knjižnice in tako dalje. Vse te obveznosti so ostale vsem ostalim
               občina; se pravi, vsem lokalnim skupnostim, ki smo za to skrbeli in financirali,
               denar pa so pobrali nekateri ali pa samo te posamezne občine.</p>
               <p>Torej, končno je prišlo do tega, da se je ta krivica do občin, ki so bile pod tistim
               zakonom o financiranju, tudi spremenila. Celo več. Glavni očitek za spremembo tega
               zakona je šel, sedanjemu zakonu, v smislu pomanjkanja opredelitve davčnih virov.
               Ustavno sodišče pa jasno pove, da je država z zakonom o financiranju občin, črtica 1,
               torej s tem, ki smo ga sprejeli v Državnem zboru, končno izpolnila svojo dolžnost do
               izenačitve prebivalcev, ne glede na to, v kateri občini prebivajo. To je tudi ustavna
               kategorija in pravica. In pravi takole - glede na 12. in 13. člen Zakona o
               financiranju občin, ki sta dva izmed najpomembnejših členov - pravi tako, <q>"da
               predlagatelji trdijo, da na način izračuna primerne porabe po formuli ZF1 ne upošteva
               v zadostni meri lastnosti in potreb posameznih lokalnih skupnosti. Sprememba sistema
               financiranja občin sama po sebi seveda ne pomeni protiustavnega posega v ustavno
               zagotovljene pravice."</q> To je odločilo Ustavno sodišče. In minister z ekipo za lokalno
               samoupravo, skupaj z Ministrstvom za finance, je pripravilo v skladu z odločbo
               spremembo tistih členov, ki jih ustavna odločba navaja kot člene, ki so v neskladju z
               odločbo Ustavnega sodišča. Prepričan sem, da bomo s to spremembo sicer še povečali
               lastne vire, popravili tisto, kar je Ustavno sodišče naročilo, pa vendarle s tem
               ustvarili boljše pogoje, čeprav nikoli na lokalni ...<stage>/Opozorilni znak za konec
               razprave./</stage>... ravni ni dovolj, pa vendarle bolje to, kot pa tisto, kar je bilo. Če ne
               bi prišlo do spremembe zakona o financiranju občin, do ZFO-1, bi danes lahko govorili
               že o pogromu ali pogrebu marsikatere občine, ker bivša koalicija jih je hotela prav z
               načinom financiranja uničiti. Hvala bogu, ni jim uspelo, ta koalicija pa to popravlja
               v največji možni meri. Hvala lepa.</p>
            </sp>
            <sp xml:id="SDZ4-Redna-39-2008-05-27.sp9">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanske skupine SD bo predstavil poslanec Bojan Kontič. Izvolite.
            </p>
            </sp>
            <sp xml:id="SDZ4-Redna-39-2008-05-27.sp10">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegice in
               kolegi! Glede na to, da imamo občine, ki so dejansko med seboj neprimerljive glede na
               velikost, glede na število prebivalcev in nenazadnje tudi po stopnji razvitosti, bi
               moral sistem financiranja lokalne skupnosti temeljiti na finančni samostojnosti, na
               zagotavljanju zadostnih sredstev za izvajanje zakonsko določenih nalog, na
               zagotavljanju dodatnih lastnih in drugih alternativnih finančnih sredstev, virov, na
               stimuliranju povezovanja ali združevanja občin, s ciljem povezovanja vseh razvojnih
               potencialov na tem prostoru. Predlog, ki ga danes obravnavamo, je sicer posledica
               odločbe Ustavnega sodišč, vendar je hkrati mogoče ugotoviti, da predlog ne sledi tej
               isti odločbi Ustavnega sodišča.</p>
               <p>Kot je zapisal dr. Stane Vlaj, strokovnjak s tega področja, pa ga tokrat citiram:
               <q>"Predlagatelj sprememb in dopolnitev ni ali ni hotel preštudirati in upoštevati
               celotne obrazložitve odločbe Ustavnega sodišča. Če bi to storil, ne bi prišel s tako
               slabim izdelkom, ki ohranja vse slabosti veljavnega sistema in so še vedno popolnoma
               aktualne, kritične pripombe nanj, zapisane v zahtevi za presojo ustavnosti in v
               obrazložitvi odločbe Ustavnega sodišča. Na primer na strani 7 obrazložitve vztraja na
               tem, da je kot lastni vir financiranja občin določen odstotni delež prihodkov od
               dohodnine, realiziranih v predpreteklem letu, ki v celoti pripadajo občinam. Na isti
               strani pravi, da predlog zakona določa merila za financiranje primerne porabe. Pri
               določitvi meril je upoštevano napotilo iz pete točke 8., praviloma 9. člena evropske
               - pravilno, 9. člena Evropske listine lokalne samouprave. Izpuščeno pa je opozorilo
               Sveta Evrope, da načelo solidarnosti do finančno šibkejših lokalnih skupnosti le-teh
               ne sme razbremeniti dolžnosti, da so najprej same dolžne skrbeti za svoje delo in
               razvoj. Poudariti je tudi treba, da so bile v Sloveniji ustanovljene
               upravnoorganizacijsko gledano številne neracionalne občine."</q> Konec citata dr. Staneta
               Vlaja.</p>
               <p>Lokalnim skupnostim morajo biti zagotovljeni trajni in stalni finančni viri, ki
               morajo biti v pomembnem delu odvisni od lastnih prizadevanj in učinkovitega izvajanja
               pristojnosti. Solidarnost, ki jo pri tem z dopolnilnimi sredstvi zagotavlja država,
               mora zagotavljati nujno raven zagotavljanja pravic, ne pa uravnilovke, ki uspešnim
               jemlje, da bi zagotavljala vire sredstev za manj učinkovite lokalne skupnosti.
               Uspešnost posamezne lokalne skupnosti mora biti odvisna od kvalitete programa in
               učinkovitosti njenega izvajanja, ne pa od bolj ali manj uspešnega lobiranja pri
               državnih organih s pomočjo vplivnih strankarskih posameznikov. Država mora določiti
               takšen sistem financiranja lokalne samouprave, ki le-tej zagotavlja čim višjo stopnjo
               samostojnosti pri odločanju o porabi finančnih sredstev pri izvajanju njenih
               nalog.</p>
               <p>V Poslanski skupini Socialnih demokratov smo vložili amandmaje, ki pa jih je
               koalicija zavrnila; zgodba se torej ponavlja, glasovalni stroj deluje. O
               nesmiselnosti zavračanja amandmajev bomo spregovorili v nadaljevanju, ko bomo
               razpravljali o amandmajih, ki so vloženi k temu predlogu zakona.</p>
               <p>Predloga zakona o spremembah in dopolnitvah Zakona o financiranju občin, ki ne sledi
               odločbi Ustavnega sodišča, ki pa je hkrati razlog za predlagane spremembe, v
               Poslanski skupini Socialnih demokratov ne bomo podprli.</p>
            </sp>
            <sp xml:id="SDZ4-Redna-39-2008-05-27.sp11">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Milan Petek bo predstavil stališče Poslanske skupine Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-39-2008-05-27.sp12">

               <speaker>MILAN PETEK:</speaker>

               <p>Dober dan! Kot je že bilo rečeno, ista zgodba, isti akterji, z istimi metodami in
               podobnimi predlogi. Zaradi tega v LDS ne bomo podprli zakona o financiranju občin.
               Zakaj? Zato, ker ohranja po naši presoji državni centralizem in pravzaprav ne
               spoštuje ustavne odločbe o neskladju z ustavo, takrat 8. člena zakona. Sedaj so po
               novem tretjem in četrtem odstavku 6. člena določeni viri financiranja, ki še vedno ne
               upoštevajo odločbe Ustavnega sodišča glede lastnih virov financiranja. Takšne
               spremembe zakona o financiranju občin niso niti v skladu z 9. členom Evropske listine
               o lokalni samoupravi, ki določa finančne vire lokalnih oblasti, med njimi tudi
               avtonomne. Po tem členu so lokalne oblasti v okvirih nacionalne gospodarske politike
               upravičene do ustreznih lastnih finančnih virov, s katerimi v okviru svojih
               pooblastil tudi razpolagajo. V nasprotju s stališči Sveta Evrope so še vedno
               odstopljeni davčni viri, kot je v našem primeru delež dohodnine, štejejo za lastne
               davčne vire občine. Če bi Vlada želela pravzaprav decentralizirati oblast v pravem
               smislu, potem bi morala omogočiti občinam, da imajo dejanski lastni vir, pri katerem
               same določajo tudi višino davčnih stopenj. Zato pri tako oblikovanih deljenih virih,
               ki jih predlaga Vlada s tem zakonom, ne moremo reči, da so samostojni finančni
               viri.</p>
               <p>Z zakonom je Vlada zastavila financiranje občin tako, da dejansko država še vedno
               odloča o nalogah občin in o njihove financiranju. Zaradi tega so lokalne skupnosti v
               največji meri v podrejenem položaju do države. Prav tako se razveljavljeni 14. člen
               zakona v predlogu pojavlja kot 13.a člen in ta določa obseg sredstev za financiranje
               primerne porabe. V njem je po naši presoji vgrajen antiurbani odnos in gre v škodo
               večjih občin, predvsem mestnih občin. Antiurbani odnos se odraža v drugem odstavku
               13.a člena, ki zmanjšuje prihodke nad 15% primerne porabe. Prav tako je predlagana
               formula izračuna primerne porabe antiurbana, saj dejansko kaže, da gre v škodo večjih
               mest in občin. V omenjen členu je namreč zapisana formula, ki ne ustvarja podlago za
               ovrednotenje realno nastalih stroških v določenih okoljih, temveč daje prednost,
               takšna je naša presoja, ruralnim območjem. Gre za prerazporejanje sredstev iz večjih
               občin in mest v manjše, zlasti podeželske občine.</p>
               <p>Pri tem v Liberalni demokraciji Slovenije ne podcenjujemo in ne oporekamo višini teh
               sredstev za ta ruralna okolja. Menimo pa, da Vlada ni storila dovolj, da bi ob tem,
               ko je zadovoljila manjše občine, našla ustrezen način in metodo izračuna ter višino
               financiranja tudi za mestne občine, ki seveda opravljajo mnogo širši spekter nalog.
               Vlada ne verjame opozorilom opozicije. Vlada ne verjame in ne spoštuje tudi mnenja
               strokovnjakov. Gospod dr. Vlaj je bil že citiran in ena izmed njegovih misli je tudi,
               da pri določitvi meril za financiranje primerne porabe je izpuščeno opozorilo Sveta
               Evrope, da načelo solidarnosti do finančno šibkejših lokalnih skupnostih le-teh ne
               smer razbremeniti dolžnosti, da so najprej same dolžne skrbeti za svoje delo in
               razvoj. Predlagane minimalne spremembe sistema financiranja občin pa ohranjajo
               državni centralizem, ki se ravna po načelu: vladaj in deli. Še naprej gre za
               uravnilovski pristop, spremembe pa ravno tako niso v skladu z 9. členom Evropske
               listine lokalne samouprave glede lastnih davčnih virov lokalnih skupnosti.</p>
               <p>Zato je nerealno pričakovanje, da bi opozicija podprla takšen zakon, posebej zaradi
               tega, ker mu stroka, ki ni bila vključena v to oblikovanje zakonodaje, seveda nikoli
               tudi ni pritrdila.</p>
               <p>Pri zakonu je ena izmed ugotovitev, da je Vlada očitno na nek način posredno
               priznala, da je bila tudi uporaba taks neustrezna, nezakonita, z oblikovanjem člena,
               kot je v tem zakonu, je po naši presoji želela omiliti odgovornost ministra Podobnika
               za neustrezno ravnanje v predhodnih dveh letih.</p>
               <p>Ker v zakonu ni, po naši presoji, upoštevana odločba ...<stage>/Opozorilni znak za konec
               razprave./</stage>... Ustavnega sodišča v celoti, ker zakon ne spreminja zatečenega stanja -
               zaradi tega v LDS ne bomo podprli zakona.</p>
            </sp>
            <sp xml:id="SDZ4-Redna-39-2008-05-27.sp13">

               <speaker>PREDSEDNIK SAŠO PEČE:</speaker>

               <p>Hvala lepa.</p>
               <p>Kolega Martin Mikolič pa bo predstavil stališče Poslanske skupine Nova Slovenija.</p>
               <p>Izvolite.</p>
            </sp>
            <sp xml:id="SDZ4-Redna-39-2008-05-27.sp14">

               <speaker>MARTIN MIKOLIČ:</speaker>

               <p>Hvala lepa za besedo, spoštovani podpredsednik. Spoštovani minister s sodelavci,
               spoštovane kolegice in kolegi.</p>
               <p>Naj povem, da v Poslanski skupini Nove Slovenije bomo podprli Predlog zakona o
               spremembah in dopolnitvah Zakona o financiranju občin.</p>
               <p>V Poslanski skupini Nove Slovenije menimo, da rešitve sledijo odločbi Ustavnega
               sodišča. Predlagani zakon sledi tudi temu, da je treba občinam zagotoviti finančna
               sredstva za normalno in nemoteno delovanje. Zakon pomeni tudi več finančnih sredstev
               za lokalne skupnosti. Zakon pomeni, da bo treba v letu 2009 občinam nameniti dodatnih
               26 milijonov evrov. To je bilo jasno povedano in Ministrstvo za lokalno samoupravo je
               tudi pripravilo zakon, ki sledi neki nadgradnji, vsemu tistemu, kar je v tem mandatu
               naredila ta vlada. In moram povedati, da smo v Poslanski skupini Nove Slovenije
               presenečeni nad stališči nekaterih, ki nasprotujejo temu, da bi vseh 210 občin v
               Sloveniji, vseh 210 občin dobilo nekaj več finančnih sredstev. Pri tem predlogu ni
               nihče prikrajšan. In v tej fazi, ko je pred nami novo finančno obdobje 2007-2013,
               nova finančna perspektiva, če hočemo, da bodo občine izkoristile evropski denar in
               vsekakor domačega nujno potrebujejo za sofinanciranje določenih projektov, je še
               najmanj razumljivo, da nekateri nasprotujejo sprejemu tega zakona.</p>
               <p>Nekateri nasprotujejo, da bi občina izvajala zakonsko obvezne naloge. Občina skrbi za
               predšolsko vzgojo. 100% skrbi za predšolsko vzgojo - in za to je namenjen denar!
               Občina skrbi za osnovnošolsko izobraževanje, za materialne stroške - in za to je
               namenjen denar. Občina skrbi za socialno varnost, za zavarovanje brezposelnih in tudi
               za to je namenjen denar. Občina sofinancira ali pa v celoti financira nekatere, ki so
               v domu za ostarele, zato rabi občina denar. Da ne govorim o področjih investicij, o
               tako imenovanih še prepotrebni komunalni ureditvi, predvsem v nerazvitih območjih
               Slovenije, kjer je še na tem področju treba veliko postoriti. In nekateri
               nasprotujete temu. Slišali smo glede prikrajšanja tistih, ki živijo v urbanem delu
               Slovenije. Obdobje 2000-2004 je bilo obdobje, ko je minister za finance in notranje
               ministrstvo pod vodjem gospoda Bohinca imel svojo politiko oziroma sta imela svojo
               politiko do občin. Občinam so se nalagale zakonsko dodatne naloge, finančna sredstva
               pa ne. In v tistem obdobju je bila res katastrofa za lokalne skupnosti. In to smo v
               tem mandatu popravili, popravili za vseh 210 občin v Sloveniji, na žalost, v
               nekaterih je bilo treba pač določene zadeve urediti, glede na to, da nekateri tudi
               niso finančna sredstva v celoti porabili. Vemo, kako se je župan Mestne občine
               Ljubljana hvalil, da je v Ljubljani najcenejša voda. Zakaj je najcenejša voda? Zaradi
               tega, ker v ostalih občinah so občani financirali izgradnjo vodovoda. V Ljubljani je
               pa bilo toliko denarja, da je lahko občina izgradila komplet infrastrukturo. In s tem
               se lahko nekdo hvali. Po drugi strani pa kritiziramo ...<stage>/Opozorilni znak za konec
               razprave./</stage></p>
               <p>V Poslanski skupini Nove Slovenije bomo predlagani zakon podprli.</p>
            </sp>
            <sp xml:id="SDZ4-Redna-39-2008-05-27.sp15">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Marjan Drofenik bo predstavil stališča Poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-39-2008-05-27.sp16">

               <speaker>MARJAN DROFENIK:</speaker>

               <p>Spoštovani podpredsednik, spoštovani predstavniki ministrstva, poslanke in poslanci!
               Novi zakon o financiranju občin je uredil za vse občine enak sistem financiranja s
               ciljem zagotoviti državljanom enakopravnejše možnosti za zadovoljevanje njihovih
               skupnih potreb in interesov v občinah in hkrati zagotoviti sorazmernost nalog občin z
               viri financiranja ter večjo finančno avtonomijo občin pri pridobivanju sredstev in
               pri njihovi porabi.</p>
               <p>Mestna občina Ljubljana, občin Trzin, Šempeter-Vrtojba in občina Log-Dragomer so
               vložile zahtevo za oceno ustavnosti Zakona o financiranju občin. Ustavno sodišče je o
               zahtevi odločilo, da so členi 8, 11, 14, 23 in 38 Zakona o financiranju občin v
               neskladju z ustavo. O oceni neskladnosti 8. in 14. člena z ustavo je sodišče izhajalo
               iz ugotovitve, da mora zakonodajalec pri določanju materialne podlage za
               uresničevanje lokalne samouprave izhajati iz 142. člena Ustave, obseg materialne
               podlage pa mora ustrezati nalogam, ki naj bi jih občina opravljala v skladu s svojim
               delokrogom. Sodišče je ocenilo, da odstopljeni viri, ki jih kot lastne vire občin
               ureja 8. člen, ne ustrezajo strožji definiciji, ki izhaja iz 142. člena Ustave.
               Ustavno sodišče je zato poudarilo, da mora zakonodajalec občinam najprej neposredno
               in primarno zagotoviti dovolj obsežne lastne vire za pridobivanje sredstev za
               financiranje svojih nalog. Lastni viri občin naj bi bili z občino v neposrednem
               razmerju. Ob tem, ko je sodišče poudarilo, da je določitev oziroma opredelitev obsega
               primerne porabe dolžnost in pravica države, je opozorilo, da je 11. člen v neskladju
               z ustavo, ker ne daje zadostne jasne in vsebinske podlage za določitev nalog, katerih
               stroški se upoštevajo za izračun povprečnine, in ker izrecno ne zagotavlja
               sodelovanja občin pri določanju metodologije za njen izračun. Oceno, da je 23. člen v
               neskladju z ustavo je sodišče utemeljilo z ugotovitvijo, da kriteriji za dodeljevanje
               sredstev sofinanciranja investicij ne morejo biti prepuščeni zgolj izvršilni veji
               oblasti brez podlage v zakonu. Z odločitvijo je Ustavno sodišče zakonodajalca
               zavezalo, da opravi ustrezno oceno med prihodki na eni strani in odhodki na drugi
               strani in za naprej zagotovi predlagateljicam skladno materialno podlago za
               izvrševanje nalog iz naslova primerne porabe.</p>
               <p>Cilj predlaganih sprememb in dopolnitev zakona o financiranju občin je uskladitev
               določb zakona z ustavo. Sistem financiranja občin mora zagotavljati čim večjo
               povezanost občine z viri financiranja kot z lastnimi viri, ki so sorazmerni z
               nalogami občine, ki jih mora zagotavljati svojim občanom, vendar pa tudi solidarnost
               med občinami, s ciljem enakosti državljanov ne glede na njihov gmotni položaj in
               prispevek v državni oziroma občinski proračun.</p>
               <p>Poglavitne rešitve predlaganega zakona se nanašajo na neposredno in primarno
               zagotovitev dovolj obsežnih lastnih virov občin za pridobivanje sredstev za
               financiranje primerne porabe. Predlog zakona določa merila za financiranje primerne
               porabe, ki so z zakonom določen ukrep za izravnavo učinkov neenake porazdelitve
               prihodkov od dohodnine v razmerju do stroškov opravljanja nalog, ki se izkazujejo v
               izračunanem primernem obsegu sredstev občine za financiranje primerne porabe, na
               katerega vplivajo tudi številni dejavniki. Mogoče je, da posamezne občine s prihodki
               od dohodnine ob upoštevanju solidarnostne izravnave ne bodo mogle financirati
               primerne porabe, zato zakon ureja finančno izravnavo. Predlog zakona sledi
               ugotovitvam Ustavnega sodišča in sledi tudi politiki, ki smo si jo na področju
               lokalne samouprave v tem mandatu zastavili. Na njo smo upravičeno lahko ponosni, saj
               prinaša dobrobit vsem slovenskim prebivalcem, ne glede na to, v katerem koncu
               Slovenije se nahajajo.</p>
               <p>Govoriti o tem, da naše občine nimajo pogojev za preživetje, je pa še en dokaz o
               povečevanju razvojnih razlik v Sloveniji, ki jih je država, ki v vseh dokumentih
               poudarja enakomeren regionalni razvoj, dolžna zmanjševati oziroma blažiti. In to je
               tudi eden od namenov sprememb. V Poslanski skupini Slovenske ljudske stranke bomo
               predlog podprli. Hvala lepa.</p>
            </sp>
            <sp xml:id="SDZ4-Redna-39-2008-05-27.sp17">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Zares bo predstavil poslanec Vili
               Trofenik. Izvolite.</p>
            </sp>
            <sp xml:id="SDZ4-Redna-39-2008-05-27.sp18">

               <speaker>VILI TROFENIK:</speaker>

               <p>Lep pozdrav vsem prisotnim! Hvala za besedo. Spremembe in dopolnitve zakona o
               financiranju občin, ki so predmet današnje obravnave, bi naj bile potrebne zaradi
               uskladitve z odločbo Ustavnega sodišča, ki je ugotovilo, da kar pet členov veljavnega
               zakona o financiranju občin, sprejetega pred dvema letoma, ni v skladu z ustavo.
               Odločba Ustavnega sodišča poleg tega, da nalaga Državnemu zboru, da v roku enega leta
               odpravi z ustavo ugotovljena neskladja, omogoča tako predlagatelju kot Državnemu
               zboru, da ponovno presodi in premisli koncept zakona in ustreznost njegovih rešitev
               za nadaljnji razvoj lokalne samouprave. Na žalost ta priložnost ni bila ustrezno
               izkoriščena ne s strani predlagatelja, to je Vlade, kakor tudi ne s strani Državnega
               zbora glede na dosedanji potek obravnave zakona v Državnem zboru. Koncept zakona v
               celoti ostaja nespremenjen, tudi s predlaganimi spremembami in dopolnitvami in v
               osnovi temelji na ambiciji po razdeljevanju določenega obsega javnih sredstev iz
               državnega proračuna namesto na ambiciji ustvarjanja finančnih pogojev za kvaliteten
               in čimbolj avtonomen nadaljnji razvoj lokalne samouprave. Namesto da bi zakonske
               rešitve odpravile znane pomanjkljivosti na področju financiranja lokalnih skupnosti
               in sistem nadgradila z novo kvaliteto, zlasti na področju ustreznih in zadostnih
               finančnih virov ter krepitvi avtonomnosti in odgovornosti na področju lokalni financ,
               se koncept tako veljavnega zakona kot njegovih dopolnil oziroma sprememb vrača v
               obdobje pred letom 1998 in ponovno razvija enovite občinske javne finance na
               preživeto zagotovljeno porabo, ki jo poimenuje <q>"primerna poraba"</q> in ostalo lokalno
               javno porabo. Pri tem je predlagateljem kaj malo mar uveljavljeno poimenovanje, še
               manj pa usklajenost z Evropsko listino o lokalni samoupravi. Pri zasledovanju svojega
               cilja prerazporejanja in delitve je predlagatelj tako zaslepljen, da temu žrtvuje
               edini avtonomni finančni vir - nadomestilo za uporabo stavbnega zemljišča in tako še
               poslabša stanje z vidika avtonomnosti sistema financiranja lokalnih skupnosti.
               Spremembe zakona ne predvidevajo nobenega novega lastnega finančnega vira,
               poimenovanje odstopljene dohodnine kot lastnega vira občin je neresno in neodgovorno.
               V resnici gre za preprost način izračunavanja višine dotacije oziroma transfera
               državnega proračuna na podlagi osnove, ki se ji pravi realizirana dohodnina v
               preteklem letu. Enako neustrezna je uporaba pojma <q>"solidarnostna izravnava"</q> saj je
               predlagane rešitve ne opravičujejo. Prav tako kot v primeru dohodnine gre ponovno le
               za način izračuna obsega sredstev za prvo finančno izravnavo iz državnega proračuna,
               s katero se poskuša neuspešno zakriti odvisnost od državnega proračuna, ki ni nič
               manjša kot pri starem zakonu. Z vidika odstopljene dohodnine kot pretežnega
               finančnega vira za delovanje občin se finančna odvisnost občin od državnih jasli
               povečuje in je največja vse od uveljavitve lokalne samouprave. Pa ne samo to.
               Enoletna uporaba zakona je pokazala prvič v zgodovini naše lokalne samouprave, da se
               je delež razpoložljivih sredstev občin, merjen z deležem v BDP-ju, zmanjšal od 5,23%,
               dosežen v letu 2006, na 5,01 BDP-ja v letu 2007, to je v letu uporabe zakona.</p>
               <p>Drugi sklop problemov, ki bi jih morale rešiti predložene spremembe in dopolnitve
               zakona, predstavlja problematiko sofinanciranja investicij, ki jih je Ustavno sodišče
               prav tako ocenilo kot neustrezne. Na neustreznost rešitev smo nekateri brezuspešno
               opozarjali pri proceduri sprejemanja zakona pred dvema letoma. Predlagane dopolnitve,
               ki so predmet današnje obravnave, v resnici pomenijo prenos nekaterih podzakonskih
               rešitev v zakon, so slabe in deloma nelogične.</p>
               <p>Tretji sklop sprememb, ki je po obsegu najobsežnejši, se nanaša na področje
               zadolževanja, pa čeprav za to ni razloga v odločbi Ustavnega sodišča. Večina
               predlaganih sprememb ne pomeni nobenih sprememb glede na veljavno zakonodajo in dobro
               prakso in bi bilo primerneje, če bi pretežni del te materije bil rešen v spremenjenem
               zakonu o javnih financah, saj gre za problematiko, ki mora biti enotno urejena na
               celotnem področju javnih financ. Tudi z vidika izbranega postopka za sprejemanje
               sprememb predlaganega zakona je umestitev te problematike vprašljiva. Prav tako sta
               vprašljivi oziroma premalo utemeljeni edini dve vsebinski spremembi zakona na polju
               zadolževanja, to je zmanjšanje obsega zadolževanja, za kar ni možno najti
               utemeljenega razloga med objavljenimi podatki Ministrstva za finance.</p>
               <p>Če povzamem. Predlagane spremembe in dopolnitve Zakona o financiranju občin ustrezno
               ne odpravljajo neskladnosti z Ustavo obstoječega zakona o financiranju občin, ampak
               vsebinsko sporne rešitve ponovno uzakonja in ohranja razmerja, ustvarjena z
               uveljavitvijo spornega zakona. Zaradi tega predlaganih sprememb in dopolnitev zakona
               ne moremo oziroma ne bomo podprli, ker gre praktično za nadaljevanje politike
               prerazporeditve, ne pa zagotavljanja pogojev za čim večjo finančno avtonomnost
               lokalnih skupnosti. Hvala.</p>
            </sp>
            <sp xml:id="SDZ4-Redna-39-2008-05-27.sp19">

               <speaker>PODPREDSEDNIK SAŠO PEČE:</speaker>

               <p>Hvala lepa, tudi vam. Kolega Vili Rezman pa bo predstavil stališče Poslanske skupine
               DeSUS. Izvolite.</p>
            </sp>
            <sp xml:id="SDZ4-Redna-39-2008-05-27.sp20">

               <speaker>VILI REZMAN:</speaker>

               <p>Hvala lepa gospod predsedujoči. Zakon o financiranju občin je zmeraj buril duhove.
               Tako bo tudi danes in napovedanih je približno pet ur bolj ali manj enakih, kakršne
               so slišali doslej, kritik ali samohval v zvezi s financiranjem občin. Naj povem za
               našo Poslansko skupino DeSUS, da bomo zakon sicer podprli, da ohranjamo vse očitke,
               ki smo jih imeli tudi doslej v zvezi z lokalno samoupravo in z njenim financiranjem.
               Podpiramo pa zakon ne zato, ker bi bil tako zelo dober, ampak preprosto zaradi tega,
               ker ga je treba podpreti, da ne bomo še kar naprej ostajali v neskladju z našo lastno
               ustavo.</p>
               <p>Tudi prejšnji zakon je bil relativno hvaljen. Govorilo se je, kako je prinesel več
               denarja občinam. Hvalili so ga v glavnem tisti, ki so iz manjših občin ali iz
               novonastalih občin, ki so res kaj dobili, in hvalil je seveda tisti del koalicijskih
               poslancev in poslank, ki so imeli za to interes. Preslišane so pa bile številne
               kritike, tudi takšne iz vrst stroke, ne samo iz naših političnih vrst, in to je tudi
               eden izmed temeljnih očitkov, ki ga naslavljamo na pripravljavca iz vrst Poslanske
               skupine DeSUS.</p>
               <p>Kljub temu da se zelo rado govori o tem, kako so ti zakoni in razbijanje občin
               prinesli hitrejši razvoj posamičnim občinam, zmeraj znova ugotavljamo, da to ni
               dovolj, da se razlike povečujejo in da torej nismo pri pravih vzrokih in da nimamo
               pravih vzvodov za to, da bi to spremenili. Da bi pa razumeli, zakaj pravzaprav gre,
               tako vsaj menimo v naši poslanski skupini, se je treba spomniti na kontekst napovedi
               po spreminjanju zakona o financiranju občin. Ta kontekst je bil postavljen pred
               sklenitvijo koalicijske pogodbe, ko se je ugotavljalo vsevprek, da občinam manjka
               vsaj ena tretjina sredstev. In danes moramo ugotoviti torej, da tega, kar smo si
               zadali kot cilj, nadomestiti ta manjkajoča sredstva, nikakor nismo dosegli. Tudi če
               kakšne drobce tu in tam občine dobijo, nekatere druge pa jih seveda izgubljajo, nismo
               uspeli doseči zastavljenega cilja, ki je tudi zapisan v koalicijski pogodbi.</p>
               <p>Najprej smo razdrobili občine, sedaj se trudimo, da bi razdrobili Slovenijo še po
               pokrajinskih zemljevidih, ne lotimo se pa pravih, bistvenih vzrokov in bistvenih,
               potrebnih orodij, s katerimi bi preprečili, da bi se to, kar je negativnega,
               nadaljevalo, in da bi preprečili morebiti tudi to, da bi ne ravnali tako, kot ravnamo
               sedaj. Če malce pikro poenostavim, je sedanja filozofija financiranja občin pač
               takšna - vsak da, kar zmore, in vsak porabi, kar mu kdo drug da. In ker sami od sebe
               ne župani ne sosednje občine po solidarnostnih principih ne dajejo nič, se najde
               arbiter, ki arbitrira tako, da zadosti predvsem svojim interesom.</p>
               <p>Zato v poslanski skupini še zmeraj ocenjujemo, da ta zakon ni dober. Je seveda
               popravek z ozirom na tisto, kar je bila prej stvarnost. Ocenjujemo, da je nekaj v
               resnici na tem, da smemo reči, da gre za ruralizacijo Slovenije. Ocenjujemo, da gre
               zgolj za prerazdeljevanje, nimamo nobenih spodbud za razvoj v teh zakonih zapisanih,
               samo o tem razmišljamo, kako bi <q>"čim bolj enakopravno"</q>, pod narekovaji, potrošili to,
               kar eden, drugi ali tretji ustvari. In ocenjujemo tudi to, da gre v določenem
               segmentu za egalitarizacijo, ampak življenje bo to ustavilo, verjetno z velikimi
               kaznimi nekoč. Slovenija nikoli ne bo takšna, kot bi si jo nekateri želeli, da bi
               bila na vseh koncih enaka, in tudi slabo bi bilo, če bi bila takšna. Neke razvojne in
               druge razlike seveda so objektivno dane, treba jih je upoštevati in treba jih je
               odpravljati na drugačen način, ne tako, da ustavljamo uspešnejše.</p>
               <p>Naštel sem torej nekaj naših pomislekov, ki ostajajo, ostali bodo tudi še naprej,
               kljub temu da bomo pritisnili na gumbe in omogočili, da predlagatelj gradiva
               neustavnosti, ki jih je povzročil, potem ko je bil ukorjen s strani Ustavnega
               sodišča, vendarle odpravi.</p>
            </sp>
            <sp xml:id="SDZ4-Redna-39-2008-05-27.sp21">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SNS bo predstavil kolega Bogdan Barovič.
               Izvolite.</p>
            </sp>
            <sp xml:id="SDZ4-Redna-39-2008-05-27.sp22">

               <speaker>BOGDAN BAROVIČ:</speaker>

               <p>Hvala za besedo, podpredsednik. Spoštovane kolegice, kolegi! V Slovenski nacionalni
               stranki razumemo, da je razlog za spremembo zakona ugotovitev Ustavnega sodišča v
               nekaterih členih, kar je seveda popolnoma normalno, da Državni zbor kot - zame še
               vedno in upam, da tudi za vas - prva veja oblasti v tej državi zakon uskladi s
               protiustavnimi vsebinami.</p>
               <p>Drugič je res in to moramo priznati vsi, da je namen tega zakona, da se občinam
               zagotovi večji finančni delež, da to se začne, govorim zdaj zelo realno, s tega
               stališča prehajam v analizo, ki smo jo v Slovenski nacionalni stranki pripravili in
               pripravili ugotovitve. Mi imamo zakon, ki zelo natančno določa pogoje za ustanovitev
               občin, in sami dobro veste, da je Slovenska nacionalna stranka vedno bila tista, ki
               je nasprotovala večanju in večanju in večanju števila občin in mi imamo ogromno
               občin, ki ne izpolnjujejo zakonskih določil, ki imajo manj kot 5000 prebivalcev
               oziroma manj kot 2000 prebivalcev. In brez sprenevedanja, kolegice in kolegi, moramo
               priznati, da se moramo zavedati, da če imamo 150 občin ali 210, je to velika razlika;
               in mi tudi vemo, da vse občine v Sloveniji niso tako razvite, da bi se lahko
               samofinancirale. In če jih imamo več, je logična posledica, da je treba za večje
               število občin več denarja po sistemu financiranja. To so dejstva, kar pa po mnenju
               Slovenske nacionalne stranke ni prav, da si izmišljujemo občine, in ni prav, da potem
               pripravljamo zakon - pa vsem privoščim, čisto vsem privoščim blagostanje - zato, da
               tiste občine, ki si jih nekateri izmislijo, da se financirajo na ta način. To, lepo
               ali grdo, prav ni.</p>
               <p>V Slovenski nacionalni stranki imamo nekaj pomislekov, ki jih bom navedel. Prvi
               pomislek je vprašanje avtonomije občin in pa avtonomije celovitosti financ. To je za
               Slovensko nacionalno stranko veliko vprašanje, ki po našem mnenju v celoti ne
               odgovarja in ne daje potrditve, da so občine dovolj avtonomne pri oblikovanju
               celovitosti lastnih financ.</p>
               <p>Drugo problem, ki ga želim izpostaviti v imenu Slovenske nacionalne stranke, je
               usklajevanje z inflacijo. Seveda že, ampak kaj je bolje, usklajevati z realno
               inflacijo ali pa tako, kot sem prebral oziroma kot smo razumeli v zakonu, s
               predvideno plansko vnaprej določeno inflacijo. Takšen način usklajevanja; torej s
               predvideno, plansko inflacijo, za Slovensko nacionalno stranko ni ugoden.</p>
               <p>Vprašanje, ki se nam postavlja, je čisto retorično. Ali imajo občine dohodnino -
               torej tisti del, ki ga dobijo - ali pa to ni dohodnina, temveč je, vsaj po načinu, ki
               prihaja na občinske proračune, to donacijo oziroma transfer iz države. Kajti med tema
               dvema izrazoma ni samo razlika v besedah, ampak tudi po vsebini. V Slovenski
               nacionalni stranki se tudi ne strinjamo, da je primeren izraz <q>"solidarnostna
               izravnava"</q>, ker pojem solidarnosti, pa če gremo že po semantiki, je čisto nekaj
               drugega kot pa pojem donacije.</p>
               <p>Seveda je odprtih še kar nekaj vprašanj, tudi okoli vrtcev, zdravstvenih zavarovanj
               itn. - ne bomo, mislim, da je zelo pomembno, da bomo danes prisluhnili še tudi
               amandmajem, kolegice in kolegi. Še enkrat pa v imenu Slovenske nacionalne stranke
               opozarjam, na vse, kar se bo še v naprej dogajalo pri oblikovanju občin, in na razum,
               vsi vemo, da bi bilo dobro - predvsem tisti kolegi, ki so tudi župani, tako kot sem
               sam - da se občinam zagotovi večji finančni delež. Toda ta naj bi bil zaradi razvoja
               in enakomernosti, ne pa zaradi tega, da s tem delimo denar tistim posameznikom in
               posameznicam, ki si želijo občino, pa <q>"magari"</q> ima ta samo 27 prebivalcev.</p>
            </sp>
            <sp xml:id="SDZ4-Redna-39-2008-05-27.sp23">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvami stališč poslanskih skupin. Prehajamo na
               razpravo o členih in vloženih amandmajih, ki jo bom vodil na podlagi pregleda
               amandmajev z dne 26.5. Za razpravo o amandmajih nam je ostalo približno 4 ure.</p>
               <p>V razpravo pa tako dajem 6. člen ter amandma Poslanske skupine Socialnih demokratov
               ter amandma Poslanske skupine Zares. Prosim, če vsak razpravljavec pove, o katerem
               amandmaju razpravlja.</p>
               <p>Prosim za prijavo. Imamo štiri prijavljene razpravljavce. Prvi pa ima besedo poslanec
               Vili Trofenik. Izvolite.</p>
            </sp>
            <sp xml:id="SDZ4-Redna-39-2008-05-27.sp24">

               <speaker>VILI TROFENIK:</speaker>

               <p>Hvala za besedo. Jaz bom govoril o drugem amandmaju k 6. členu oziroma o tistem, da
               se črta 10.g člen. 10.g člen predložene spremembe zakona govori, če zelo poenostavim,
               da se iz kvote zadolževanja lokalne skupnosti izloči oziroma se ne štejejo dana
               jamstva za zadolžitve javnih podjetij in javnih zavodov. Ta predlagani ukrep, prvič,
               sploh ta pasus o zadolževanju, da še enkrat ponovim, to bi spadalo v nek drug zakon,
               generalno ni nič novega. Gre za eno izmed dveh vsebinskih sprememb, ki je vprašljiva,
               če se to lahko po postopku, ki je bil izbran glede uskladitve z odločbo Ustavnega
               sodišča sploh lahko dela, ni pa utemeljen. Postavlja se vprašanje, zakaj to
               črtanje.</p>
               <p>Najprej želim poudariti, da zadolževanje lokalnih skupnosti, glede na ta sporen
               zakon, s katerim je bila bistveno povečana kvota zadolževanje, sploh ni sporno. Iz
               podatkov, ki jih objavlja Ministrstvo za finance, je bilo zadolževanje v letu 2007,
               ko je bil v veljavi ta zakon, mislim, da okoli 32 milijonov evrov, neto zadolževanje
               pa je bilo še manjše in je to daleč od globala, ki je zakonsko dovoljen. Zaradi tega
               ni razloga niti za zmanjšanje, niti za črtanje teh vsebin. To se pravi, da gre
               zadolževanje javnih podjetij in javnih zavodov v kvoto. Očitno gre za nek drug
               problem, ki je nam, ki bomo o tem odločali, ali pa ne, skrit. Lahko je pisano to
               komu, na konkretnem primeru kakšnega podjetja, ali kakšnega zavoda, ki je iz takšnega
               ali drugačnega razloga prezadolžen. Zakon pisati, da bi reševali posamezne probleme,
               zlasti da bi jih reševali zato, ker so prišli navzkriž z zakonskimi normami, je po
               domače rečeno nesprejemljivo. Lahko kdo reče, da je moja predpostavka špekulacija, se
               strinjam. Ampak ta <q>"špekulacija"</q>, pod narekovajem, je posledica neutemeljene
               spremembe. Še zlasti pa nadaljevanje teksta te rešitve: <q>"v primeru, da imajo
               zagotovljen vir za odplačevanje"</q>. Kaj to pomeni, konkretno pri nekem zavodu, katerega
               ustanovitelj je občina, da ima nek tretji vir zagotovljen in zaradi prezadolženosti
               ali negativnih posledic neke zadolžitve ne bo ogroženo premoženje lokalne skupnosti,
               pa naj bo to v zavodu ali v javnem podjetju, samo ne premoženje, izvajanja javnih
               nalog, ki jih izvaja zavod ali javno podjetje. Pa naj bo to zdravstveni dom, kjer je
               to velika verjetnost, ali naj bo to komunalno podjetje in bo ogrožena preskrba s
               pitno vodo, ker se je nekdo nekontrolirano zadolžil. Vštevanje v kvoto zadolženosti
               občine, višine jamstev ima ali je imelo še en drug problem oziroma nek drug pozitivni
               učinek, da so postopki za zadolževanje bili transparentni. In na podlagi teh
               postopkov zadolževanja v iskanju jamstva in soglasja se ni dalo po domače na nek
               način zadolžiti. Da ne razpravljam, ker itak verjamem, da ta amandma ne bo sprejet.
               Namen vložitve je bil opozoriti na problem, ki ima lahko za marsikatero okolje resne
               posledice, in povedati, ker drugače se ne da javnosti niti povedati, da spremembe na
               področju zadolževanja niso utemeljene s kakršnimkoli globalnimi gibanji, ker se
               zadolževanje ni povečalo, še zdaleč ne tako v lokalni skupnosti, kot jih veljavni
               zakon omogoča. Zato smo predlagali v naši poslanski skupini, ker smo prepričani, da
               ta rešitev ni potrebna, da najmanj, kar je pa sporno, način sprejemanja takšne
               odločitve ali takšnih vsebin po skrajšanem postopku pa je milo rečeno neokusno. Hvala
               lepa.</p>
            </sp>
            <sp xml:id="SDZ4-Redna-39-2008-05-27.sp25">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanka Breda Pečan. Izvolite.</p>
            </sp>
            <sp xml:id="SDZ4-Redna-39-2008-05-27.sp26">

               <speaker>BREDA PEČAN:</speaker>

               <p>Hvala za besedo. Dober dan vsem prisotnim v dvorani. Socialni demokrati smo v bistvu
               ponovili amandma, ki ga je kolega Kontič že vložil na seji Odbora za lokalno
               samoupravo in v bistvu moram zelo jasno povedati, da ne razumem, zakaj je odbor ta
               amandma zavrnil. Prvo, kar je moram povedati, da so se z amandmajem strinjali tudi
               predstavniki Vlade, ker dopušča samo to, da občina, ki je vključena v sistem enotnega
               zakladniškega računa države, lahko ravno tako kot tiste občine, ki to niso, izbira na
               bančnem trgu najugodnejše možnosti zadolžitve za izvajanje svojih investicij. Tukaj
               moram še nekaj povedati, na to sicer amandmaja nismo vložili, vendar je kljub vsemu
               nenavadno, da na enotnem evropskem trgu, kjer naj bi se držala pravila prostega
               pretoka blaga in storitev, ljudi, blaga in storitev, naša država s tem členom omejuje
               možnost občinam, da bi lahko najemale kredite tudi izven meja naše države. Opozarjam
               na to, da lahko posojila občina črpa samo doma za investicije.</p>
               <p>Mislim, da bi ta člen bilo treba dati v presojo in preverjanje tudi komisiji evropske
               skupnosti in se vprašati, ali je to zakonito, govorimo v skladu z evropskimi
               direktivami ali ne. Dejstvo pa je, da je nemogoče zaradi tega, ker v bistvu na ta
               način, če omejujemo občinam, ki so vključene v sistem zakladniškega računa države,
               možnost najemanja kreditov samo pri zakladnici, potem to pomeni, da občine na nek
               način izganjamo iz tega sistema. Zakaj? Zaradi tega, ker občina, če bo dobila
               ugodnejše pogoje najema kredita pri drugi bančni inštituciji, bo izstopila iz
               zakladniškega sistema in enostavno imamo s tem zmanjšano možnost, bom rekla nekega
               skupnega upravljanja javnega denarja. Ker pa občine seveda niso prisiljene vstopati v
               ta sistem, je njihova odločitev svobodna.</p>
               <p>Zato menim, da bi bilo smotrno, da bi ta amandma sedaj koalicija podprla, ker je ta
               način določanja zadolževanja občin pravzaprav zelo, bom rekla, ne samo
               nedemokratičen, ampak celo protekcionističen. Hvala lepa.</p>
            </sp>
            <sp xml:id="SDZ4-Redna-39-2008-05-27.sp27">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Bojan Kontič.</p>
            </sp>
            <sp xml:id="SDZ4-Redna-39-2008-05-27.sp28">

               <speaker>BOJAN KONTIČ:</speaker>

               <p>Hvala lepa. Kolegica Breda Pečan je v bistvu povzela in dodala seveda vsebino k
               amandmaju, ki je bil obravnavan na matičnem delovnem telesu. Ta amandma sem na
               matično delovno telo vložili ravno iz razlogov, ki so bili navedeni. In glede na
               podporo, ki sem jo slišal na matičnem delovnem telesu tudi s strani združenja občin
               in skupnosti občin Slovenije sem bil vsekakor prepričan, da je to amandma, ki je v
               korist lokalnim skupnostim, ki je v korist občinam in da bo Odbor za lokalno
               samoupravo in regionalni razvoj seveda z izrazitim posluhom za lokalne skupnosti ta
               amandma tudi podprl. Zgodilo se je nasprotno. Amandma je bil zavrnjen, kot je to
               običaj v delovnem telesu in seveda tudi na seji Državnega zbora. Ampak jaz mislim, da
               je še čas, da zadevo spremenimo, zato smo Socialni demokrati tudi vložili ta amandma
               ponovno v proceduro. Danes ponovno govorimo o tem amandmaju, ki spreminja prvi
               odstavek 6. člena, kjer je zapisano, da občina, ki je vključena v sistem enotnega
               zakladniškega računa države, se lahko zadolži le pri upravljavcu sredstev sistema
               enotnega zakladniškega računa države ali pri državnem proračunu. To seveda pomeni, da
               občina kljub temu, da so lahko na trgu cenejša denarna sredstva, teh ne more
               koristiti, ker je v enotnem zakladniškem računu in je tudi s tem členom zakona
               zavezana, da se zadolži znotraj tega zakladniškega računa oziroma državnega
               proračuna. To seveda pomeni, da cilj, ki smo si ga zadali, čim več lokalnih skupnosti
               vključiti v ta zakladniški račun, ne bo dosežen, ker se bodo pač občine odločale
               glede na ponudbo, ki jo bodo imele. Pa je cilj dober zaradi tega, ker so včasih na
               razpolago sredstva, ki jih lahko občine koristijo. Pri tem bi bilo treba zagotoviti,
               da so ta sredstva pod ugodnimi pogoji, če že ne ugodnejšimi pogoji, kot je to možno
               na trgu. To je tudi smisel. Seveda je vsako združevanje polno prednosti in slabosti.
               In če želimo sistem uveljaviti, potem to pomeni, da moramo imeti več prednosti kot pa
               slabosti. Cilj države pa je, čim več lokalnih skupnosti vključiti v ta zakladniški
               sistem. In če bi to zadevo dejansko spremenili in če bi dodali še ta pogoj, ki pravi,
               če so pogoji zadolževanja najmanj enako ugodni, kot jih ponujajo ostale finančne
               institucije, bi zadostili temu, da je primerjalnih prednosti več kot pa slabosti,
               vgrajenih v ta sistem. In ker nam poslovnik omogoča to možnost, bi vsekakor prosil
               predlagatelja tega zakona, da se do tega amandmaja tudi na seji Državnega zbora
               opredeli. Jaz ne vidim v tem zavračanju, avtomatskem zavračanju, prav nobene logike.
               Hvala lepa.</p>
            </sp>
            <sp xml:id="SDZ4-Redna-39-2008-05-27.sp29">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Sajovic. Izvolite.</p>
            </sp>
            <sp xml:id="SDZ4-Redna-39-2008-05-27.sp30">

               <speaker>MAG. BORUT SAJOVIC:</speaker>

               <p>Hvala lepa, predsedujoči. Prijazen pozdrav ministru, vsem kolegicam in kolegom! Moram
               reči, da sem presenečen na nek način in razočaran, da so v tem trenutku, ko govorimo
               o enem od pomembnejših zakonov, s katerim se še kako vpliva na slovenske občine, ko
               govorimo tudi naprej o povezovanju občin v pokrajine, so prisotni štirje župani in
               samo 17, 18 poslancev.</p>
               <p>Glede na to, da prihajam iz ene zagotovo najbolj zadolženih slovenskih občin, lahko
               rečem, da zakona ne ocenjujem kot idealnega, vendar pa mu enostavno ne morem
               nasprotovati, ker so nekatere občine v Sloveniji pritisnjene ob zid in brez sprememb
               v tem zakonu lahko skoraj dobesedno zaprejo vrata.</p>
               <p>Minister me gleda nekoliko izpod čela; jaz bom vesel, če bo na določene moje trditve
               odgovoril, ampak prihajam iz občine, kjer sem kot župan podedoval 5,5 milijonov evrov
               dolga, 3 milijone direktno zapadlih obveznosti, 2 milijona dolgoročnega dolga, pred
               nami pa je kohezijski projekt, ki je bil leta 2004 ocenjen na slabih 19 milijonov
               evrov, razmere na gradbenem trgu in čas, ki je pretekel, pa je postavil občino pred
               dejstvo, da če želimo kohezijski projekt speljati, zagotovo rabimo še 6 milijonov
               dodatnih sredstev. In kdor ve, kaj pomeni kohezija - kohezija pomeni primarni vod,
               ker pa tik ob primarnem vodu poteka sekundarni salonitni vodovod, ki se bo ob prvem
               izkopu razsul, in da samo na tistih trasah obnova sekundarnih vodov pomeni še
               dodatnih 6 milijonov evrov stroškov, potem vam moram reči, da smo že v tem času
               razmišljali, ali se kohezijskemu projektu odpovedati ali ne odpovedati. Na nek način
               bomo za to, da bo tudi Slovenija izčrpala kohezijska sredstva in da pri 40-ih letih
               uporabe salonitnoazbestnih vodovodov ljudje ne ostanejo žejni večkrat, kot so že do
               sedaj, se bomo projekta lotili in se ga lotevali, nikomur, tudi finančnim
               strokovnjakom v tej državi, pa se ne sanja, kako ga zapreti do konca in
               sfinancirati.</p>
               <p>Zato podpiram amandma k 6. členu, ki ga predlagajo kolegi iz Socialne demokracije,
               ker v ničemer ne vidim nobene politične note, nobene škode - ne za občine, ne za
               proračun, ravno nasprotno, neko dodano vrednost. Moram pa reči, da načeloma bi se z
               veseljem strinjal z amandmajem k 6. členu, ki ga predlaga Poslanska skupina Zares, če
               bi bilo financiranje občin v Sloveniji urejeno bolje, kot je, bi ga podprl. V
               situaciji, v kateri vidim pa predvsem svojo občino, pa ga nikakor ne morem podpreti
               in ga tudi ne bom odprl, kajti zadolževanje prek komunalnega podjetja, ki bo v 100%
               občinski lasti, nam seveda na dolgi rok in preko kreditiranja daje možnost, da bomo
               investicijo, ki jo moramo zaključiti v dveh letih pol, občani pa jo bodo koristili
               naslednjih 50 do 80 let, z nekakšnim odloženim kreditiranjem na nek način mogoče le
               spravili pod streho. To so realne težave marsikatere od slovenskih občin. Občina, iz
               katere prihajam, ni edina, ni osamljena. Tudi ko govorim z župani v drugih občinah,
               je na splošno prevladalo mnenje, da se na evropska sredstva, na sredstva iz
               regionalnega razvojnega sklada in razpise enostavno ne moremo več prijavljati, ker
               nimamo svojih lastnih sredstev, da bi tistih 20, 30%, kot jih je treba, enostavno
               zbrali in dali zraven. Tu jaz vidim težavo. Mislim, da bi ministrstvo moralo
               razmisliti. Samo zadolževanje za čas evropskega projekta kohezije ne rešuje vsega,
               ker enostavno v dveh letih in pol s premostitvenimi krediti ne moreš zapreti zgodbe,
               ki ima tak pomen za občino, zahteva tako velike finance in pomeni rešitev nekega
               problema za 50 do 80 let naprej. Pripravljamo rebalans občinskega proračuna. Povedati
               vam moram, da smo iz proračuna zmetali vse, kar je, bi rekel, nadstandard ali nekaj
               več, ampak enostavno se teh stvari ne da več krčiti. Če imajo, recimo, gasilska
               društva, ki so steber civilne zaščite, in ob neurjih, ki se vsak teden pojavljajo,
               moraš imeti gasilce dobro opremljene, če imaš vozila stara več kot 20 let, potem je
               dejstvo, da jih je treba zamenjati. Poglejte, kaj se dogaja z zakonom o financiranju
               vrtcev, kaj je povzročil ta člen, da so vrtci za drugega otroka brezplačni. V
               Ljubljani imajo tisoč otrok, s katerimi ne vedo kam, v Kranju več kot 200, država nam
               pa ni dala virov in sredstev, kako vrtce povečati in dograditi. Če smo sprejeli ta
               zakon in ga tudi podpiram, potem je treba dobiti tudi finančni vir za novogradnje in
               dograditve vrtcev. Moram reči, da občinske proračune zelo hudo tolče tudi inflacija.
               Najbrž na ministrstvu veste, da smo občine dobile v podpis pogodbe, recimo, za javno
               razsvetljavo, ki se draži za 30 do 40%. Inflacija se giblje med 6 in 7%, danes
               zjutraj pa sem podpisoval pogodbo za vzdrževanje gozdnih cest, ki nam pri znesku 35
               tisoč evrov v letošnjem letu daje 20 evrov več kot v letu 2007! Vse stroške goriva,
               vse stroške inflacije smo direktno prenesli, nenazadnje tudi javne razsvetljave, na
               občinski proračun. Da ne govorim o zgodbi državnih cest. Seveda občine, ki imajo
               poseben - ne bom povedal, zakaj - privilegiran položaj, so skoraj vse večje ceste
               spravile kot državne ceste, ki jih bolj ali manj uspešno vzdržuje država. Moram reči,
               da ta trenutek nezadostno.</p>
               <p>Naslednja težava. Številne občine se trudijo narediti korak naprej na področju
               komunalne infrastrukture. Nekateri bi ločeno zbirali odpadke, drugi biološke odpadke,
               tretji bi povečali investicijsko ceno vode, kanalščine in čiščenja odpadnih voda.
               Ampak nekatere občine čakajo že več kot pol leta na spremembo teh cen. Naj vam povem
               primer iz svoje občine - vsi skupaj za kanalščino zberemo 40 tisoč evrov, samo
               vzdrževanje in čiščenje kanalov pa stane 140 tisoč evrov. Cene se enostavno niso
               spreminjale že od leta 2002. In zdaj, ko skušamo nekaj narediti, korak naprej, smo pa
               v predvolilnem času blokirani s strani države. Včeraj je prišla tudi prijetna novica
               z Ministrstva za kmetijstvo, da so razpisi za sofinanciranje projektov na podeželju
               začasno ustavljeni, ker naj bi bilo nekaj narobe z zakonom o kmetijstvu, ki smo ga
               pravkar sprejeli. Enostavno, v občinah je premalo denarja za tekoče zadeve, kaj šele
               za tiste ključne investicije, h katerim nas sili zakonodaja. To je brez dvoma oskrba
               s pitno vodo, gradnja kanalizacijskih sistemov, ki je podvržena evropskim direktivam,
               in gradnja centralnih čistilnih naprav. Mislim, da morate na ministrstvu razmisliti,
               da bi izključno za te projekte občinam omogočali zadolževanje izven te kvote -
               projekte, ki jih bo v nadaljevanju mogoče zapirati z ustrezno ceno komunalne
               infrastrukture, in pa projekte, ki niso populističnega predvolilnega značaja, pač pa
               dolgoročnega, tako kot sem že rekel, ki rešujejo probleme občini za pol stoletja. Se
               pa spomnim ene od razprav v začetku tega našega poslanskega mandata, ko mi je
               minister Žagar korektno odgovarjal na vprašanje in rekel, da za zadolževanje in pa za
               vse to stvar nosijo župani politično odgovornost. Župani, ki so občine zadolževali za
               to, da so kupovali pivo in klobase in se šli podobne poletne in drugačne prireditve,
               ne smejo in ne morejo samo politično odgovarjati, pač pa morajo odgovarjati kazensko
               ali pa z vsem svojim premoženjem. Zadeve so neresne in treba jih je tudi zakonsko
               urediti in korigirati.</p>
               <p>Zakonu ne bom nasprotoval. Za občino, katere župan sem, je enostavno bolje vrabec ali
               vrabček v roki kot pa golob na strehi, treba je pa iskati še dodatne vire, ki bodo
               privedle do tega, da so občine finančno bolj samostojne.</p>
            </sp>
            <sp xml:id="SDZ4-Redna-39-2008-05-27.sp31">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati v povezavi z dvema amandmajema k 6. členu? Da.
               Odpiram nov postopek.</p>
               <p>Imamo dodatno prijavljene tri poslance. Prvi pa ima besedo minister. Izvolite.</p>
            </sp>
            <sp xml:id="SDZ4-Redna-39-2008-05-27.sp32">

               <speaker>DR. IVAN ŽAGAR:</speaker>

               <p>Hvala za besedo. Jaz bi želel glede na ta dva amandmaja, dati nekaj pojasnil. Sem bil
               tudi direktno izzvan sedaj.</p>
               <p>Kar zadeva ta prvi amandma, ki je vezan na pogoje zadolževanja in na enoten
               zakladniški račun. Jaz moram reči, ponavljam to, kar smo že rekli, mi temu ne
               nasprotujemo, vendar je osnovna ideja enotnega zakladniškega računa ta, da zagotovi
               najbolj ugodne pogoje. Tako ne vidimo razloga za ta amandma. Toliko lahko komentiram
               ta amandma.</p>
               <p>Druga stvar, kar zadeva zadolževanja. Jaz se lahko strinjam s tem, da je to dejansko
               stvar zakona o javnih financah. Mi smo tudi pričakovali in tudi zagotovilo je, da bi
               se naj celoten sistem zadolževanja uredil enotno. Vendar ravno to, kar je bilo
               izpostavljeno, tudi realizacija projektov na področju črpanja evropskih sredstev,
               torej koriščena sredstva iz kohezijske politike, posebej še, ker smo zelo na široko
               odprli ...<stage>/Nerazumljivo./</stage>... iz nove finančne perspektive, je tudi na podlagi
               posameznih občin nas navedlo na to, da smo ta določila vključili v ta zakon. Ravno
               zaradi tega mislim, da je narejen korak naprej, kar se tiče lažjega črpanja evropskih
               sredstev oziroma realizacijo teh projektov. Kar zadeva tega dela, ki je povezan z
               vprašanji, ki so povezana z umikom iz naslova celotne kvote zadolževanja komunalnih
               podjetij. Jaz moram reči, da je to in ob vseh spremembah zakona je bila pravzaprav
               pobuda občin preko obeh združenj in tudi po analizah, ki so bile narejene na
               finančnem ministrstvu, smo se odločili to vključiti. Urad pa je zelo jasno povedal,
               da v tem primeru se tovrstne zadolžitve ne štejejo v kvoto občinskega zadolževanja.
               To pa ne pomeni, da občina izgubi nad tem pregled. Še vedno je potrebno in obvezno
               soglasje občine kot ustanoviteljice javnih podjetij in javnih zavodov.</p>
               <p>Kar zadeva tudi samega zadolževanja, jaz se tudi strinjam s tem, da to zadolževanje
               ne pomeni v masi zadolževanja, kar zadeva občin, skoraj ničesar. So pa posamezni
               primeri, kjer pa so nekatere zadolžitve šle čez neke okvirje in zato je tak sistem ko
               to seveda še tudi vedno uveden. Kar zadeva odgovornosti, je na eni strani politična.
               Ta sigurno, saj ta se preverja na vsakih volitvah. In je pa tudi tista druga,
               kazenska, jaz se s tem strinjam. So pač postopki, inštitucije, ki morajo svoj del
               dela tudi opraviti. Jaz osebno s tem nimam nikakršnih težav. Nenazadnje sem bil tudi
               sam deset let župan. Tukaj sploh ne more biti te dileme, ne morem pa zdaj komentirati
               posameznih občin, niti ne poznamo te situacije.</p>
               <p>Še kar zadeva obsega sredstev občin. Po podatkih, ki jih imamo, v tem mandatu je bil
               narejen znotraj možnosti javnofinančnega okvira korak naprej. Sistemsko se je povečal
               delež financ tam okrog za eno tretjino za občine v tem času. Če bi pogledali tudi
               podatke, kar zadeva bruto produkta, potem je treba povedati, da je bil prvi skok že
               leta 2005 iz prejšnjih štiri, šestinosemdeset, recimo v 2004. Govorim o direktnem
               bruto produktu. Potem v letu 2006 na pet, štiriindvajset in potem res rahlo
               zmanjšanje. To je treba zelo jasno povedati, da to ne pomeni zmanjšanja sredstev za
               občine, ker je delež bruto produkta rasti zelo narasel v Sloveniji in je edino
               smiselno primerjati primerjavo financiranje v občinah v navezavi na proračun. Ta pa
               zagotavlja ves čas rast po podatkih finančnega ministrstva. Toliko v pojasnilo.
               Hvala.</p>
            </sp>
            <sp xml:id="SDZ4-Redna-39-2008-05-27.sp33">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Martina Mikoliča. Izvolite.</p>
            </sp>
            <sp xml:id="SDZ4-Redna-39-2008-05-27.sp34">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>K besedi pa vabim poslanca Martina Mikoliča. Izvolite.</p>
            </sp>
            <sp xml:id="SDZ4-Redna-39-2008-05-27.sp35">

               <speaker>MARTIN MIKOLIČ:</speaker>

               <p>Še enkrat hvala za besedo.</p>
               <p>Kolega Sajovic, se strinjam z vašo zelo dobro ugotovitvijo, da pri tako pomembnem
               zakonu nas je tako malo tukaj v Državnem zboru. Jaz pravim, edino škoda, da niste
               zadnjič bili na odboru in tudi tam to povedali, da ne bi nekateri obstruirali odbora.
               To pomeni, kako je nekomu pomembna določena zakonodaja.</p>
               <p>Sedaj pa glede amandmaja. Glede prvega amandmaja sem prepričan, da se bodo občine
               vključevale v sistem enotnega zakladniškega računa države pri kreditiranju predvsem
               zaradi tega, ker naj bi tam bili najugodnejši pogoji. To nam je bilo večkrat jasno
               povedano. In po tem je nekako tudi logično, da bi naj v tem členu nekako tudi sama
               zakonodaja bila tako opredeljena, da si pač potem tam. Ker si potem ne predstavljam,
               da bodo praktično v nekaterih drugih finančnih inštitucijah ugodnejši krediti za
               lokalne skupnosti. To je pač naloga teh odgovornih v zakladniškem računu, da se bodo
               ravno zaradi tega tako izpogajali. Če sem pa čisto odkrit, da to za <q>"prmejduš"</q> to
               drži, kar imamo napisano, pa ima tukaj marsikdo pomisleke. Ampak jaz sem prepričan,
               glede na to, da je to zdaj tako opredeljeno, da se bo v prihodnje res s strani
               tistih, ki so odgovorni za te zadeve, se izvajalo na tak način, da bodo tako župani
               kot občinski svetniki ali kot občina ugotavljali, da je tu res najugodnejši kredit.
               Če ne, pa bo v tem delu potrebno, to se pa strinjam z vami, zakon popraviti, če to ne
               bo držalo.</p>
               <p>Kar se tiče drugega amandmaja. Jaz ga ne bom podprl, glede na to, da sedanji dodatni
               10.g ali novi 10.g člen pač prinaša določene novosti, kar se tiče zadolževanja tako
               imenovanih javnih zavodov in javnih gospodarskih družb. Kot vemo, sedaj je to šlo v
               kvoto poroštva. Glede na to, da v zakonu jasno piše, da brez soglasij ustanoviteljev
               oziroma občin se ti javni zavodi oziroma gospodarske družbe ne bodo mogli zadolževati
               za določen projekt, ki ga želijo izpeljati z virom financiranja oziroma s kreditom,
               bo pač občina morala dati soglasje. Glede kreditiranja sem sam imel vedno določeno
               mnenje in ga imam tudi danes. Včasih smo to vse skupaj metali v en in isti koš, pri
               čemer bi rekel, da je vir odplačevanja kredita lahko zelo različen. In pri tistem
               viru za možnost odplačevanja kredita, ki ga občina pravzaprav brez problemov
               ustvarja, ne vem, zakaj bi delali določene težave glede zadolževanja. Velikokrat se
               nisem strinjal, da smo v isti koš metali zadolževanje za izgradnjo infrastrukture,
               cest, na primer, ali pa kreditiranje oziroma možnost zadolževanja na področju
               stanovanj. Na področju stanovanj ni noben problem, da boš kredit lahko odplačal,
               glede na to, da se skozi najemnine dobiva nazaj ta vir za odplačevanje. In pri tej
               zadevi, kar se tiče javnih gospodarskih služb, moram tudi povedati, da v končni fazi,
               če se javno podjetje, ki se ukvarja z odpadki, vodo in tako dalje, pravzaprav
               zadolžuje nekako na osnovi tega, da vir zagotavljajo uporabniki. In glede na to, da
               vir zagotavljajo uporabniki, se mi zdi, da res ni bilo do sedaj najbolj prav ali pa
               smotrno, da je bilo to v kvoti zadolževanja občin. Sem pa tudi prepričan, glede na
               to, da je pred mano že nekdo razpravljal glede višine zadolževanja občin v preteklem
               obdobju, vidimo, da je to nekako v normalnih mejah.</p>
               <p>In glede predloga, ki je v novem zakonu, o višini 8% glede na obseg primerne porabe
               za tekoče leto, 8% pa pomeni letno višino odplačevanje anuitet in glavnice, je to ena
               zelo dobrih rešitev, glede na to, da smo v tej novi finančni perspektivi, kjer je
               zelo pomembno, kako bomo porabili evropski denar. In zaradi tega je tudi smotrno in
               smiselno, da občini damo možnost, da na tem področju tudi najame kredit. Če pa občina
               v nekem dolgoročnem obdobju 20, 25 let ni sposobna vključiti v letni proračun 8%
               odplačevanja kredita, potem pa imamo res lahko pomisleke glede delovanja občin. Jaz
               sem trdno prepričan, da ta investicijski denar je pri današnjem obsegu finančnih
               sredstev, predvsem pa zaradi tega, kar smo naredili v teh štirih letih, to lahko
               izvedljivo. Pa da ne bomo tudi nekomu zapustili neko dediščine odplačevanja določenih
               finančnih obveznosti, ki bi presegale neke normalne meje glede delovanja lokalnih
               skupnosti.</p>
               <p>Tako moram povedati, da jaz drugega amandmaja ne podpiram. Tudi prvega ne bom podprl,
               ker mislim, da ni potrebno, da to vnesemo v zakon. Hvala.</p>
            </sp>
            <sp xml:id="SDZ4-Redna-39-2008-05-27.sp36">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo ima poslanec Milan Petek. Izvolite.</p>
            </sp>
            <sp xml:id="SDZ4-Redna-39-2008-05-27.sp37">

               <speaker>MILAN PETEK:</speaker>

               <p>Hvala, gospod podpredsednik.</p>
               <p>Da se spomnimo. Smo pri 6. členu in dveh amandmajih. Najprej bom skušal reči nekaj
               besed o amandmaju, ki ga predlaga Zares, to je k 10.g členu. Tudi sam pravzaprav ne
               vidim razlogov, in to ne vidim zaradi tega, ker nismo ves čas, vse razprave na
               matičnem odboru, niti danes slišali pravih razlogov, zakaj se sedaj na nek način
               omejuje zadolževanje občine. Takšen občutek se ustvarja, podlag ni, izračuni nam niso
               bili predstavljeni. Ali je prihajalo do kršenja te širine ali pa tega obsega
               zadolževanja, ki je bilo prej z zakonom zagotovljeno, ali so kakšni drugi razlogi,
               tega pravzaprav ne vemo. Zaradi tega se nam zdi, da je takšno določilo nesmiselno ali
               pa neprimerno. Zato se samoumevno nekako poraja dvom, ali ni to neka skrivalnica, za
               katero se nekateri prezadolženi skrivajo morda s pomočjo ministra, ki jih razume in
               skuša en del te zadolženosti prenesti ali pa prekanalizirati na javna podjetja, ki bi
               naj pokrili to situacijo. Morda. Ker tega jasnega odgovora ni, pričakujem, da bo
               gospod minister vsaj to povedal, ali tudi povedal, zakaj pravzaprav je to bilo
               potrebno.</p>
               <p>Drugi amandma je pa amandma, pri katerem se predlaga nekaj, kar je pravzaprav, vsaj
               po moji presoji, v pogojih konkurenčnega gospodarstva, kot bi naj veljali v
               Sloveniji, popolnoma samoumevno in normalno. Zakaj ne bi dali možnosti, da občine, ki
               se bodo zadolževale, ne iščejo vira za to zadolževanje samo pri zakladniškem računu,
               ampak skušajo na trgu ugotoviti, ali lahko dobijo pravzaprav cenejša sredstva na
               posodo. To je logično, bi rekel, v gospodarstvu, v tem drugem delu gospodarstva, ne v
               tem gospodarstvu, ki se mu reče, pogojno rečeno, javno gospodarstvo. In tukaj nekdo
               mora, do sedaj ni znal pojasniti, zakaj bi to moralo biti nuja. Na ta način, vsaj po
               moji presoji, dajemo neko potuho ljudem, ki upravljajo s sredstvi zakladniškega
               računa, da pri tem svojem ravnanju in pri svojem delu niso najbolj racionalni, niso
               usmerjeni k najbolj ekonomsko opravičljivim potezam in ustvarjajo, kreirajo neko
               obrestno mero za ta sredstva, ki bi lahko bila, če bi se upoštevale in se tudi
               primerjale obrestne mere bank na tem trgu, pa morda drugačna. Ker tega ne vemo,
               zaradi tega se mi zdi za to vejico in nadaljevanjem stavka, kot je predlagano, ne bi
               bila storjena škoda. Bilo bi to možno preverjati in ugotavljati in morda bi iz
               zakladniškega računa, ali tisti, ki skrbijo za zakladniški račun, bi ugotovili, da je
               potrebno tudi pri njih kaj narediti. Zaradi tega se mi zdi, da je to treba podpreti,
               ker pravzaprav, ko sem poslušal ministra, tudi ni oporekal. Rekel je, da ne
               nasprotuje amandmaju, vendar ne vidi razlogov za tako spremembo. Sedaj pa razumi!? Ne
               nasprotuje, če ne vidi razlogov, mu pač ne nasprotuje in pritrdi temu amandmaju, kot
               ga predlaga gospod Kontič in SD, razen če on drugače misli, kot govori.</p>
               <p>Dejstvo pa je, da je pri tem amandmaju prišlo do tega, kar so danes tudi nekateri
               govorci v dvorani rekli, da je opozicije obstruirala sejo matičnega dobra. Tako je.
               Obstruirala je zaradi tega, to pa danes ni bilo povedano, ker je bila ta seja vodena
               nemogoče. Avtoritativno s strani predsednika, z vplivanjem gospoda ministra na tok
               dogodkov, na besede, ki so bile izrečene, in z negiranjem tega, kar je bilo marsikdaj
               dobro o teh rečeh izrečeno. Pod vplivom te koalicijske prisile smo se takrat mi, ker
               smo menili, da je bil obilo kršen poslovnik, da so bile storjene napake, ker se ni
               dalo v takih pogojih normalno govoriti, obstruirali. In očitati danes gospodu
               Sajovicu, škoda, da ni bil na seji odbora, tam bi lahko to povedal. Tam se tega ni
               dalo povedati. Tam nihče tega ni hotel poslušati. Zaradi česa naj bi ta gospod
               Sajovic tam bil, ni govoril v prazno? Vse, kar se je delalo in govorilo s strani
               opozicije, se je govorilo v prazno. Ta koalicija se je odločila, kako bo ravnala, ta
               koalicija se je odločila tak zakon sprejeti, kot je, in niti ni dopuščala razprave o
               potrebnosti morda drugače oblikovanih določil zakona, kot so v tem primeru pred nami.
               In to dokazuje tudi na nek način situacija oziroma kronologija dogajanja. Začeli smo
               ob 12 uri na tem matičnem odboru, prekinili oziroma opozicijski poslanci smo odšli ob
               pol štirih, torej tri ure in pol smo bolj kot vsebino morali proceduralne zaplete
               zavračati in utemeljevati naša pričakovanja. Ko smo pravzaprav ugotovili, da se na
               tak način ne da delati, smo se odloči oditi, je koalicija v osmih minutah dokončala
               in sprejela zgodbo, v osmih minutah so ugotovili, da je vse v redu in fino.
               Nasprotniki oziroma moteč faktor, opozicija, je tako in tako odšla in zdaj lahko ta
               valjar zaženemo do konca. In so ga zagnali do konca in v osmih minutah je bilo vse
               rešeno. In zaradi tega ne verjamem v iskrenost razmišljanj in pozivov, zakaj nekateri
               niso bili na matičnem odboru ali pa zakaj tudi danes ne sodelujejo, ker je pravzaprav
               vsako razmišljanje, drugačno, kot je predlagano, tudi obsojeno na neuspeh.</p>
               <p>Če se vrnem na oba amandmaja, menim, da sta primerna, menim, da sta dobra in da ju je
               treba podpreti. Če pa ima minister še kaj povedati, česar nam ni povedal, pa
               pričakujem, da nam bo povedal, da bomo morda le vedeli, zakaj amandma k 10.a členu ne
               bi bil primeren, pa zakaj so se torej spremenili pogoji zadolževanja oziroma obseg
               zadolževanja. Hvala lepa.</p>
            </sp>
            <sp xml:id="SDZ4-Redna-39-2008-05-27.sp38">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanka Cveta Zalokar Oražem. Izvolite.</p>
            </sp>
            <sp xml:id="SDZ4-Redna-39-2008-05-27.sp39">

               <speaker>CVETKA ZALOKAR ORAŽEM:</speaker>

               <p>Hvala lepa. Lep pozdrav vsem skupaj! Še manj nas je v dvorani ta trenutek, kot je
               bilo prej rečeno, ampak kakorkoli.</p>
               <p>Kar se tiče zadolževanja, menim, da je zgodba zelo različna od občine do občine.
               Najbrž je v povprečju res tako, da pravzaprav to ni problem, ampak to zato, ker so
               občine in so župani, ki se zadolževanja lotevajo s pridržki, z nekim takim zdravo
               razumskim strahom in ne želijo svojih občin pripeljati na rob. Mislim, da pa vedno so
               bili in najbrž na žalost tudi bodo občine in župani, ki pa kršijo vsa pravila, ki se
               požvižgajo na vse, kar se dogaja, in svoje občine pripeljejo na rob in še čez rob
               možnosti zadolževanja. Pri tem se mi zdi, da mora biti država na strani tistih, ki
               imajo previdnostne zadržke, ki bdijo nad to zadevo, pri čemer moram reči, da vedno
               nisem prepričana, da je v resnici vse pregledno, zbrano in je kontrola nad temi
               stvarmi, kajti po mojem vedenju se pač te izjeme in ti, ki kršijo, vseskozi tudi
               dogajajo oziroma so takšne situacije prisotne, ponavadi pa pridejo na plan šele
               takrat, ko se županski kandidati oziroma župani zamenjajo in ko nek naslednik
               ugotovi, kaj mu je prepustil in zapustil predhodnik. Takrat nastanejo šele prave
               težave. In tu se mi zdi, da država še vedno ni dovolj previdnostnih zadržkov kontrole
               vzpostavila.</p>
               <p>Kar se pa tiče zadolževanja, da bi poleg zakladniškega računa to lahko počeli tudi na
               trgu, moram pa reči, da imam kljub tej dikciji, da pod enakimi pogoji, kar precej
               zadržkov, predvsem zaradi vedenja, kaj vse se je dogajalo pred leti, ko so občine
               sicer iskale izjemno ugodne aranžmaje, kar se tiče obresti in podobnega, ki pa seveda
               niso imele nikakršnih varovalk pri drugih stvareh. In tu se mi zdi, da je treba še
               razmisliti, ali taka zadeva stoji, ker gre za zadolževanje, morda nekoliko lažje, če
               bi šlo za to, kam so se pa sredstva plasirala, so pa mnoge občine veliko denarja tudi
               izgubile. Bi pa želela reči, glede na to, da je bilo danes rečeno, da vlada tukaj
               majhno zanimanje za ta zakon, da je to rezultat tudi tega, da sprejemamo te, po moji
               oceni, izjemno pomembne spremembe zakona o financiranju občin po skrajšanem postopku,
               čeprav je vsebina izjemno pomembna in gre predvsem za prilagajanje temu oziroma
               sledenju tistemu, kar je ministrstvu naložila odločba Ustavnega sodišča, ko so ta
               spor sprožile občine. Če se spomnite, so to bile štiri občine, ki so s prejšnjim
               zakonom ogromno izgubile, med njimi jasno Ljubljana največ, ki je izgubila 60
               milijonov evrov. Zdi se mi, da danes nimamo prave možnosti diskutirati o tistem, kar
               bi bilo po moji oceni najpomembnejše. To pa je, kaj je sporočila ta odločba Ustavnega
               sodišča in kaj je naložila zakonodajalcu, da uredi. Prepričana sem, da spremembe
               zakona, ki so pred nami, ne sledijo tej odločbi Ustavnega sodišča, da ste jo skušali
               zaobiti na najpomembnejših točkah, to je na točki definiranja oziroma zagotavljanja
               tako imenovanih lastnih virov občin, kajti problem je bil najbolj izpostavljen in še
               vedno ni rešen. In jaz menim, da so napovedi, ki so tukaj, to pa pomeni, da bo glavno
               mesto ponovno tožilo svojo lastno državo, takšne, da ne bi smeli biti preveč
               zadovoljni, ko sprejemamo to spremembo. In prepričana sem, da se bo to zgodilo, kajti
               v nobeni točki, tisto, kar ni bilo, bom rekla, po volji interpretatorjem te odločbe,
               in že naslednji dan, ko je odločba prišla na plano, smo lahko videli, da si jo je
               vsak razlagal po lastnem občutku, po lastnih interesih. Danes imamo po enem od
               takšnih interesov, torej po vladnem interesu, tukaj pred nami tudi spremembo. Meni se
               zdi žalostno, da smo v situaciji, ko pravzaprav je Vlada skozi cel mandat vršila neko
               maščevanje nad glavnim mestom. To ni dobro in to za nobeno državo ni spodobno. Ni
               spodobno, da glavno mesto toži svojo lastno državo. Zdi se mi tudi, da enostavno na
               tisti točki, kjer je bilo tudi vseskozi obljubljeno, da bo ministrstvo in Vlada
               skušala pomagati in izkoristiti zakon o glavnem mestu ter pripraviti še določene
               zadeve za glavno mesto, se to enostavno tudi do dandanes skozi cel mandat ni zgodilo.
               Glavno mesto se, bi rekla, zvija v krčih teh finančnih primanjkljajev, ki jih je
               povzročila Vlada, in to namenoma iz maščevanja zaradi določenih kadrovskih rešitev v
               Ljubljani. In menim, da vprašanje lastnih virov ostaja odprto, da ga niste razrešili,
               da bo potrebna še ena odločba Ustavnega sodišča, da se bo to začelo urejati. Pri tem
               pa moram reči, da je isti vzorec uporabljen tudi pri financiranju občin. In če
               javnost ne ve, kje je ključni vir, da smo tako nasprotovali načinu financiranja
               pokrajin, je prav v tej točki. Da je tudi vzorec in sintagma načina financiranja
               pokrajin popolnoma enak, kot naj bi bil in kot je financiranje občin, ki spodbuja to,
               da lastnih virov tudi pokrajine nimajo in da država daje zgolj odstopljene vire. Na
               teh odstopljenih virih pa gradi tudi solidarnost, kar pa je popolnoma nesmiselno. Naj
               da država solidarnostne vire iz lastnega žepa, če meni, da je potrebno določene
               občine ali prihodnje pokrajine sfinancirati in jim dati razliko med tistim, kar same
               ne dosežejo, vendar naj lastne vire posameznih občin ali pokrajin, če govorim še
               teoretično o tem, prepusti tem, da z njimi sami razpolagajo. In tu mi v celoti kršimo
               evropski akt o avtonomiji lokalnih skupnosti, ker jim ne zagotavljamo lastnih virov.
               Lastni viri so viri, ki jih občina sama predpiše, sama določi, sama pove višino in jo
               tudi spreminja. In to so lastni viri! Tisto, kar pa je v Sloveniji, so pa odstopljeni
               viri, ki jih daje država milostno tistim, ki ne izpolnjujejo, če govorim malo v
               narekovajih, tega. In mi na teh odstopljenih virih gradimo pa še solidarnost in potem
               je zmeda popolna. In to zmedo neprestano nadgrajujemo z novimi in novimi spremembami
               zakona o financiranju občin, ki se mi zdi, da zahaja čedalje bolj v neko fazo
               absurda, ki ga lahko spremljamo tudi ob tej zadnji spremembi. Zato se mi zdi, da je
               tudi jasno, zakaj se vedno tako manipulira s podatki, zakaj se ne pokažejo konkretni
               finančni izračuni dovolj zgodaj, se ne debatira na teh točnih številkah in potem se
               ene vedno obtoži, da nimajo pojma, ker so zveličavni izračuni samo z ene strani, teh
               pa skoraj nikoli dovolj zgodaj ni moč dobiti, niti pogledati, niti primerjati. V tem
               smislu se mi zdi, da je ta vzorec, ki ga gradi Služba za lokalno samoupravo v zvezi s
               financiranjem občin in sledenju odločbi Ustavnega sodišča, v tem primeru popolnoma
               napačen.</p>
            </sp>
            <sp xml:id="SDZ4-Redna-39-2008-05-27.sp40">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Glede na izkazano željo po dodatni razpravi ponovno odpiram krog za prijavo.
               Izvolite.</p>
               <p>Ponovno imamo tri prijavljene razpravljavce.</p>
               <p>Prvi pa ima besedo poslanec Vili Trofenik. Izvolite.</p>
            </sp>
            <sp xml:id="SDZ4-Redna-39-2008-05-27.sp41">

               <speaker>VILI TROFENIK:</speaker>

               <p>Hvala.</p>
               <p>Dve pojasnili. Kolega Sajovic in nekateri so govorili glede zadolževanja oziroma
               nevštevanja kvote zadolževanja zavodov ali javnih podjetij v obseg zadolževanja
               občin. Da je to edina rešitev. Ja, jaz verjamem, da z vidika konkretnega problema v
               konkretnem okolju to lahko rešitev, ki je pa sila nevarna. To, kar je kolega Sajovic
               izpostavil, je ravno šolski primer za utemeljitev tega, da je to sila nevarno.
               Vodooskrba ali pa gradnja infrastrukture preko zadolževanja javnega podjetja bi bila
               nesporna, če bi imeli mi normalni sistem evropsko primerljivih cen komunalnih
               storitev. To se pravi, ko bi cena storitve vsebovala amortizacijo in vse stroške, ki
               v storitvi morajo biti. Mi tega nimamo že štirinajsto leto, od leta 1994 oziroma leta
               1993, 1. julija, skoraj bo obletnica, od takrat nadzira za razliko s krajšimi
               presledki država cene komunalnih storitev. Praviloma je strošek amortizacije, se
               razumemo, amortizacije omrežja ali komunalne infrastrukture, padel praktično na nič.
               Za razliko od stroškov, priznanih stroškov amortizacije izvajalca od avtomobilov in
               nekaterih drugih pa tudi, če hočete, od računalnikov. Za odplačevanje takega vira je,
               so viri za odplačevanje, ne iz cene, ne iz proračuna. In potem se postavlja
               vprašanje, zakaj obvoznica zadolžitev namesto občine preko komunalnega podjetja ali
               pa nekega zavoda, če nima zagotovljenega vira. Vsi bodo dali soglasje, ker bodo v
               danem trenutku iskali rešitev, ne da bi resno premislili o posledici. Seveda o teh
               sredstvih, ki so posredno za investicije pozneje pri drugem amandmaju.</p>
               <p>Izkoriščam pa, predsedujoči, priložnost, da na nek način repliciram ministru, ki je
               meni odgovarjal na nekatere moje navedbe v predstavitvi mnenja. Ko sem govoril, da je
               ravno v veljavnosti tega novega zakona v letu 2007 delež prihodkov globalno občin v
               BDP-ju padel 5,23, kar je maksimalno dosežen nivo v letu 2006, na 5,1. Ja. Eno je
               merjeno z deležem v BDP-ju, drugo je absolutna rast, nominalna, tretje je realna rast
               in pa tudi ustrezni deleži. To upam, da vsi vemo, gospod minister. Ampak dejstvo je,
               da Vlada, katere pripadnik ste, normalno poudarja na področju javnih financ, vedno
               meri uspešnost v vseh teh letih z izkazovanjem takšnega ali drugačnega stroška,
               primanjkljaja ali presežka v deležu BDP-ja. Zato se lahko pogovarjamo na primerljivih
               osnovah.</p>
               <p>Pa še ena zadeva. Da ne bi bilo zmotno res, da je delež v BDP-ju porabe občin ali pa
               prihodkov, bolje po domače povedano, vse od ustanovitve lokalne samouprave rasel, jaz
               lahko povem samo za deset let, in da so letne stopnje rasti v preteklosti tudi bile
               večje, kot je sedanjost. Mogoče bi kdo od kolegov, ki nasprotno trdi, in zdaj ni tu
               prisoten. Za ta mandat te vlade gre za tri stopnje rasti. Z leta 2004 na 2005 je
               0,19% BDP, z 2005 na 2006 0,19, plus seveda, BDP, z 2006 na 2007 pa minus 0,13% BDP.
               V prejšnjem mandatu pa je bilo tako, z 2000 na 2001 0,25, z 2001 na 2002 0,12, z 2002
               na 2003 0,20 in z 2003 na 2004 0,08% BDP je v absolutnem rasla ta poraba. In seveda
               največja rast - škoda, da ni gospoda Pukšiča - je z leta 1998 na 1999 znašala 0,19, z
               1999 na 2000 pa 0,34% BDP oziroma z 2000 na 2001 0,25. Tako da bomo vedeli, o čem se
               pogovarjamo, in da ne bi potvarjali ali napačno tolmačili statističnih podatkov.
               Hvala lepa.</p>
            </sp>
            <sp xml:id="SDZ4-Redna-39-2008-05-27.sp42">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V razpravo se vključuje minister. Izvolite.</p>
            </sp>
            <sp xml:id="SDZ4-Redna-39-2008-05-27.sp43">

               <speaker>DR. IVAN ŽAGAR:</speaker>

               <p>Hvala za besedo. Pač moram vse to pojasniti. Zdaj bom pa točno po podatkih finančnega
               ministrstva navedel deleže BDP, kar se tiče prihodkov občin: v letu 2000 4,93, 2001
               4,92, padec, z 2001 na 2002 4,86, padec, potem na 2003 je rahla rast na 4,89, z 2003
               na 2004 je spet padec na 4,86, potem pa na 2005 rast, konkretno na 5,05, in potem na
               2006 5,24, in res je, da je z 2006 na 2007 rahel padec na 5,08, zato ker je bil delež
               rasti BDP bistveno velik in je celoten delež prihodkov, javnofinančnih, merjeno na
               BDP, zelo padel. Ne samo občinskega dela, ampak merjeno eno in drugo. In relativno
               gledano, občinsko, glede na državni del, je pa še tudi v tem letu zrasel. Hvala.</p>
            </sp>
            <sp xml:id="SDZ4-Redna-39-2008-05-27.sp44">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Nadaljujemo na podlagi seznama prijavljenih poslank in poslancev.
               Besedo ima poslanec Tomaž Štebe. Izvolite.</p>
            </sp>
            <sp xml:id="SDZ4-Redna-39-2008-05-27.sp45">

               <speaker>MAG. TOMAŽ ŠTEBE:</speaker>

               <p>Hvala lepa, predsedujoči. Lep pozdrav, gospod minister s sodelavko in sodelavcem,
               spoštovane kolegice in kolegi! Ta rast, ta delež je bil višji, kot je bila inflacija
               v teh zadnjih letih. Ampak mislim, da amandma k 6. členu oziroma 6. člen pravzaprav
               podrobno opredeljuje način, kako se naj bi občine zadolževale oziroma iskale finančne
               vire, kreditne finančne vire, da bodo premostile sofinanciranje iz evropskih skladov
               ali pa tisti zaostanek na področju investicij, komunalnih investicij, ki jih je treba
               nujno opravljati in nadoknaditi zaostanek iz preteklih desetletij.</p>
               <p>Občine pravzaprav v celoti po mojem mnenju šele sedaj intenzivno v zadnjih letih
               delajo tudi na okoljskih projektih, in to resno. Ta resnost je potrebna že zaradi
               tega, ker je v to zgodbo vključen evropski denar. Evropski denar pa bo seveda prišel
               na koncu, ko bo vse realizirano, če je celota izpeljana korektno. Žal v Sloveniji še
               vedno marsikdo išče negospodarne poti oziroma tudi luknje oziroma deluje nezakonito,
               kar se tiče tega zadolževanja. Po mojem mnenju so tako podrobne formulacije v tem 6.
               členu oziroma 10.a in 10.b členu, predvsem 10.a, zapisane ravno zaradi tega, da se
               opozori občine, župane in njihove nadzorne organe, predvsem nadzorne odbore in
               občinske svete, kaj je pravzaprav dovoljeno in kje so meje. Mislim, da je to osnovna
               in najboljša kontrola. Menim, da župani in občinski sveti odgovarjajo za tiste
               sprejete sklepe ali izigravanje sklepov, ki so izven zakonskih okvirov.</p>
               <p>Zakon sicer ne govori o NRP-jih in teh obdobjih, ampak te stvari so regulirane že v
               drugih zakonih in v tem kontekstu je treba stvari gledati na ta 4-letna obdobja,
               2-letne proračune in predvsem, po mojem mnenju, na uredbo, ki je tukaj sicer
               navedena, gre pa za uredbo o enotni metodologiji in pripravi in obravnavi
               investicijske dokumentacija. To je ena uredba, en dokument, ki ga kršijo tako
               investitorji - občine ali komunalna podjetja, če govorimo o tem - kot tudi
               projektanti in revidenti. Žal se dogaja, da zaradi resnosti okvira teh evropskih
               sredstev je danes, po mojem mnenju, poleg teh določil tukaj, zato da občine sploh
               pridejo do premostitvenih sredstev, da se lahko spustijo v tako pomembne investicije
               in s kreditiranjem zadeve razpršijo na več let, tukaj največji manko in na konec
               koncev lahko zelo tragična posledica, če se stvari ne peljejo v skladu s to
               metodologijo in pravili, ki so. In tudi s pravili, ki so tukaj notri glede
               zadolževanja - srečujemo zadeve v zadnjem času, v preteklih časih pa to ni bilo
               pomembno. Sedaj pa mislim, da je, in lahko bo prišlo do tega, da zaradi kršenja
               pravil - ali revizije in projekti kot takšni čakajo, se vračajo na svoj začetek ali
               pa na koncu ne bodo zaradi kršenja pravil že odobrena sredstva izplačana. Jaz se
               bojim predvsem tega. Mislim pa, da ministrstvo, se pravi konkretno, vsebinsko
               ministrstvo, v takšnih primerih večinoma Ministrstvo za okolje in prostor ali za
               promet, Ministrstvo za finance in seveda ministrstvo oziroma vladna služba za
               regionalni razvoj so tisti varuhi, pooblaščeni varuhi v imenu Evropske komisije, da
               skrbno pazijo in da tukaj ni nobenih nestrokovnih odločitev.</p>
               <p>Jaz se strinjam z zakonom in nasprotujem takšnim amandmajem, mislim, da zakon je
               nujen, ker v nasprotnem primeru občine ne bodo mogle zapreti finančne konstrukcije in
               je tudi utemeljen nujen postopek. Verjetno bo potrebna še kakšna izboljšava in še
               kakšen dodatek oziroma odpustek v tem smislu, da bodo občine oziroma da bodo
               medobčinski projekti skupaj z državo imeli finančno pokritje tudi za eventualna
               nihanja na koncu stroškov. Tako jaz sploh ne vidim problema in takšni amandmaji so -
               vsaj ta amandma k 6. členu je nepotreben. V vsakem primeru mora biti pa zakladniški
               kredit, če ga lahko tako imenujem, v vsakem primeru ugodnejši od najugodnejšega
               komercialnega, že po sami logiki. In zakladniški krediti v svojem bistvu ne bi smeli
               nikdar dovoliti, da so pod pogoji komercialnih bank, seveda ne pod tistimi nekimi
               trenutnimi velikimi popusti, ki jih uporabljajo komercialne banke za to, da
               pritegnejo svoje komitente ali pa odvrnejo komitente od svojih konkurentov, gre za
               neko povprečje. Tako tega amandmaja ne bom podprl in predlagam, da pohitimo s
               sprejemom tega zakona, opozorila, ki sem jih pa povedal predvsem glede spoštovana
               metodologije priprave te dokumentacije, pa ne samo v formalnem smislu, ampak tudi v
               strokovnem smislu, kjer so zelo pomembne odločitve o tem, kakšno varianto projekta
               izbere investitor, je tukaj največja odgovornost: pa ne samo na investitorju, ki je
               pogosto dokaj nepoučena stran, ampak tisti, ki v imenu investitorja delujejo, to se
               pravi projektanti in na koncu koncev tudi izvajalci.</p>
               <p>Mislim, da tukaj ta naveza odgovornosti bi morala biti bolj transparentna in očitna
               in tudi v primeru, da pride do problemov, bi morali biti jasno opredeljeni krivci in
               tudi verjetno sankcionirani. S tem bi zaključil in se verjetno ne bom oglašal več v
               zvezi s tem zakonu. Hvala.</p>
            </sp>
            <sp xml:id="SDZ4-Redna-39-2008-05-27.sp46">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Alojza Soka. Izvolite.</p>
            </sp>
            <sp xml:id="SDZ4-Redna-39-2008-05-27.sp47">

               <speaker>ALOJZ SOK:</speaker>

               <p>Hvala lepa za besedo. Spoštovani predstavniki Vlade, kolegice poslanke in poslanci!
               Tudi sam teh amandmajev ne bom podprl in tudi sam si predstavljam, da zakladniški
               kredit ne more nikoli biti pod slabšimi pogoji, kot so komercialni krediti bank, to
               enostavno ne gre. Tudi če se včasih zdi, da, recimo, je obrestna mera privlačna, pa
               se potem z drugimi zavarovalnimi mehanizmi banke zavarujejo, da svoje na koncu
               dobijo. Meni je zelo žal, da ni kolegov iz stranke Zares, ker oni so nekoč bili del
               vladne koalicije kot LDS-ovi poslanci, in bi me predvsem zanimalo, imajo še dovolj
               časa, da povedo, kako so izračunali te deleže bruto družbenega produkta po letih. Ker
               dejansko so podatki pravi to, kar je povedal minister. To so podatki finančnega
               ministrstva. Od kod so oni izračunali. Recimo, moj kolega, gospod Trofenik - bi me
               res zanimalo. Rad pa bi ob tem povedal še to, da pa so v svojem mandatu občinam
               <q>"nažgali"</q> toliko nalog, da se bog usmili in ko je prišla ta vlada, je pravzaprav
               ustavila to večno nalaganje dodatnih nalog. Samo eno bom omenil. Ta družinski
               pomočnik - kakšne probleme smo imele občine in kako enostavno so v parlamentu to
               sprejeli pa izglasovali! Se ne bom dotikal vseh drugih, ker mi čas ne dopušča.</p>
               <p>Rad pa bi rekel še naslednje. Res me zelo čudi, da se je temu zakonu na odboru
               nasprotovalo z neko obstrukcijo in da tukaj slišimo, kako na hitro so bili potem
               amandmaji sprejeti. Seveda, saj so bili koalicijsko usklajeni! Saj predlagamo dober
               zakon! Saj vse občine dobijo več. Za 26 milijonov! Jaz sem zelo vesel, da Ormož dobi
               352.000 evrov več po tem zakonu. Jaz bi z dvema prstoma glasoval za ta zakon, če bi
               lahko. Mi bomo naredili štiri kilometre cest zaradi tega, ker bomo drugo leto dobili
               več denarja. Kdo lahko temu nasprotuje z nekimi argumenti, češ da je šlo za neke - ne
               vem, kakšne ste rekli, tehnične zaplete ali proceduralne. Kajti če je šlo za
               proceduralne zaplete, potem jih običajno sproža opozicija. Ta zakon ohranja sklad za
               solidarnost in to večno jamranje oziroma obžalovanje in ponavljanje, da se je
               Ljubljani nekaj vzelo. Ja lepo vas prosim, kaj pa se je vzelo? Ljubljani se nič ni
               vzelo! Jaz sem že večkrat povedal, pa naredite enkrat primerjavo med eno podeželsko
               občino pa eno ljubljansko občino pa izračunajte, koliko na podeželju glede
               poseljenosti stane kilometer vodovoda, pa kilometer kanalizacije, pa kilometer
               gradnje ceste, pa vzdrževanja ceste, pa koliko plačamo za šolske prevoze, ki jih
               Ljubljana ne rabi plačati! Po eni strani trdite, da bi morali Ljubljani dati več, po
               drugi strani pa problematizirate, kako so nizke plače pa nizke pokojnine. Ja, kje pa
               so te nizke plače? Tam pri nas so 400 evrov plače! Tam pri nas. V Ljubljani je veliko
               več tistih dobrih plač, draga gospa tu na desni. Tiste, ki so visoke. Pri nas pa teh
               delovnih mest ni. Nekaj malega imamo, ne vem, zdravnikov in profesorjev. Univerze,
               vse je tu, lepo vas prosim! Vse državne inštitucije! In Ljubljana se čuti skozi to,
               ne vem, ogrožena in to vaš ljubljanski župan vedno razlaga, češ nekaj so mi vzeli, ne
               bom mogel narediti stadionov pa vsega tega, tistih 23 projektov. Mi se za osnovne
               stvari na podeželju borimo, ne za stadione. Jaz ne vem, gospa Oražmova je prej lepo
               povedala, kako je Ljubljana prizadeta, kako smo jim nekaj vzeli. Samo recimo en
               podatek, plačilo vrtca. V povprečju vrtec stane približno povsod isto, v celi
               Sloveniji, kjer je plača učiteljic določena, standardi, normativi so določeni. Mi
               dobimo s strani staršev tam nekje okoli 19, 20% - je deleža staršev v ceni vrtca.
               Povprečje na državni ravni pa je 33, 34. To pomeni, da mi moramo teh 14% iz proračuna
               dati več, 1,6 milijonov damo na letni ravni za vrtec. Smo pobrateni z občino Sečina
               iz Srbije, ki je tako velika kot občina Ormož, ima toliko prebivalcev. Oni pa imajo
               celi proračun 2 milijona evrov. Mi pa damo 1,6 za vrtec. Vi pa predlagate, sem
               slišal, v rebalansu proračuna amandma, s katerim bi zagotovili 4 milijone evrov več
               za višji standard v vrtcih. Lepo vas prosim, ali ste vi resni? Ali vi razumete, o čem
               se gre v tej državi? Vi ne razumete tega! Ne razumete! Res me razjezi to.</p>
               <p>Zadolževanje je v redu, če se zadolžujemo za neke prave namene. Če se zadolžujemo za
               reševanje oskrbe z vodo, za komunalno infrastrukturo in se strinjam, da se omogoči,
               da v tem času, ko črpamo evropska sredstva, da to lahko tudi občinam omogoča nek
               nadaljnji razvoj. Narobe je, če se zadolžuje občina za gradnjo atletskih stez, ki jih
               sploh ne rabijo ali pa jih zgradijo, pa jih potem nihče ne uporablja, ali pa če se
               zadolžujejo za športna igrišča in tako naprej. To je narobe. Jaz ne bi na takšno
               logiko nikoli pristal.</p>
               <p>Zelo pa sem zadovoljen, da ta zakon ohranja solidarnostni sklad. Vi pa govorite,
               kolegi z leve, da morajo občine najti avtonomne vire. Ja, kje pa naj najdejo tiste
               avtonomne vire, če pa kritizirate, pa pravite, da imajo upokojenci nizke penzije in
               haloške občine, slovenskogoriške, naše prleške - od kod naj vzamejo te avtonomne
               vire? Se pravi, moramo uveljaviti nek princip solidarnosti. Jaz razumem, zakaj ti
               vaši predlogi - na vsak način hočete uničiti te male podeželske občine, ampak to vam
               ne bo uspelo. To ste se dolgo borili, ljudje so si želeli občine, dobili so, jaz sem
               zelo vesel, sem bil v soboto na otvoritvi treh kilometrov ceste v eni občini Sveti
               Tomaž, ki se je leta dolgo borila. 15 let niso naredili nobene ceste. Zdaj pa dobrem
               letu dela pa odpirajo novo cesto. To pa sem že povedal, kar pa je bilo žalostno, pa
               me je dejansko presenetilo, pa je bilo to, da ni bilo nobenega novinarja, ki so bili
               povabljeni, da bi poročal o njihovem veselju in zadovoljstvu. Ne, o tem niti besede,
               njihovih uspehov ni! Pa so ljudje iz svojih denarnic, zato ker so videli, da tudi
               občina sodeluje, dali znatna sredstva. Samo na takšen način pri nas lahko pridemo do
               nekega višjega standarda na tem področju.</p>
               <p>Jaz ta zakon izredno pozdravljam, sem zelo zadovoljen in se zahvaljujem tako ministru
               Žagarju kot ministru za finance, ki je zagotovil finančna sredstva, da bomo lahko to
               denarnico za razvoj občin še v nadaljevanju odprli bolj, kot je bilo do sedaj. In še
               enkrat povem: zelo se čudim tistim, ki temu nasprotujete in celo hočete z obstrukcijo
               preprečiti sprejem tega zakona. To je pa res žalostno. Hvala lepa.</p>
            </sp>
            <sp xml:id="SDZ4-Redna-39-2008-05-27.sp48">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. So še v kateri občini odprli kakšno cesto? Bi kdo še rad posebej
               izpostavil to? Kolega Drofenik, kolega Kontič? Ne. Dobro. Želi še kdo razpravljati v
               povezavi z amandmaji, lahko pa tudi na splošno, o cestah, upokojencih. Hvala
               lepa.</p>
               <p>Torej zaključujem razpravo v povezavi s 6. členom.</p>
               <p>Prehajamo na 15. člen ter amandma Poslanske skupine Zares. Želi kdo razpravljati
               tukaj? Odpiram postopek za prijavo. Izvolite.</p>
               <p>Besedo ima poslanec Vili Trofenik.</p>
            </sp>
            <sp xml:id="SDZ4-Redna-39-2008-05-27.sp49">

               <speaker>VILI TROFENIK:</speaker>

               <p>Hvala za besedo. Seveda, področje sofinanciranje investicij je eno od tistih
               področjih, ki jih je Ustavno sodišče ocenilo kot neustrezno. Treba je poudariti, da
               smo na to neustreznost in ne samo ustavno neusklajenost, ampak tudi <q>"neopusnost"</q>
               rešitev, ki so bile na nek način sforsirane, pred dvema letoma opozarjali, ampak to
               je bilo približno tako, bob ob steno, kot razprave na odboru. Mislim tudi, da tukaj
               na plenarni seji ne bo kaj bistveno drugače. Predlagatelj je napovedal, da bo
               prepisal dopolnitev zakona, rešitve, ki jih je imel ali jih ima - baje -, v
               podzakonskih aktih. S prepisovanjem pa je seveda en velik problem, da vedno vse
               enostavno ne pristoji problematiki, ko nekaj prepisuješ. Tako je, če sem malo zloben,
               s 23. novim členom ali novo vsebino 23. člena in 24. Jaz se opravičujem, treba se je
               vrniti na 23., ker je tesno povezan s 24., na katerega dajemo amandma.</p>
               <p>Kaj je temelji problem. Temeljni problem je v tem, da bi v normalnem sistemu
               financiranja občin, v normalnem ali primernem, večina občin morala sama biti sposobna
               financirati osnovni del investicij, ki jih je treba na področju, za katere je
               zadolžena po zakonu oziroma po ustavi. In le izjemoma, tam, kjer to ni objektivno
               možno ali ko gre za neke druge razloge, bi naj prišlo do pomoči države. Pri nas je
               obratno. Pri nas je sicer na prvi pogled všečna poteza, da zakon zagotavlja <q>"global"</q>
               sredstva za sofinanciranje investicij, prisotna zopet ta želja, kako to razdeliti, in
               to razdeljevanje naj prvenstveno služi - zelo direktno povedano, vsaj iz tega veje -
               neki politiki ali neki želji po vladanju, da ne rečem, po oblasti.</p>
               <p>V 24. členu, ki ga Vlada predlaga, bi naj za posamezno investicijo predpisali deleže
               po neki metodologiji, ki je ne poznamo; to metodologijo bi naj zopet sprejela Vlada.
               So pa kazalniki predpisani, in problem je v teh kazalnikih. Kakšna je povezava z
               bruto dodano vrednostjo na zaposlenega v občini in problemom zapiranja investicije,
               recimo, gradnje vrtca ali šole, pa če hočete, tudi vodovoda. Med bruto dodano
               vrednostjo na zaposlenega in s finančno konstrukcijo za konkretno investicijo ni
               nobene povezave. Prav tako ni nobene povezave med dohodnino na prebivalca, ne s
               številom delovnih mest in ne z brezposelnostjo ali zaposlenostjo. Mogoče je z
               indeksom staranja povezana investicija v dom ostarelih, pa morda še kaj, generalno pa
               z investicijami nima nobene logične povezave. In podobno je s kazalniki razvojnih
               možnosti. Komunalna opremljenost z infrastrukturo - niti ni opisano, s katero
               infrastrukturo, čeprav se nekje govori o kanalizaciji. Ne zavedajoč ali pa zavedajoč
               se možne špekulacije, da nekdo ne bo gradil tega segmenta infrastrukture, da bo ja
               izkazoval defekt in s tem prioriteto do investicijskih sredstev na čisto tretji vrsti
               investicij.</p>
               <p>Seveda, glede kulturnih spomenikov, ne govori se nič o lastnini kulturnih spomenikov,
               govori se <q>"dostopnimi za javnost"</q>. Zelo malo je v Sloveniji kulturnih spomenikov,
               morda kateri privatni, ki niso dostopni za javnost. In zakaj bi bil to kriterij? Da,
               če bi zagotavljali sredstva za sofinanciranje obnove kulturnih spomenikov, pri
               vodovodu ali pa šoli pa ne vem, zakaj je to kriterij. In podobno je z Naturo 2000, ki
               jo vtaknemo, kamor nam <q>"paše"</q>, čeprav je ta Natura 2000 v resnici omejitveni faktor
               za investicije in dostikrat za razvoj, zlasti zato, ker je bila neodgovorno,
               dostikrat na pamet na posameznih področjih uvedena, kljub opozorilom.</p>
               <p>Kaj hočem povedati - da ta 24. člen oziroma ti kazalniki z neznano metodologijo, ki
               bo določila samo še po mojem uteži za te kazalnike, nimajo nobene direktne zveze.
               Nobene ali pa prav malo. Mogoče so ti kazalniki bili uporabni za kakšna druga
               področja ali za kakšno drugo ugotavljanje vrstnih redov ali prioritet, generalno za
               delež pomoči države pri konkretnih investicijah pa naj bo to šola, naj bo to vrtec,
               naj bo vodovod, ali čistilna naprava, je pa to, oprostite, brez zveze. To je tisti
               problem, eno je neusklajenost z ustavo, tisto je najhuje, drugo je pa kvaliteta
               predpisa. In sedaj hočemo uvesti nek predpis, po vsaki sili, ne glede, če ima logično
               povezavo s konkretno vsebino. In tisto, kar je bistveno: nikjer se ne govori v
               nobenem členu o finančni sposobnosti ali finančni moči konkretne občine. Nikjer se ne
               govori o norminarnih stroških, tako površini, ali velikosti objekta, če hočete, ali
               drugem fizičnem kazalcu, ne po ceni enoti objekta in podobno. Na tuj račun je pač
               možno zgraditi tudi gradove v oblakih. In to postaja praksa.</p>
               <p>Pravica do deleža, celo 100%, to pa je naslednja cvetka. Sofinanciranje v višini
               100%, razen v elementarnih nesrečah, ko gre za neko specifiko, razgalja vso bedo teh
               razmišljanj in teh rešitev. 100% investicija, 100% sofinancirano. Da pa so nekateri
               stroški, če prej govori o norminarnih stroških - fino bi bilo, če bi si pogledali
               dolgoletne prakse v tujini, kako izgleda, ne pa da napišemo, da ima še občina pravico
               do stroškov nakupa zemljišča; ne zavedajoč se, da občine bolj ali manj razpolagajo s
               pomembnim obsegom zemljišč in da do pomembnega obsega, dokler zakon o skladih velja,
               je možno priti in vsaj zemljišče naj bi zagotovili, ker to vodi k špekulacijam. Na
               trgu je seveda ena cena, ali dostopnost do zemljišč, drugo so drugi načini, s
               katerimi se da do zemljišč priti.</p>
               <p>In kaj predlagamo z našim amandmajem? Naš amandma upošteva najprej finančno moč ali
               finančno sposobnost občine, ker pomoč mora biti pretežno od tega odvisna. Tisti, ki
               ima zadosti denarja, pomoči ne potrebuje ali pa jo potrebuje v manjši meri kot tisti,
               ki denarja objektivno nima. Tega v predlogu zakona nikjer ni. Ponesrečen je v 23.
               členu, se moram zopet tja vračati, en kriterij, ki to poskuša uvesti, ko govori o
               deležu udeležbe pri finančni izravnavi, sicer za globalni obseg investicije - in se
               pri tem pozablja, da je enaka nesposobnost - ali siromaštvo ali kakorkoli hočete -
               občine v finančnem smislu pri tisti, ki nima nič finančne izravnave, ki ima lahko
               ravno toliko prihodkov, kot je neka mera, ali pa tista, ki ima neko finančno
               izravnavo, ker na račun finančne izravnave tako pokrije do stopnje nula. Zato taki,
               za lase privlečeni kazalniki in pristopi stvari ne rešujejo, ampak na koncu nekatere
               pripeljejo v privilegiran, druge pa v deprivilegiran položaj, zlasti ker se nikjer ne
               upošteva finančne moči. Ker, govorili dobronamerno ali kakorkoli o sistemu
               financiranja, ta zakon se nikjer ne dotika izrednih prihodkov nekaterih občin, iz
               naslova koncesijskih dajatev za igre na srečo, recimo. In še nekatere druge. In
               nekateri imajo zelo pomembne ekstra dohodke, s temi kazalniki pa bodo lahko
               upravičeni do maksimalne udeležbe pri investicijah. Če je to pravična, logična in
               normalna rešitev - seveda, je stvar presoje. Mislim, da to za večino ne more biti, ne
               glede, kako si to predstavljajo. ...<stage>/Opozorilni znak za konec razprave./</stage>...</p>
               <p>Seveda, da ne bi kdo očital, da samo obrazložim, da je pri moči finančne občine treba
               upoštevati vse prihodke. Seveda, pa je treba na nek način ...<stage>/Izklop
               mikrofona./</stage>...</p>
            </sp>
            <sp xml:id="SDZ4-Redna-39-2008-05-27.sp50">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Prijavljen čas vam je poteke.</p>
               <p>Lahko zaključim razpravo v povezavi s 15. členom? Ne.</p>
               <p>Ponovno odpiram postopek za prijavo, izvolite.</p>
               <p>Imamo dodatno prijavljenih 5 poslancev, prvi pa ima besedo poslanec Franc Pukšič.
               Izvolite.</p>
            </sp>
            <sp xml:id="SDZ4-Redna-39-2008-05-27.sp51">

               <speaker>FRANC PUKŠIČ:</speaker>

               <p>Hvala lepa. Se opravičujem. Predsedujoči, kolegice in kolegi, gospod minister s
               sodelavci.</p>
               <p>Slovenska demokratska stranka amandmaja Poslanske skupine Zares k 15. členu enostavno
               ne bo podprla, ker je popolnoma nesmiseln in s takšnim načinom formule bi se začelo
               uresničevati tisto, kar takratnemu LDS-u, zdaj Zares, in takratni koaliciji ni
               uspelo, je pa bilo danes že nekajkrat tudi tu, v Državnem zboru ponovno spodbujeno,
               češ - občine naj se začnejo združevati.</p>
               <p>Sam precej dobro poznam delo lokalne samouprave in lahko vam povem, da na področjih,
               kjer občine imamo ali imajo skupni interes, se združujejo za določene naloge, za
               določene projekte in to tudi uspešno vodijo. Seveda ne bi šlo več združevanje na tak
               način, da bi nekdo zopet v to prisiljeval - bi seveda, ampak to bi pomenilo zastoj
               razvoja v celotnem področju.</p>
               <p>Ta amandma Poslanske skupine Zares pomeni, da bi konkretno, recimo, občina Maribor,
               Juršinci, občina Ormož, občina Tabor, Tišina, Trnska vas, Turnišče, Vipava in tako
               dalje, če bi našteval, bi moral prišteti 53 občin, izgubile pri soinvestiranju
               celotnih 40%; potem 33 občin bi izgubilo pri soinvestiranju investicij 30%; 22 občin
               50%; potem so številke manjše, 8 občin 60%, 37 občin 10% in 30 občin 20%. Skratka,
               procentualno gledano bi 91% občin izgubilo, samo 8,5% občin bi dobilo pri takšnem
               načinu sofinanciranja.</p>
               <p>Formula verjetno, ko jo študiraš, vendar vseh zank ne moreš v tako kratkem času
               najti, ima verjetno vgrajenih zopet nekaj anomalij, tako kot je imela takrat - dvig
               dohodnine za občine in s tem samostojnost s 30% na 35% dohodnine. Formalno je bilo to
               res, dejansko pa to ni bilo to, ampak je pomenilo v razvitih občinah s faktorjem
               10-krat več na prebivalca, v nerazvitih pa z istim faktorjem manj - ali: razkorak se
               je s tem povečeval. To, da se je razkorak med razvitimi in nerazvitimi občinami v
               zadnjem desetletju povečeval, je od 1998. leta naprej pomenil tudi ta zakon o
               financiranju občin, pa kljub vsemu temu so vendarle občine in občinski sveti
               enostavno znali gospodariti tako, da so vendarle ustvarjali tiste elementarne pogoje
               bistveno bolje, kot pa so bili prej. Niti ne znam si predstavljati, kako bi danes
               zgledala v glavnem Slovenija, razen osrednjeslovenske, če ne bi leta 1994 sprejeli
               zakon o lokalni samoupravi in če ne bi takrat ustanovili vsake štiri leta še dodatno
               število občin, torej danes 210. Ali pa z drugimi besedami, kolegice in kolegi: ne da
               si ne znam predstavljati, včeraj, že tako kot enajstič, je Slovenska demokratska
               stranka v okviru svoje poslanske skupina bila na terenu v Prekmurju. Bili smo, del
               nas, poslank in poslancev tudi v občini Apače, ki smo jo ustanovili pred letom in pol
               tukaj v Državnem zboru. Glede na to, da je neka druga občina praznovala 14. obletnico
               v teh dnevih samostojnosti in ko sem primerjal, o čem so se pogovarjali v tisti
               občini, ko je pred 14 leti nastala, in to, kar sem slišal v Apačah včeraj, je bilo
               popolnoma enako. Ali drugače povedano: v občini Apače, ki je spadala pod radgonsko
               občino, se je pravzaprav zadnjih 15 let življenje ustavilo. Si predstavljate, da je
               župan povedal: <q>"V občini imamo preko 80 kilometrov neasfaltiranih mest, v občini
               imamo pokritost z vodovodom le eno tretjino, in še ta je v razsulu. V občine Apače iz
               občinskega proračuna plačujemo vodo, ki jo dajemo nosečnicam, materam, ki dojijo,
               malim otrokom"</q> - in tako dalje. Skratka, katastrofa!</p>
               <p>In tako bi izgledala naša država izven osrednjeslovenske, če ne bi sprejeli lokalne
               samouprave in če ne bi imeli teh občin. Tisti, ki tega ne verjamete, pojdite si to
               pogledat, sploh iz Poslanske skupine Zares, saj imajo tam štiri svoje svetnike in
               bodo videli, kakšna beda je lahko zaradi tega, ker je nekdo zaviral na umeten način
               njihov obstoj - s 3.500 prebivalci. To enostavno ne more biti res. Človek se zgrozi.
               S sprejetjem tega amandmaja bi šla politika prav v to smer, ne sicer direktno, ampak
               v to.</p>
               <p>Danes sem tu, v Državnem zboru slišal, da mora biti vendarle konec jemanja tistim, ki
               ustvarjajo, in dajanja onim, ki nimajo. Gospodarski subjekti so nastajali, nastajajo
               v glavnem ali pa prej tam, kjer je za to bolj ugodno področje. Bolj ugodno področje
               za gospodarske subjekte je infrastruktura. Veste, v tej državi smo najprej zgradili
               obljubljansko obvoznico, šele 10 let kasneje gradimo avtocesto proti Prekmurju. V tej
               državi, kljub temu da so bili poslanci in vladajoče koalicije prav iz Prekmurja, v
               12-ih letih niso <q>"potegnili"</q> niti enega metra. Zadnja štiri leta se to gradi in sedaj
               prav tisti, ki niso vplivali, bom rekel, takrat na svoje poslance, da bi se zagotovil
               razvoj in pogoji za gospodarske subjekte, danes ne vem kakšen halo zganjajo. In z
               amandmajem, ki bi jemal prav tudi tem občinam s tega področja, tudi tem, ki so na
               novo nastale, se ne moremo strinjati.</p>
               <p>Če piše nekje, da je potrebno sofinancirati tudi do 100% upravičenih stroškov, še
               vedno pomeni, da ima v tisti lokalni skupnosti celoten DDV za pokritje lokalna
               skupnost. V občini Apače smo se prav pogovarjali o tem, kako izpeljati investicijo s
               sedmimi milijoni evrov. Torej - o čem? O vodovodu, o elementarni dobrini, kateri se
               seveda v glavnem v drugih delih, kjer so lokalno samoupravo rešili, že zdavnaj o tem
               več ne pogovarjajo. In s pomočjo evropskih sredstev, s pomočjo države bo občina
               prispevala svoj delež 10% in DDV, kar je 30%. Ker sta pa dva takšna projekta in ker
               ju morajo peljati vzporedno, je to 14 milijonov evrov investicije, je tudi za takšno
               občino, čeprav na tri ali štiri leta, gromozanski zahtevek. S sprejetjem tega
               amandmaja povemo, da je to enostavno nemogoče narediti in jih onemogočimo in s tem
               prisilimo, da se bo Apaška dolina začela izseljevati in še drugi kraji. Prav je, da
               to državo ne enako razvijemo, ampak naredimo pogoje za približno enako, približno
               skladno enake pogoje - tako za življenje kot tudi za gospodarske subjekte.
               Gospodarski subjekti bodo prišli, ko bomo imeli vzpostavljeno infrastrukturo; bodo
               prišli, ko ljudje na podeželju - kar se pa sedaj že dogaja, hvala bogu - ostajajo,
               ker je kvaliteta življenja primerljiva ali pa že primerljivejša, kot je pa bila torej
               pred to lokalno samoupravo.</p>
               <p>Tako kot v prejšnji zakonodaji, tudi mi še nismo vsega popravili, tudi mi še imamo
               kaj narediti. Recimo, prevoz otrok v šolo. Na podeželju ali pa v občinah izven
               centrov je to eden izmed večjih stroškov v proračunu. Spomnite se, jaz sem to že
               predstavil s številkami, celo do 8% v posameznih občinah, s tem da je v urbanih to v
               stotinkah ali celo v tisočinkah - kar je logično. Ampak zato je treba na drug način
               pomagati tako, da ljudje na tem področju ostajajo. Leta 2003, ko je takratni
               predsednik vlade Tone Rop poslal informacijo v Državni zbor o tem, da se je vlada
               takrat odločila o štirinajstih pokrajinah itd. - seveda, od tukaj naprej, tudi v
               tistem letu do 2004 niso nič naredili, niti enega samega zakona pripravili -, je bilo
               zapisano, da pravzaprav ne samo zaradi tega, ker je to nekako političen konsenz,
               ampak tudi zaradi raznolikosti naše države, takšne kot je, ni druge možnosti, kot da
               naredimo štirinajst pokrajin. In tako kot smo naredili 210 občin - pa še verjetno
               kakšno bomo -, je to tudi zaradi raznolikosti. In po dvanajstih letih oziroma
               štirinajstih letih lokalne samouprave se je to pokazalo, da je to bil drugi najboljši
               projekt v tej državi.</p>
               <p>Zato z zakonom o financiranju, ki smo ga končno popravili pred dvema letoma, sedaj ga
               še nadgrajujemo, bomo takšnim anomalijam, kot bi jih rad Zares pripeljal in tudi
               druge poslanske skupine, ki ga zagovarjajo, nasprotovali, ker bo bi pomenilo ponovno
               vračanje na sistem tistega, ki smo imeli 60 let pod <q>"kardaljevino"</q> in kot vemo, nam
               to ni prineslo nič dobrega, ampak je pomenilo v bistvu izseljevanje s podeželja in
               zanemarjanje in zaraščanje.</p>
               <p>Naša domovina je premajhna, naša domovina je prelepa in kolegice in, kolegi, premalo
               nas je, da bi jo smeli zapraviti na tak način, na tak nerazumen način. Zato tega
               amandmaja ne bomo podprli.</p>
            </sp>
            <sp xml:id="SDZ4-Redna-39-2008-05-27.sp52">

               <speaker>PODPREDSEDNIK SAŠO PEČE:</speaker>

               <p>Besedo pa ima poslanec Borut Sajovic.</p>
            </sp>
            <sp xml:id="SDZ4-Redna-39-2008-05-27.sp53">

               <speaker>MAG. BORUT SAJOVIC:</speaker>

               <p>Hvala lepa. Proti teorijam, ki so se sedaj razvijale, nimam čisto nič. Imajo sicer
               relativno malo povezave s 15. členom, ampak za lokalno samoupravo so pa brez dvoma
               pomembne zgodbe. Tudi ta teorija, če bo finančno vzdržala, občino v vsako slovensko
               vas in pokrajino v vsako manjše mesto, me ne moti, seveda na dolg rok se bomo pa z
               vprašanji stroškov zagotovo še ukvarjali. Tako kot se tiste občine, ki smo med
               srednjimi in manjšimi, ravno zaradi financiranja občin povezujemo na področju
               inšpekcije, redarstva, tudi na področju revizij, in to ocenjujem kot pozitivno in s
               tem ni čisto nič narobe.</p>
               <p>Bi pa, preden zaključimo razpravo, ne čisto direktno v zvezi s 15. členom, vseeno
               ministru zastavil še nekaj vprašanj, na katera ni bilo odgovorjeno. Ali je namen te
               vlade, da se enotnega koncepta cen komunalnih storitev lotijo še pred volitvami?
               Kajti če je temu tako, kar se nam že dolgo obljublja, potem je o tem treba obvestiti
               tudi vse slovenske občine in pristopiti k temu za vse približno pod enotnimi merili
               in enotnimi kriteriji. Strinjam se s predhodnimi razpravljavci, da so razmere v
               Ljubljani bistveno drugačne kot pa na podeželju, zato tudi cene, če je, recimo, v
               taki občini, kot jih imamo na podeželju, potem je marsikje na kilometer vodovoda,
               vodovnih priključkov, od 10 do 15, v centru, takem, kot je Ljubljana, pa je teh
               priključkov na enem kilometru lahko tudi 2 ali 3 tisoč, zato so tudi cene drugačne.
               To se pravi, prvo vprašanje: Ali bo ministrstvo vztrajalo na tem, da se te cene
               komunalnih storitev na Vladi in v sodelovanju z drugimi ministrstvi ustrezno
               korigirajo še pred jesenjo, še pred volitvami, kar bo omogočilo razvoj?</p>
               <p>Druga zadeva, ki se mi jo zdi pomembno povedati. Pri evropskih sredstvih, pri
               kohezijskih sredstvih nam zadnji vlak odpelje z letom 2013, po tem letu bodo sredstva
               z novo finančno perspektivo pridobivali drugi. Zadolževanje za ta kohezijska, za
               razvojna sredstva, bi moralo biti teh pet let, kolikor nam jih še ostane, posebej
               urejeno, kvote maksimalno velike, da bomo lahko v največji možni meri sredstva, ki so
               na razpolago, še počrpali in zaprli.</p>
               <p>In tudi to, kar večkrat slišimo, primerjava malih in srednje velikih občin. Prepričan
               sem, da tiste najmanjše občine, ki jim je glavna skrb vodovod in asfalt, pa nimajo
               takih problemov s socialo, kot jih imajo stare, industrijsko degradirane občine iz
               delavskega okolja, da se te male občine ne ukvarjajo s problematiko knjižnic, šol,
               javnih zavodov, muzejev, ljudskih univerz in imajo enostavno tudi manj problemov z
               zdravstvom in z lekarnami. Seveda, vse te zadeve je pri financiranju občin še kako
               treba upoštevati, kajti ravno ljudje iz tistih manjših občin, ki vlagajo vse v
               asfalte, prihajajo in koristijo infrastrukturo tudi od teh večjih, starejših upravnih
               občin, zato lubenic in sliv po velikosti ne gre primerjati.</p>
               <p>Pa še novica iz tega tedna, ki bi jo sporočil ministru. Če ima odgovore, zakaj je
               kmetijsko ministrstvo ustavilo določene razpise na področju podeželja? Če smo
               naredili kakšen <q>"kiks"</q> pri spremembi zakonodaje, mislim, da smo ga vsi, tako
               koalicijski kot opozicijski, pred poletjem še v stanju popraviti in zadeva ni takšna,
               da bi nas nasmejala. Ampak, če je ministrstvo, vladne službe za lokalno samoupravo in
               razvoj, potem mislim, da je tudi to področje, kljub temu da brez listnice, ki je za
               to službo še kako pomembno in prav je, da nam, občinam, kot tisto, bi rekel, najbolj
               naše ministrstvo tudi, pomaga.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-27.sp54">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Besedo pa ima poslanec Milan M. Cvikl. Izvolite.</p>
            </sp>
            <sp xml:id="SDZ4-Redna-39-2008-05-27.sp55">

               <speaker>MAG. MILAN M. CVIKL:</speaker>

               <p>Hvala lepa.</p>
               <p>Sem moral pogledati na oglasno desko, pri kateri točki dnevnega reda smo in pri
               katerem členu. Ker diskusije, ki so bile pred mano, so bile diskusije bolj za
               vprašanja ministrom, ampak gospod minister se bo na to že odzval.</p>
               <p>Zato se želim vrniti k 15. členu. 15. člen, po mojem, z amandmajem, ki ga predlagajo
               kolegi iz Poslanske skupine Zares, veliko natančneje kot sedanji dopolnjeni 24.
               oziroma popravljen 25. člen, ki spreminja 24. člen, določa obseg sofinanciranja. Jaz
               mislim, da je to zelo pomembno določiti v tem zakonu, zato podpiram amandma Poslanske
               skupine Zares. Zakaj je temu tako? Temu je tako zato, ker zakon v drugih določbah -
               ne bom zdaj o njih govoril, ker pač niso predmet razprave - vendarle občinam ne
               zagotavlja tega, kar jim je bilo v letih 2007 in 2008 odvzeto. V letih 2007 in 2008
               je bilo občinam vzet ves prirast dohodnine nad pričakovano, zaradi poznanega sistema
               sofinanciranja, ki je bil vzet. O tem lahko veliko diskutiramo, ampak določba 2.
               člena je zelo jasna - podlaga za to, kar naj bi občine dobile, je dohodnina iz leta
               2006, predpreteklo leto, in to minister dobro ve. Zato se mi zdi, da je eden od
               ustreznejših ali potrebnih načinov, kako zagotovimo da bodo lahko občine le lahko v
               večji meri same urejale problematiko sofinanciranja investicij oziroma same urejale
               vprašanja, je pa predlog, kot ga je dala Poslanska skupina Zares. Zato podpiram ta
               amandma in bi želel predvsem slišati, kaj Vlada meni o tem amandmaju. Ali Vlada ta
               amandma podpira in s katerimi argumenti ga zavrača? Jaz mislim, da je treba slovenski
               javnosti povedati, da tekst, kot je sedaj zapisan v 15. členu, da, bom rekel,
               ministrstvu, pristojnemu za finance, pooblastilo, da določi, kaj je to razvitost
               občine, in potem Vlada in tako naprej, vsem tem v nadaljevanju razvije. Tukaj je
               predlagano neko objektivno merilo, ki ga potrdi Državni zbor, in mislim, da ni
               nobenega drugega v Sloveniji kot Državni zbor, ki lahko ustrezno uredi merila za to
               financiranje, sofinanciranje občin. Zdi se mi nesprejemljivo, da se v tem mandatu na
               nek način, tudi s tem predlogom zakona, skuša še zmeraj obiti Državni zbor pri
               določanju obsega sredstev. To je bilo narejeno pri tako imenovani prejšnji verziji
               tega zakona o financiranju občin, sedaj ste pravilno šli spet na relativni delež
               dohodnine, 54% je sedaj to, vendar 54% iz leta 2006, kar je problem. Moralo bi biti,
               ne vem, vsaj 54% iz leta 2007 ali pa 54% iz leta 2008 z ustreznimi poračuni ob koncu
               leta. Tega ne naredite, ampak seveda - pravzaprav je ta zakon na nek način vsebinsko
               podrejen temu kar je v proračunu za leto 2008 že sprejeto, kljub temu da bomo danes
               opoldne začeli obravnavo rebalansa.</p>
               <p>Zaključujem. Vlada Republike Slovenije ne sledi v celoti ustavni presoji neustavnosti
               Zakona o financiranju občin in še zmeraj ne spoštuje lokalne samouprave kot temeljno
               načelo. Zato bi vsako nasprotovanje s strani Vlade predlaganemu amandmaju samo
               potrjevalo to, da Vlada, minister Žagar, minister za finance in vsi drugi, preprosto
               še zmeraj želijo odločati o tem, kaj je merilo razvitosti občin. Potem seveda ne vem,
               zakaj imamo v Sloveniji Državni zbor, ker seveda zelo težko kdorkoli drug kot Državni
               zbor z zakonom določi objektivnost merila. To bo pa sedaj določala na podlagi teksta
               Vlada in ni povsem znano, kako bo to Vlada naredila. Hvala lepa. Prosim za odgovor
               ministra za finance o stališču Vlade do tega amandmaja. Hvala.</p>
            </sp>
            <sp xml:id="SDZ4-Redna-39-2008-05-27.sp56">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Minister, želite besedo. Izvolite.</p>
            </sp>
            <sp xml:id="SDZ4-Redna-39-2008-05-27.sp57">

               <speaker>DR. IVAN ŽAGAR:</speaker>

               <p>Hvala za besedo. Bom poskušal dati nekaj odgovorov. Sedaj kar zadeva vprašanj, ki jih
               je naslovil gospod Sajovic, moram reči, da presegajo obseg dela naše službe, čeprav
               mi spremljamo celotno sprejemanje zakonodaje z vidika občin. Je tudi zahtevano tako
               pri sprejemanju zakonodaje oziroma vseh ostalih predpisov sodelovanje obeh združenj,
               ker namreč združenji sami morata biti v aktivni poziciji dogovarjanja z državo. In
               rešitve, ki so torej v tem zakonu, tudi v tej noveli, so predvsem na področju tudi
               sprejemanja proračunov za naslednja leta, ker sedaj so ti za letošnje leto že
               sprejeti s sprejetim proračunom oziroma celo v prehodnih določbah zakona, in ta del
               ni bil pod presojo, govorim o višini povprečnine. To pa je občine skozi obe združenji
               v bistveno bolj močno pogajalsko pozicijo in upam, da jo bodo lahko in da jo bodo
               uresničile. Tako je s tem pravzaprav občina tista, recimo temu, moč, da bodo lahko
               utemeljevale tudi tisto, kar ste vi navajali - povečanje stroškov in sprejemanja
               nekaterih aktov. To v preteklem obdobju pred tem zakonu praktično ni bilo mogoče.
               Dogajalo se je, da je v prejšnjem obdobju Državni zbor sprejemal določene obremenitve
               in se ni dalo z vidika občin ničesar narediti. Sedaj so te zadeve v zakonu zapisane
               in občine morajo, ampak seveda skozi stroške, to ustrezno utemeljiti, s tem da so za
               obvezne naloge stroški primerljivi na območju celotne Slovenije za vse občine, ne
               glede na vrsto občin, ker jih pač pokrivajo isti akti.</p>
               <p>Kar zadeva nekatera vprašanja, jaz v tem trenutku ne znam odgovoriti, zakaj je
               kmetijsko ministrstvo ustavilo, lahko se pozanimamo, lahko bi tudi prenesli na
               kolege.</p>
               <p>Kar zadeva metodologijo, tukaj se strinjam, ker smo tudi že sami slišali, da so cene
               na komunalnem področju praktično zamrznjene 14 let, torej ne v tem času, je pa res,
               da je eden izmed ukrepov tudi v povezavi z naraščajočo inflacijo kontroliranje rast
               cen. To pa je popolnoma jasno. Po mojem vedenju, ker je to v pristojnosti Ministrstva
               za okolje in prostor in Ministrstva za gospodarstvo, se ta metodologija tudi
               pripravlja. Ne morem pa konkretnega odgovora na to dejansko podati.</p>
               <p>Kar zadeva izvajanje evropskih projektov. Mi smo, kot sem že prej omenil,
               zadolževanje in te rešitve pripeljali tudi na podlagi usklajevanj z obema združenjema
               in pripomb in sugestij, tako da je po naši oceni realizacija teh projektov bistveno
               olajšana. Ker pa govorimo o komunalnem področju, seveda, o dolgoročnih projektih, in
               enem od tovrstnem projektu, je tu tudi smiselno razmišljati o nekem dolgoročnem
               zadolževanju. Ker če smo iskreni, vsaj po mojem vedenju ne, tovrstne dolgoročne
               zadolžitve občine sploh niso uporabljale. Pet let ni dolgoročno, jaz govorim o nekem
               bistveno daljšem zadolževanju. Če sedaj enkrat naredite kompleten vodovod, od tega
               dobite lahko največ tudi 85% sredstev brez DDV-ja iz kohezijskih sredstev, ne samo iz
               kohezijskega sklada, tudi strukturnih skladov, če so te investicije po vrednosti
               nižje, potem je tudi tovrstna dolgoročna zadolžitev smiselna in naj bi zakladniški
               račun zagotavljal optimalne pogoje tega zadolževanja. Bilo bi nelogčino, če jih ne
               bi, in potem bi bilo treba tam tudi koga povprašati, zakaj se ti pogoji ne
               zagotavljajo.</p>
               <p>Kar zadeva ta amandma - najprej moram reči, da mi tega amandmaja ne podpiramo tudi
               zaradi tega, ker smo stvari usklajevali in ves čas imeli tovrstne pripombe s strani
               občin, ponovno preko obeh združenj, zato ker v prejšnjih rešitvah starega zakona, na
               nek način se to po našem mnenju spet na novo prinaša v ta zakon, pomeni to veliko
               drobljenje sredstev, ker so lahko sofinancirana, recimo, 10%, kar je manj, kot je
               obseg DDV-ja lahko. Ko smo mi naredili primerjalni izračun med tem, kaj prinaša naša
               rešitev, in med tem, kaj je predlagano skozi ta amandma, praviloma se stopnja
               sofinanciranj za vse občine, če bi bil sprejet amandma, praktično skozi vse občine
               znižuje. Zaradi tega mi tega ne podpiramo.</p>
               <p>Kar zadeva metodologijo in te stvari, te stvari se sprejemamo in je nujno, da se
               sprejemajo, zato ker se parametri spreminjajo in jih je nemogoče zapisati v celoten
               zakon skozi leta, je to potem vsakoletna uredba. Ta uredba se zdaj sprejema, sta
               popolnoma transparentne in pregledne, saj jih sprejema v končni fazi tudi Vlada.
               Izračuni pa temeljijo na izračunih Umarja po znanih podatkih. In za zdajšnji dve leti
               se je ta razvitost občine upoštevala in se te podatki tudi ustrezno dograjujejo z
               vzajemanjem.</p>
               <p>Kar pa zadeva tudi primerjave s samim amandmajem, moram pa poudariti tudi to, da tudi
               ta amandma predvideva tudi sprejetje podzakonskih aktov na posameznih ministrstvih.
               Recimo, navedem: stroški za financiranje investicij se upoštevajo v normirani višini.
               Metodologijo za izračun normirane višine stroškov predpiše ministrstvo, pristojno za
               posamezno investicijo. Po moji oceni je to celo korak nazaj narejen, ker zdaj imamo
               enotno metodologijo, ki je na vladni ravni sprejeta in jo pripravi za to ustrezna
               služba, kot je UMAR. Tako to sploh ne drži, da te stvari niso zajete tudi v tem - in
               govori o tem, da je verjetno skoraj nemogoče v celoti vse parametre zapisati v sam
               zakon in se postavi tudi smiselnost tega zapisa.</p>
            </sp>
            <sp xml:id="SDZ4-Redna-39-2008-05-27.sp58">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Tomaž Štebe. Izvolite.</p>
            </sp>
            <sp xml:id="SDZ4-Redna-39-2008-05-27.sp59">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsedujoči. Najprej, če se ozrem na primerjavo
               rešitve, ki je predlagana v amandmaju, in tisto, ki jo predlaga Vlada, pravzaprav
               predlagatelji iz Poslanske skupine Zares uporabljajo samo dva parametra, in sicer
               prihodke in primerno porabo. V primerni porabi pa so: dolžina lokalnih cest, starost
               prebivalcev pod 16 in nad 64 let - če se ne motim je to vse. V vladnem predlogu pa je
               teh parametrov bistveno več, ki bolj določno, predvsem kazalniki ogroženosti občin
               oziroma kazalnik oskrbljenosti z dobrinami in storitvami javnih komunalnih služb,
               bolj opredelijo smisel tega, za kar naj bi bilo sofinanciranje namenjeno, govorimo
               predvsem o investicijah v okoljske projekte in vodooskrbo in prometno infrastrukturo
               in še kakšno podobno infrastrukturo, ki sodi med komunalne naprave. Tako, da tukaj
               sploh ni primerjave. Edini argument, ki ga uporabljajo predlagatelji je, da so oni
               bolj specifični in da bo Vlada imela tukaj odprt prostor določanja. Tudi tako, kot je
               že minister ravnokar rekel, v tem njihovem predlogu je marsikaj treba še definirati.
               Najslabši je pa tisti del predloga, ki se opira samo na nekaj parametrov, če jih
               povzamem le nekaj - 6, najmanj in sploh pa ni upoštevana pravzaprav komunalna
               razvitost občin, ki je zajeta v tem delu, kako je občina oskrbljena z dobrinami,
               storitvami na okoljskem področju in pri vodooskrbi.</p>
               <p>Pravzaprav sem se pa oglasil tudi z argumentacijo predstavnika predlagateljev, ki je
               govoril o tem, da bi morale biti občine finančno povsem samostojne. Kako pa naj bodo
               samostojne po takšnem zaostanku v preteklih desetletjih? Nemogoče. Ta zaostanek je
               treba s temi inštrumenti, ki so tukaj notri vgrajeni v teh izboljšavah Zakona o
               financiranju občin omogočiti, da se ta zaostanek pravzaprav nadoknadi in to čim prej.
               Gre za, če povzamem, največji problem v Sloveniji, predvsem za okoljske obremenitve,
               ki jih je treba čim prej sanirati, izgradnja kanalizacije, odprava okoljskih bremen.
               Šele potem bo možno imeti tudi urejeno in varno oskrbo s pitno vodo. Da ne govorim o
               ostalih infrastrukturnih zaostankih, kjer že ob zgrajenih infrastrukturah lahko
               ugotavljamo, da je ta vsaj za eno generacijo do dveh generacij neustrezna, se pravi
               ni dovolj moderna ali kvalitetna, predvsem ceste. Tudi občine na zahodu v Nemčiji in
               v Avstriji so pravzaprav samo na način, da so se lahko zadolževale, uredile svojo
               komunalno infrastrukturo in to v razvitem pravzaprav ne zaostalem izhodiščnem
               položaju. Tukaj jaz potem enačim problematiko tako mestnih kot podeželskih, tako
               razvitih in manj razvitih občin. Vsak ima svojo problematiko in svoj zaostanek in
               svoje potrebe po tem, da nadomesti nek čas, ki je bil zapravljen. Tako, da ta osnovna
               omejitev v našem zakonu, ki dovoljuje zadolževanje za tisti del sofinanciranja iz
               evropskih in državnih proračunov, kjer ni praktičnih omejitev, ampak so omejitve samo
               v deležu, ki je odobren skozi te kriterije, je potem osnovna omejitev 8% prihodkov v
               preteklem letu, za kar pravzaprav naj bi bile obveznosti iz zadolževanj, pravzaprav
               majhen znesek. Občine bi verjetno zmogle tudi kakšen večji znesek, zavedam pa se, da
               je to zdaj prva stopnja tega, bi rekel, da se na nek način sprostijo možnosti za
               zadolževanje, ki pa v tem primeru ni zadolževanje, ampak je nadomeščanje izgubljenega
               časa, čimprejšnji novi investicijski zagoni, modernizacija te infrastrukture. Tako
               zadolževanje pa pravzaprav ni zadolževanje, ampak je iskanje poti, čim hitrejšega
               financiranja investicij in omogočanja svojim prebivalcem ter gospodarstvu čim bolj
               kvalitetne javne gospodarske službe. Tega amandmaja ne bom podprl. Hvala lepa.</p>
            </sp>
            <sp xml:id="SDZ4-Redna-39-2008-05-27.sp60">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima še gospod Martin Mikolič. Prosim.</p>
            </sp>
            <sp xml:id="SDZ4-Redna-39-2008-05-27.sp61">

               <speaker>MARTIN MIKOLIČ:</speaker>

               <p>Hvala za besedo.</p>
               <p>Rad bi povedal, da ko smo pred dobrim letom dni spreminjali Zakon o financiranju
               občin, je bistvena sprememba nastala pri formuli za izračun primerne porabe. Zakaj je
               nastala sprememba? Zaradi tega, ker smo želeli, da bi nekako za vseh 210 občin v
               Sloveniji v formulo vključili tiste najbolj bistvene parametre, ki pomenijo v končni
               fazi tako imenovano pravično razdelitev finančnih sredstev. Zaradi tega se je še
               dodatno vključilo poleg prvotnih štirih najpomembnejših parametrov, to so bile
               lokalne ceste, površina občine, ljudje, starejši nad 65 let in mlajši od 15 let. In
               to je pravzaprav privedlo k neki novi kvaliteti zakona, na eni strani tudi k novi
               kvaliteti delovanja občin napram temu, da so tako imenovane finančno podhranjene
               občine dobile več finančnih sredstev.</p>
               <p>Temu sledi sedaj tudi način sofinanciranja investicij, vsaj jaz tako razumem. Predlog
               zakonodajalca je, da bi pri izračunu višine sofinanciranja upošteval določene
               kazalnike. Prav gotovo si jih ni izmislil, ni kar na pamet predpisal. In to so tisti
               kazalniki, ki bodo v končni fazi na osnovi izračuna pokazali, katera občina je
               upravičena do več finančnih sredstev za investicijo, da bo lahko sploh investicijo
               izpeljala. In sam podpiram vladni predlog.</p>
               <p>Glede amandmaja moram povedati, da ne vidim neke dodane ali nove dodane vrednosti, da
               bi lahko to bila rešitev, ki bi kaj več pomenila za tiste občine, ki so tudi na
               področju investicij šibke, kvečjemu obratno, da bi le-te v prihodnje dobile še manj.
               Jaz sem zelo zadovoljen, da je celoten zakon pripravljen tako, da v končni fazi lahko
               rečemo, da sledi odločbi Ustavnega sodišča in da občinam zagotavlja več finančnih
               sredstev. Poglejte, veliko je bilo danes debat o tem kaj so termini: lastni viri,
               odstopljeni viri, samostojni viri, finančna izravnava. A veste, ko sem jaz tudi v
               svoji občini bil na marsikateri otvoritvi nove pridobitve in tudi v sosednjih
               občinah, me noben občan ali končni uporabnik pitne vode, tisti, ki bo uporabljal
               lokalno cesto ni vprašal: Poslušaj župan, daj povej mi iz katerega vira ste vi to
               zgradili - ali je to bil lastni vir ali je bil to odstopljeni vir. Pa bodisi da je to
               na Kozjanskem, v Halozah ali v drugem delu naše lepe Slovenije, kjer bo tudi v
               prihodnje potrebno še marsikaj postoriti in smo lahko samo veseli in zadovoljni, da
               poskušamo tudi s tem zakonom še več prispevati k temu, da bodo lokalne skupnosti
               lahko izvajale zakonsko predpisane naloge na eni strani, na drugi strani pa tudi
               določene investicije, ki jih je v posameznih lokalnih skupnostih še nujno potrebno
               izvesti.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-27.sp62">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izčrpali smo program prijavljenih? Želi še kdo razpravljati? Vidim dve roki.</p>
               <p>Gospod Pukšič, izvolite.</p>
            </sp>
            <sp xml:id="SDZ4-Redna-39-2008-05-27.sp63">

               <speaker>FRANC PUKŠIČ:</speaker>

               <p>Hvala lepa.</p>
               <p>Glede na razpravo, ki je bila tukaj, da bi Državni zbor odločal o stopnji razvitosti
               občin je pač potrebno povedati, da na podlagi tretjega odstavka 14. člena Zakona o
               financiranju občin izda Vlada Republike Slovenije sklep o določitvi stopnje
               razvitosti, da pa je to tudi v povezavi z Zakonom o financah. In ker se je potem
               postavljalo vprašanje kako, od kod kazalniki razvitosti, ali ogroženosti, ali
               razvojnih možnosti je tukaj jasno zapisano, da se kazalniki razvitosti občin, torej
               dodana vrednost gospodarskih družb na zaposlenega, izračunava iz triletnega povprečja
               recimo ali pa dohodnina na prebivalca se izračunava iz triletnega povprečja, da se
               kazalniki ogroženosti občine izračunavajo na osnovi starosti prebivalca, tako tistih
               od nič do 14 in potem tistih nad 64 let in recimo kazalniki razvitosti Natura 2000,
               delež prebivalcev ki je priključen na javno kanalizacijo in tako dalje. Skratka, to
               izhaja iz tega.</p>
               <p>Želel bi še samo tole. Glede na to, da so se nekateri poslanci, ki so tudi v funkciji
               župana, tukaj zelo zavzemali ali pa so predstavili problematiko v zvezi z
               zadolžitvijo posameznih občin, kako naslednje projekte peljati naprej, med njimi tudi
               Tržič. S takšnim sprejetjem amandmaja bi pomenilo 50% manj sredstev prav za občino
               Tržič za sofinanciranje in potem bo poslanski kolega Sajovic imel še bistveno večje
               težave.</p>
               <p>In glede na to, kar so mi po SMS-u poslali, dve sporočili, nekdo mi torej pravi, da
               ima odličen smrekov sirup, ki naj bi pomagal proti hripavosti. Ga bom z veseljem
               vzel.</p>
               <p>Drugi SMS pa, ki sem ga dobil, je pa bil naslednji, da me prosi, da naj kolegu
               Sajovicu povem, da je bil proračun občine Tržič za 2,4 milijone zadolžen, ko je pa on
               prevzel, pa še za dva dodatna milijona, to pomeni sedaj 4,4 milijone, in da naj tudi
               on odgovarja s svojim premoženjem. Tako so mi napisali.</p>
            </sp>
            <sp xml:id="SDZ4-Redna-39-2008-05-27.sp64">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Sajovic, imate repliko. Izvolite.</p>
            </sp>
            <sp xml:id="SDZ4-Redna-39-2008-05-27.sp65">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Mojega poslanskega kolega je že očitno zajel virus predvolilne mrzlice. Moram pa
               povedati, da v tem času, ko sem župan, občina Tržič ni najela še niti evra
               dolgoročnega kredita, kljub težavam v katerih smo, skušamo toliko trošiti, potrošimo
               toliko kolikor imamo. Seveda pred projekti, ki so bili pa v preteklosti slabo
               načrtovati, pa bo za v bodoče potrebno najeti dolgoročno zadolževanje in bomo s tem
               pokrili potrebe občine recimo na področju vodo oskrbe, čistilne naprave in pa kanala,
               recimo za naslednjih 50 let.</p>
            </sp>
            <sp xml:id="SDZ4-Redna-39-2008-05-27.sp66">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Rudolf Moge, izvolite.</p>
            </sp>
            <sp xml:id="SDZ4-Redna-39-2008-05-27.sp67">

               <speaker>RUDOLF MOGE:</speaker>

               <p>Gospod podpredsednik, hvala lepa za besedo. Spoštovane gospe in gospodje!</p>
               <p>Govoriti o financiranju občin, je vedno nedokončana zgodba. Kadarkoli smo o tem v
               Državnem zboru razpravljali, so poslanci imeli eno mnenje, poslanci in župani pa
               drugo mnenje, ker so gledali na isti problem s popolnoma drugačnimi merili, mogoče
               tudi z večjim vedenjem o tem, o čemer smo razpravljali. Lahko bi rekel, da tudi
               zdajšnja poprava zakona, po mojem okusu, ni tista. Z njim se bo dalo preživeti, ampak
               tak zakon pa zagotovo ni kvaliteten in nam ne bo prinesel tega, kar je pozicija
               zatrjevala, da se bosta pa za čas njenega mandata po teh naših krajih cedila med im
               mleko. Ne verjamem jaz tega. Poglejte, že to sofinanciranje investicij kaže v tem
               primeru na to, skozi katero optiko mi postavljamo merilo za občino. Ali naj bo občina
               tak pravni subjekt, da bo lahko sama preživela, ali pa naj bo občina tak pravni
               subjekt, da ji bo država v veliki meri pomagala in bodo potem kot do zdaj hodili
               župani posameznih občin, kjer nimajo dovolj sredstev, prosit kot v Canoso, kot je šel
               papež, oni pa v Ljubljano na Vlado, zato da bi dobili del sredstev in da bi pomagali
               občine potegniti iz klešč nerazvitosti? Mislim, da je tak sistem, kot ga imamo zdaj
               tukaj, malo popravljen, star sistem, ki teh nedoslednosti ne bo odpravil. Gre pa tu
               za neko merilo, ki bi moralo biti prisotno. Več kot očitno je jasno, da če imaš neko
               veliko občino, v kateri je en del popolnoma nerazvit, drugi del pa super razvit, oba
               živita v takšni denarni situaciji, da preživita brez izravnave. Če potem izločiš ta
               revnejši del, potem bo oni bogatejši res dobro živel. Revnemu delu bo lepo država
               preko izravnave pokrila in dobi ta razdeljena občina v celoti potem neprimerno več
               denarja. Zagotovo bi se morale občine financirati tako, da bi jih večina mogla
               preživeti, kar so po zakonu dolžne, same. Ne pa, da se sofinancirajo tudi investicije
               teh občin. Če je zakon zastavljen tako - vendar, minister, ni zdaj bil, je že prej
               zastavljen tako -, da večina občin ne more preživeti, če nimajo izravnave, večina
               občin ne more preživeti oziroma nima nobenega razvoja, če nimajo sofinanciranih
               investicij in še nekih projektov, potem je s takim financiranjem občin v tem našem
               tržnem sistemu nekaj narobe. Pomislite, da bi sestavljali podjetja, pa bi ta delili
               na rentabilni in nerentabilni del, povečevali število ljudi, ki upravljajo s tema
               dvema, in rentabilni bi lahko preživel, za nerentabilnega bi pa nekdo drug poskrbel
               oziroma črpal isti davkoplačevalski denar od nekje drugje, ki ga pa v prvem primeru
               ne bi dobil.</p>
               <p>Zaradi tega bo morala priti še ena generacija ali pa dve generaciji poslancev, ki
               bodo poskušali dobiti tak zakon, da bo, recimo, vsaj 60% občin zmožnih živeti od
               svojih virov, zmožnih peljati te svoje investicije, in da bodo te občine potem
               prevladovale. Ne pa, da imate zdaj vso situacijo obrnjeno na glavo in v glavnem je
               državni aparat tisti, ki preko izravnav, ki preko tega, da te investicije odobrijo,
               da sploh pridejo noter, v bistvu z državnega nivoja kreirajo nek tak sistem
               financiranja. Pri tem pa, spoštovane kolegice in kolegi, veliko sem hodil po terenu,
               lahko rečem, nobena vlada ni proti temu imuna. V takem sistemu financiranja se
               najbolje odrežejo tiste občine, ki imajo tudi župane za poslance. In to je velika, bi
               rekel, zguba tega zakona ali nedoslednost.</p>
               <p>Druga stvar. Občine, ki imajo za poslanca nekoga iz koalicije, tudi neprimerno lažje
               prodrejo v Vlado, lažje dobijo sredstva. Ker tisto je pa bilo, spoštovane kolegice in
               kolegi res prava sramota pri proračunu, kako so določene investicije na svoje ceste
               in tako naprej, poslanci pozicije naredili, so izglasovali tukaj vse legalno za sebe,
               so se dogovorili z ministrom, v podjetje pa niti ena reč ni šla okrog. Tak sistem
               financiranja pri teh, ne samo na področju cest, ampak tudi na področju šolstva zelo
               dobro deluje in pač kaže na to, da sistem sam po sebi ni dober, ni v duhu tega časa,
               je še neka ostalina nekih drugih časov. In v tem smislu za tak zakon ni dobro, da ga
               imamo. Se pravi, da se z njim živeti, ni pa kvaliteten.</p>
               <p>Poslanci so sedaj v predvolilnem obdobju in so nam očitali, kako je bila prej železna
               doba, sedaj pa se cedita med in mleko. Ne cedita se med in mleko. Poglejte kako
               živijo ljudje, koliko jih je pod pragom revščine. Poglejte, kaj se z medom dogaja.
               Tudi tega ne bo več dolgo, poglejte na čebele. Kar je bilo z mlekom pa vsi dobro
               vemo. Da je Slovenija sproščena, to kar ste obljubljali in da so te razprave tukaj,
               ki sem jih sedaj poslušal sproščene razprave, dobre za to državo, oprostite, potem pa
               sem jaz, če je to res pa sem jaz <q>"pes v gumarcah"</q>.</p>
               <p>Zaradi tega v naši poslanski skupini z veliko skepso gledamo na to. Mislimo, da bi se
               dalo ta zakon dosti boljše narediti, kot je narejen, da bi prispeval dosti bolje k
               temu. In če še kdo sedaj ne vidi in pravi, kako je bilo prej vse slabo, sedaj pa je
               dobro, naj pogleda na javno mnenje, kaj tam piše o podpori Vladi Republike Slovenije.
               In če mu tudi to ni zadosti, potem govori v Državnem zboru, bom uporabil zelo milo
               besedo, nesmisle.</p>
            </sp>
            <sp xml:id="SDZ4-Redna-39-2008-05-27.sp68">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ugotavljam, da ne želi nihče več razpravljati, zato zaključujem razpravo o 15. členu.
               O amandmajih bomo v skladu s časovnim potekom seje zbora odločali jutri, v sredo 28.
               maja 2008, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA,</title> to ja na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O ODPRAVLJANJU POSLEDIC DELA Z AZBESTOM,
                  V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina poslank in poslancev s
               prvopodpisano gospo Majdo Širca. V zvezi s tem predlogom zakona na Odbor za delo,
               družino in socialne zadeve in invalide predlaga Državnemu zboru sprejem sklepa, da
               predlog zakona ni primeren za nadaljnjo obravnavo. Besedo dajem podpredsednici odbora
               gospe Jerajevi za dopolnilno obrazložitev predloga sklepa.</p>
            </sp>
            <sp xml:id="SDZ4-Redna-39-2008-05-27.sp69">

               <speaker>ALENKA JERAJ:</speaker>

               <p>Hvala. Lep pozdrav vsem!</p>
               <p>Odbor za delo, družino, socialne zadeve in invalide je na 37. seji, dne 6. maja 2008,
               obravnaval Predlog zakona o spremembah in dopolnitvah Zakona o odpravljanju posledic
               dela z azbestom, ki ga je v obravnavo Državnemu zboru predložila skupina poslank in
               poslancev, s prvopodpisano Majdo Širca. Odbor je bil seznanjen z mnenjem
               Zakonodajno-pravne službe, ki je predlog zakona proučila z vidika njegove skladnosti
               z Ustavo in pravnim sistemom in podala pripombe k 3., 4., 11., 12. in 14. členu.
               Odboru je bilo predloženo tudi mnenje Vlade, ki predlogu zakona nasprotuje, saj meni,
               da bi bilo bolj smiselno problematiko rešiti v sklopu celovitega sistema
               zagotavljanja državnih pomoči prebivalcem. K predlogu zakona v poslovniškem roku ni
               bilo vloženih amandmajev. Članom odbora pa so bili posredovani predlogi za amandmaje
               odbora, ki so bili pripravljeni na podlagi mnenja Zakonodajno-pravne službe. Poslanci
               smo dobili tudi pripombe Kliničnega inštituta za medicino dela, prometa in športa, ki
               so bile v glavnem omejene na medicinsko strokovna vprašanja. V okviru druge obravnave
               je predstavnica predlagateljev uvodoma podala dopolnilno obrazložitev predloga
               zakona, pri čemer je poudarila, da se zavzemajo za rešitve, ki bodo uresničevale
               ustavno pravico do zdravega življenjskega okolja. Predlog zakona uveljavlja načelo,
               da se prizadete zaradi azbesta ne ločuje, Zakon o odpravljanju posledic dela z
               azbestom se namreč omejuje zgolj na osebe, ki so bile zaposlene v gospodarskih
               družbah, ki so predelovale ali skladiščile azbest oziroma azbestne izdelke na
               delovnih mestih, kjer so bile izpostavljene azbestu. S tem pa se nadaljuje neenakost,
               ki jo je že ustvaril Zakon o prepovedi proizvodnje in prometa z azbestnimi izdelki,
               in sicer med delavci, ki so bili izpostavljeni škodljivemu vplivu azbestnega prahu in
               okoliškimi prebivalci, ki so bili izpostavljeni škodljivemu vplivu tega istega
               azbestnega prahu.</p>
               <p>Predstavnik Vlade je povedal, da se Vlada s predlogom zakona ne strinja, navedeni
               razlogi pa so razvidni iz njihovega pisnega mnenja. Glede na mnenje Vlade je
               predsednik odbora predlagal da odbor razpravlja in glasuje o predlogu sklepa, da
               predlog zakona ni primeren za nadaljnjo obravnavo. V razpravi v kateri so se
               razpravljavci strinjali, da je obravnavano problematiko nedvomno potrebno urediti, je
               bilo s strani nekaterih razpravljavcev poudarjeno, da je to predvsem naloga Vlade.
               Omenjena vprašanja so tako zahtevna in pereča, da zahtevajo poglobljeno analizo
               stanja na tem področju, prav tako pa je potreben interdisciplinarni pristop med
               ministrstvi. Ne samo, da po njihovem mnenju, ni jasno kakšne bodo finančne posledice
               in kako zagotoviti potrebna finančna sredstva, predlog obravnavanega zakona je tudi
               nedodelan - kaj so okolica, poklicna in ne poklicna izpostavljenost azbestu,
               predčasna upokojitev in podobno. Strinjali smo se s predlogom sklepa, da predlog
               zakona ni primeren za nadaljnjo obravnavo. Tako je na podlagi drugega odstavka 128.
               člena Poslovnika Državnega zbora odbor z 9 glasovi za in 7 proti sprejel naslednji
               sklep: <q>"Predlog zakona o spremembah in dopolnitvah Zakona o odpravljanju posledic
               dela z azbestom ni primeren za nadaljnjo obravnavo."</q></p>
            </sp>
            <sp xml:id="SDZ4-Redna-39-2008-05-27.sp70">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predstavnice predlagateljev, gospe Majde Širca, ni.</p>
               <p>Besedo dajem predstavnici Vlade za predstavitev stališča do predloga matičnega
               delovnega telesa.</p>
               <p>Gospa Romana Tomc, državna sekretarka. Izvolite prosim.</p>
            </sp>
            <sp xml:id="SDZ4-Redna-39-2008-05-27.sp71">

               <speaker>ROMANA TOMC:</speaker>

               <p>Hvala lepa za besedo, spoštovani podpredsednik. Spoštovane poslanke in poslanci.</p>
               <p>Vlada Republike Slovenije se s Predlogom zakona o spremembah in dopolnitvah Zakona o
               odpravljanju posledic dela z azbestom ne strinja.</p>
               <p>Že v razpravi ob sprejemu veljavnega Zakona o odpravljanju posledic dela z azbestom
               so bili obravnavani nekateri amandmaji, v aprilu 2006 pa tudi predlog novele zakona,
               ki ima smiselno enako vsebino, so pa bili v Državnem zboru zavrnjeni. Vlada je
               takšnim predlogom nasprotovala in menila, da bi bilo bolj smiselno rešiti
               problematiko v sklopu celovitega sistema zagotavljanja državnih pomoči prebivalcem,
               ki so zdravstveno prizadeti zaradi onesnaževanja okolja zaradi vpliva industrije,
               prometa ali druge okoljske problematike. Pri predlogu razširitve kroga upravičencev
               do pravic zaradi bolezni v zvezi z izpostavljenostjo azbesta v okolju, kjer oseba
               dela ali živi, gre v bistvu za novo zakonodajno pobudo in ne za spremembe in
               dopolnitve veljavnega zakona. Namen in cilj veljavnega zakona je zagotavljanje
               socialne varnosti in izplačilo odškodnin delavcev, ki so dobili poklicne bolezni
               zaradi izpostavljenosti azbestu in tudi pomoč gospodarskim družbam, ki so
               odškodninsko odgovorne obolelim delavcem in bi bilo njihovo poslovanje ogroženo, če
               bi morale plačati celotne odškodnine. Ureditev odprave posledic dela z azbestom je
               namreč naravnana tako, da mora biti dokazana vzročna zveza med izpostavljenostjo
               azbestu pri delu ter ugotovljeno poklicno boleznijo. V tako postavljenem sistemu je
               bilo moč dokaj jasno določiti finančne posledice oziroma obseg potrebnih sredstev,
               medtem ko v predlaganem zakonu z nezadostno definiranim krogom upravičencev obsega
               potrebnih sredstev ni mogoče opredeliti. Predlog zakona namreč ne določa načina
               ugotavljanja okoljske kontaminacije oziroma postopka in ureditev tako pomembnega in
               zahtevnega vprašanja od katerega je odvisna tudi širitev kroga upravičencev po tem
               zakonu, to se prepušča ureditvi v podzakonskem aktu. Številnih inštrumentov, ki jih
               predvideva veljavni zakon, ni mogoče spremeniti na način kot ga predvidevajo
               predlagatelji sprememb, tudi na primer pravice do invalidske pokojnine pod
               ugodnejšimi pogoji, postopek sporazumevanja, vloga pooblaščenega zdravnika in še
               nekaterih drugih inštitutov. Zardi vsega navedenega in tudi glede na dejstvo, da
               predlagatelj ni pripravil ocene finančnih posledic Vlada Republike Slovenije
               ocenjuje, da predlog zakona ni primeren za nadaljnjo obravnavo. Hvala.</p>
            </sp>
            <sp xml:id="SDZ4-Redna-39-2008-05-27.sp72">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem gospe Majdi Širci, kljub malenkostni zamudi. V imenu
               predlagatelja, prosim.</p>
            </sp>
            <sp xml:id="SDZ4-Redna-39-2008-05-27.sp73">

               <speaker>MAJDA ŠIRCA:</speaker>

               <p>Pa se vam zelo zahvaljujem za prijaznost. Kot je bilo že rečeno, brez predstavitve
               stališč se vam bo mogoče težje odločati.</p>
               <p>Naj vas opozorim, da je v Sloveniji proizvodnja azbesta prepovedana že 12 let. Ampak
               prepoved proizvodnje ni prepovedala tudi bolezni. In bolezen ne izbira med tistimi,
               ki so prišli v stik z azbestom v službi in tistimi, ki so prišli v stik z njimi izven
               nje. Zakon, ki odpravlja posledice obolelosti z azbestom je bil že trikrat
               spremenjen. Večkrat smo o njemu govorili. Toda ni bil spremenjen na zadovoljiv način.
               Sicer ne bi danes še vedno poslušali, da azbest mori in da država ob tem molči. Danes
               je še ena in za ta mandat zagotovo zadnja možnost, da prebijemo ta molk. V stranki
               Zares bi zares želeli, da te slike, ki jih vidite, slike obolelih pljuč ob glasovanju
               tlakujejo vaši zavrnjeni glasovi. Ta zakon govori o tem, da se prizadete zaradi
               azbesta ne ločuje, da so vključeni tudi tisti, ki niso zboleli le na delovnem mestu,
               temveč tudi zunaj njega, tisti, ki so stalno prebivali, kjer se je predeloval in
               skladiščil azbest in je bilo to okolje kontaminirano z azbestom. Govorijo o tem, da
               so odškodnine pod posebnimi pogoji upravičene in da se jih da upravičiti na zakonit
               način, tako da pridejo do njih zakoniti dediči pokojnih. Vemo, da imajo oboleli za
               azbestom zelo kratko življenjsko dobo. To se pravi zgodnja umrljivost, 40 let,
               oboleli za mezoteliomom preživijo od 12 do 17 mesecev. Ta zakon govori tudi o tem, da
               mora država v sodnih postopkih kriti stroške, določene stroške in govori o tem, da
               enega oziroma petega člana medresorske komisije predlaga sindikat, ki zastopa
               obolele. Govori tudi o tem, da ima oboleli pravico do predčasne upokojitve, ki je
               vezana na ugotovljeno bolezen, ne pa na dopolnjeno pokojninsko dobo, če želi.
               Postopki lahko trajajo dlje, kot živijo oboleli. Mezoteliom, rak na pljučni mreni, je
               agresiven. Odkrije se ga običajno pozno in je neozdravljiv. Bolniki, kot sem že
               omenila, preživijo eno leto do 17 mesecev. Od leta 1964 do 2002 je za mezoteliomom
               zbolelo skoraj 400 oseb, v Soški dolini, ljubljanski kotlini, Izoli, Kopru, v
               Mariboru in tako naprej. Bolezen bo strmo naraščala in bo doživela višek in še se bo
               nadaljevala po letu 2025. Tihi ubijalec, kot pravijo azbestu, bo zagotovo še grozil.
               Azbest je namreč izredno zahrbten, saj se v pljučih potuhne in povzroči huda obolenja
               šele čez 15, mogoče tudi 40 let. Opozorila evropske asociacije so vsak dan bolj
               glasna in tudi vse bolj uslišana. V nekaterih drugih državah, recimo v Italiji je
               poskrbljeno za pokojnine in zdravstveno nego obolelih.</p>
               <p>Sedaj pa odgovori Vlade na naš predlog. Mislim, da so polni alibijev. Tudi danes ste
               jih slišali. Rečeno je, češ, da bi bilo bolje, če bi problematiko reševali v sklopu
               celovitega sistema zagotavljanja državnih pomoči zaradi onesnaževanja okolja. To se
               pravi zaradi industrije, prometa in tako naprej. Pozno se vam je to prižgalo na Vladi
               - takrat, ko tega ni mogoče več spremeniti in tudi, če bi želeli, sami veste, da tak
               zakon je zelo, zelo težko ali celo nemogoče napisati. Govorite tudi, da je
               nekonsistentno, če širimo krog upravičencev v zakonu, ki se ukvarja s poklicnimi
               boleznimi. Ali ima zakon še isti naslov? Nima. In govorite, da ne določamo načinov
               ugotavljanja za kontaminacijo. Toda ali ni bolezen že dovolj jasen indikator in tudi
               izmerljiv? Da o denarju ne govorimo, ker smo povedali koliko bi posledice stale.
               Vemo, da gre za izgovore in iz kratkih rokavov potegnjena opravičila. Če bi bila
               volja, bi na pomanjkljivosti odgovorili, jim amandmirali, dopolnili in sodelovali z
               nami. Volje ni in to je vaš edini odgovor. Pričakujem, na vašo voljo.</p>
            </sp>
            <sp xml:id="SDZ4-Redna-39-2008-05-27.sp74">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališ poslanskih skupin. Besedo ima gospod Rudi Veršnik v imenu
               Poslanske skupine SDS. Prosim.</p>
            </sp>
            <sp xml:id="SDZ4-Redna-39-2008-05-27.sp75">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim.</p>
               <p>Zakonodaja v zvezi z azbestom nas spremlja že četrto leto in nekatere še iz prejšnjih
               mandatov. O vseh teh velikih razpravah obsežnih in dolgotrajnih smo v poslanski
               skupini glede na to, da se vsebina širi, pričakovali več podatkov o tem koliko je
               bilo do sedaj obolelih v samih obratih za pridelavo azbesta, koliko je bilo
               obolelosti v okolici podjetij in koliko v samih podjetjih pri zaposlenih, ki niso
               bili v direktnem stiku z azbestom. O tem pa se moramo vprašati - o sami definiciji
               okolice ogrožene z delovanjem tovarne za pridelavo azbesta. Ali je to radij 100, 500
               ali več ali meje predstavljajo robovi gozdov, ravnine ali rečne struge.</p>
               <p>Pri obravnavi tega zakona nas je v vseh dosedanjih razpravah tako na matičnem odboru
               kot tudi v tej dvorani motilo to, da kljub dolgoletni veljavnosti obstoječega zakona
               ni nobena znanstvena institucija postregla s kvalitetno analizo vpliva dela z
               azbestom na okoliško prebivalstvo, s poudarkom na stopnji ogroženosti glede na
               oddaljenost od same proizvodnje, naravne vplive, kot so vetrovi, rastlinstvo,
               skratka, kakšne vplive imajo meteorološke in klimatske razmere, ki jih nikakor ne
               moremo zanemariti, če želimo, da ne bomo povzročali novih krivic. V Poslanski skupini
               Slovenske demokratske stranke menimo, da je to osnovni podatek, ki bi nam bistveno
               olajšal odločitev o tem, kako se lotiti te problematike in kako pristopiti k temu v
               prihodnje. Prepričan sem, da bi takšno študijo v primeru razširitve upravičencev
               izven obsega poklicnih obolenj interdisciplinarna komisija morala imeti, da bi lahko
               pravično obravnavala vsak posamičen primer posebej.</p>
               <p>Predstavniki Vlade so pri obravnavi novele opozorili tudi na pomanjkanje finančne
               ocene, ki pa vsekakor ni zanemarljiva. Pri obravnavi na delovnem telesu, matičnem
               odboru, smo prejeli stališče Univerzitetnega kliničnega centra, pod katerega se je
               podpisala dr. Dodič Fikfakova. V omenjenem pismu potrjujejo že navedena vprašanja
               meteoroloških in okoljskih razmer in še drugih strokovnih pomislekov. Iz vsebine
               navedenega stališča je bilo razvidno, da tudi stroka pri tem vprašanju ni enotna in
               da si želi poglobljenih analiz, ki bi dale dokončen odgovor, ki bo sprejemljiv za
               večino prizadetih.</p>
               <p>Poslanci Slovenske demokratske stranke pa ne moremo razumeti, da v vsakdanji praksi
               izvajanja veljavnega azbestnega zakona nastajajo problemi zaradi nepravočasnih
               administrativnih postopkov, kar se nikakor ne bi smelo dogajati, saj bi se vsi morali
               zavedati specifike tovrstne bolezni.</p>
               <p>Zaradi vsega naštetega se poslanci Slovenske demokratske stranke strinjamo s
               predlogom sklepa, da ta predlog novele še ni primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ4-Redna-39-2008-05-27.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Potrata, v imenu Poslanske skupine SDS, oprostite, SD.</p>
            </sp>
            <sp xml:id="SDZ4-Redna-39-2008-05-27.sp77">

               <speaker>MAG. MAJDA POTRATA:</speaker>

               <p>Hvala lepa za ta popravek, spoštovani gospod podpredsednik, ker sem v svojih
               prepričanjih zelo trdna in ne nameravam spreminjati stranke, zlasti pa ne nameravam
               vstopiti v SDS.</p>
            </sp>
            <sp xml:id="SDZ4-Redna-39-2008-05-27.sp78">

               <speaker>PODPREDSEDNIK MAG. VASJA KLAVORA:</speaker>

               <p>Se še enkrat opravičujem in veste, da nisem to naredil hote. Me pa veseli vaše
               stališče.</p>
            </sp>
            <sp xml:id="SDZ4-Redna-39-2008-05-27.sp79">

               <speaker>MAG. MAJDA POTRATA:</speaker>

               <p>Spoštovani gospod podpredsednik, spoštovana gospa državna sekretarka, spoštovane
               poslanke in poslanci!</p>
               <p>Predstavila bom stališče Socialnih demokratov do predloga zakona, ki ga vlaga skupina
               poslank in poslancev. To ni prvič, da se v zvezi z zakonom, ki odpravlja posledice
               dela z azbestom oglaša posamična skupina poslank in poslancev, ki bi rada popravila
               februarja 2006 sprejeti Zakon o odpravljanju posledic dela z azbestom, ki ga je
               pripravila Vlada in ki smo ga mesec za tem ponovno sprejeli. Posebej bi rada navedla
               apel mojega poslanskega kolega Sama Bevka, ki je ob ponovnem glasovanju rekel tako:
               <q>"Poslanska skupina Socialnih demokratov bo glasovala proti zakonu ter ob tem poziva
               Vlado, da pripravi nov zakon, ki bo celovito urejal azbestno problematiko v Sloveniji
               ter poleg poklicnega uveljavil tudi okoljski vidik priznavanja azbestnih bolezni. K
               zavrnitvi zakona pozivam tudi kolegice in kolege iz koalicije, saj discipliniranje
               vseh redkih koalicijskih poslancev, ki so zakonu doslej nasprotovali, ni v čast
               slovenski parlamentarni tradiciji. Hvala lepa."</q> To sem prebrala zaradi tega, ker hoče
               predlagani zakon vpeljati ravno ta vidik okoljske obolevnosti za boleznimi
               povzročenimi z izpostavljenostjo azbestu. Ker ni to prvič, ampak se po pravilu
               dogaja, da so zakoni, ki se na kakršenkoli način dotikajo azbesta, deležni kar
               precejšnjih spotikanj, bi rada opozorila na to, da je že prvi zakon sprejet leta
               1996, ki je govoril o prepovedi proizvodnje in prometa z azbestnimi izdelki, moral
               preskočiti kar nekaj ovir za to, da je bil sprejet, ker je bilo uporabljenih precej
               poti, da bi se zadeva preprečila. Enako je bilo tudi kasneje, zato je treba
               razjasniti nekaj stvari. Kaj pravzaprav stroka misli in o katerih rečeh stroka izreka
               pomisleke, ko imamo pred sabo ta zakon? Res, zakon ne prinaša finančnih posledic,
               ampak napoveduje veljavnost zakona šele z letom 2010, ko bi bilo mogoče nekatere
               stvari tudi natančneje definirati in podrobneje predvideti posledice. Res je, da je k
               zakonu, ki ima 16 členov, Zakonodajno-pravna služba imela pripombe, vendar če
               natančno preštejemo, k 5 členom, pa še te so redakcijske narave. Obravnavali pa smo
               in sprejeli v tem Državnem zboru zakone, ki so k vsakemu členu imeli pripombe pa to
               ni bila ovira za sprejem zakona. Res je, da je Univerzitetni klinični center
               pripravil mnenje, ampak ob tem posebej povedal, da se velika večina členov nanaša na
               tematiko, ki je zunaj medicinsko-strokovnih vprašanj, sami pa so dali komentar samo k
               tistim rečem, ki imajo takšno konotacijo. Zato je treba razumeti Univerzitetni
               klinični center, zakaj je imel pomisleke pri odpravi ali izenačevanju poklicnih in
               nepoklicnih obolenj za izpostavljenostjo azbestu. Tu je namreč poudarek predvsem na
               tem, kakšne težave so, če je mogoče to ugotavljati ali ne na enak način kot poklicne
               bolezni.</p>
               <p>In zdaj samo še zadnja pripomba. Vlada zavrača zakon tudi zato, ker napoveduje, da bi
               bilo treba reševati problematiko v sklopu celovitega sistema zagotavljanja državnih
               pomoči prebivalcem, ki so zdravstveno prizadeti zaradi onesnaževanja okolja. Prepozno
               spoštovana Vlada, to je za lase privlečen izgovor. Socialni demokrati bomo
               nasprotovali predlaganemu sklepu. Hvala.</p>
            </sp>
            <sp xml:id="SDZ4-Redna-39-2008-05-27.sp80">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospa Širca proceduralno.</p>
            </sp>
            <sp xml:id="SDZ4-Redna-39-2008-05-27.sp81">

               <speaker>MAJDA ŠIRCA:</speaker>

               <p>Hvala lepa.</p>
               <p>Dovolite, imam proceduralni predlog, za katerega bi želela, da mu prisluhnete. Danes
               se je v Ljubljano pripeljalo ogromno pripadnikov, članov sindikata, ki so v tem času
               oziroma že vrsto let zbirali podpise k podpori in tudi sodelovali pri pripravi tega
               zakona. Gre za Zvezo sindikatov azbestnih bolnikov Slovenije. Prišli so v Ljubljano
               skupaj z asociacijo in s kolegij iz čez meje. Hoteli so prisostvati seji, ker se je
               nekako danes ritem porušil so še blokirani pri vhodu, tudi z opozorili, da ne morejo
               priti notri zaradi osebne prtljage, njihova osebna prtljaga so pa tovrstni materiali,
               ki so njihovi osebni materiali in jih nosijo seveda s seboj, z nobenimi slabimi
               nameni. Prosila bi vas, da se odločite, da počakamo toliko časa, da opravijo to
               proceduro pri vratarju, da razčistijo koliko in kaj smejo nesti s seboj na balkon
               kajti, če so že zamudili delček te točke, potem je prav, da so prisotni vsaj v
               nadaljevanju. Pripravljali so se na to sejo vrsto, vrsto let. Hvala.</p>
            </sp>
            <sp xml:id="SDZ4-Redna-39-2008-05-27.sp82">

               <speaker>PODPREDSEDNIK MAG. VASJA KLAVORA:</speaker>

               <p>Želite gospod Sok? Imate proceduralni predlog? Najprej bom odgovoril. Gospa Širca po
               Poslovniku bi bilo to res nenavadno in res ne morem reči ja. Ker mi nadaljujemo svojo
               sejo, nikdar, kolikor jaz spomnim vsaj v tem mandatu nismo prekinjali seje ali čakali
               zaradi obiskovalcev v Državnem zboru. Zato glede tega vam predlogu vam ne morem
               ugoditi. Razumem pa to, res razumem in to mi verjamete, da razumem, da bi želeli biti
               zraven. Samo, morda je pa le malo organizacija vprašljiva. Izvolite gospod Sok.</p>
            </sp>
            <sp xml:id="SDZ4-Redna-39-2008-05-27.sp83">

               <speaker>ALOJZ SOK:</speaker>

               <p>Hvala lepa. Rad bi ...</p>
            </sp>
            <sp xml:id="SDZ4-Redna-39-2008-05-27.sp84">

               <speaker>PODPREDSEDNIK MAG. VASJA KLAVORA:</speaker>

               <p>Imate proceduralni predlog?</p>
            </sp>
            <sp xml:id="SDZ4-Redna-39-2008-05-27.sp85">

               <speaker>ALOJZ SOK:</speaker>

               <p>Ja, proceduralni predlog imam. Moj predlog je v obratni smeri. Da s to sejo
               nadaljujemo. Kajti, vendarle razumem sam in tudi v Novi Sloveniji, da gre za zelo
               delikatno vprašanje, ki ga mora slovenski parlament, slovenska politika razrešiti. Ne
               pa da potrebujemo tukaj kamere, ki to snemajo, ki to prenašajo in pa seveda ustrezen
               avditorij. To je zgrešen način, gospa Širca, če ste to zadevo pripravila iz tega
               razloga. Torej mi moramo problem rešiti, ne pa to nam drugi prisostvujejo.</p>
            </sp>
            <sp xml:id="SDZ4-Redna-39-2008-05-27.sp86">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sok, o proceduralnem predlogu ni debate oziroma ni razprave. Kot veste, sem
               sam kot predsedujoči tudi že odločil. Izvolite gospa Žgajner. Imate proceduralni
               predlog?</p>
            </sp>
            <sp xml:id="SDZ4-Redna-39-2008-05-27.sp87">

               <speaker>BARBARA ŽGAJNER TAVŠ:</speaker>

               <p>Hvala lepa. Tudi jaz imam proceduralni predlog. Vi ste se sicer odločili, da seje ne
               boste prekinili za pet minut. Je pa skrajno nekorektno, dovolite da obrazložim,
               skrajno nekorektno, da si gospod Sok dovoli govoriti o njegovem zavedanju, kako
               pereča je problematika in pomembna za sprejem v Državnem zboru ob dejstvu, da je
               ...</p>
            </sp>
            <sp xml:id="SDZ4-Redna-39-2008-05-27.sp88">

               <speaker>PODPREDSEDNIK MAG. VASJA KLAVORA:</speaker>

               <p>... Gospa Žgajnerjeva prosim proceduralni predlog.</p>
            </sp>
            <sp xml:id="SDZ4-Redna-39-2008-05-27.sp89">

               <speaker>BARBARA ŽGAJNER TAVŠ:</speaker>

               <p>... parlamentarna dvorana prazna. Roko na srce, jaz vseeno predlagam proceduralni
               predlog, dovolite, spoštovani predsedujoči, da prekinete sejo za toliko časa, da se
               bo dvorana napolnila, ker gre za izjemno perečo problematiko, ki se je očitno
               zavedajo tudi koalicijski poslanci, zato pa bodo morda...</p>
            </sp>
            <sp xml:id="SDZ4-Redna-39-2008-05-27.sp90">

               <speaker>PODPREDSEDNIK MAG. VASJA KLAVORA:</speaker>

               <p>.... hvala lepa, gospa...</p>
            </sp>
            <sp xml:id="SDZ4-Redna-39-2008-05-27.sp91">

               <speaker>BARBARA ŽGAJNER TAVŠ:</speaker>

               <p>... pri glasovanju glasovali drugače, kot je njihovo navodilo....</p>
            </sp>
            <sp xml:id="SDZ4-Redna-39-2008-05-27.sp92">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospa Žgajnerjeva. Jaz sem zjutraj poslušal kdo je bil upravičeno odsoten
               od današnje seje. Zato po Poslovniku ne morem dati pavze za to, da bi dvorano
               napolnili s poslanci.</p>
               <p>Izvolite, gospod Prijatelj. Imate proceduralno?</p>
            </sp>
            <sp xml:id="SDZ4-Redna-39-2008-05-27.sp93">

               <speaker>SREČKO PRIJATELJ:</speaker>

               <p>Ja, seveda...</p>
            </sp>
            <sp xml:id="SDZ4-Redna-39-2008-05-27.sp94">

               <speaker>PODPREDSEDNIK MAG. VASJA KLAVORA:</speaker>

               <p>Ne enakega...</p>
            </sp>
            <sp xml:id="SDZ4-Redna-39-2008-05-27.sp95">

               <speaker>SREČKO PRIJATELJ:</speaker>

               <p>Jaz vas želim lepo spoštljivo vprašati: Na osnovi katerega člena Poslovnika,
               spoštovani predsedujoči, ste odgovoril tako, kot ste, gospe Majdi Širca? To je
               eno.</p>
               <p>In drugo, veste, čas tistim, ki prihajajo danes v dvorano ni naklonjen....</p>
            </sp>
            <sp xml:id="SDZ4-Redna-39-2008-05-27.sp96">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa....</p>
            </sp>
            <sp xml:id="SDZ4-Redna-39-2008-05-27.sp97">

               <speaker>SREČKO PRIJATELJ:</speaker>

               <p>... toliko....</p>
            </sp>
            <sp xml:id="SDZ4-Redna-39-2008-05-27.sp98">

               <speaker>PODPREDSEDNIK MAG. VASJA KLAVORA:</speaker>

               <p>...gospod Prijatelj. Kot vidim prihajajo v dvorano člani sindikata, na čelu z
               gospodom predsednikom. Hvala lepa.</p>
            </sp>
            <sp xml:id="SDZ4-Redna-39-2008-05-27.sp99">

               <speaker>SREČKO PRIJATELJ:</speaker>

               <p>Sem zadovoljen.</p>
            </sp>
            <sp xml:id="SDZ4-Redna-39-2008-05-27.sp100">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nadaljujem: Gospod Ljubo Germič, predstavil stališča Poslanske skupine
               LDS.</p>
            </sp>
            <sp xml:id="SDZ4-Redna-39-2008-05-27.sp101">

               <speaker>LJUBO GERMIČ:</speaker>

               <p>Hvala lepa, gospod podpredsednik. Spoštovana državna sekretarka, kolegice in kolegi
               in ostali prisotni!</p>
               <p>V Poslanskem klubu LDS se zavzemamo v Liberalni demokraciji Slovenije smo vedno z
               veliko pozornostjo spremljali in poskušali iskati osrednje rešitve, ki so bile
               povezane z azbestom, tako z vsebino, ki je prepovedala proizvodnjo in promet, hkrati
               pa v nadaljevanju, ki je govorilo o tem, kako pomagati tistim, ki so utrpeli
               posledice zaradi izpostavljenosti azbestu.</p>
               <p>Glasovali smo proti zakonu, ki je danes v veljavi iz dveh enostavnih razlogov. Prvi
               razlog je bil ta, da zakon ni bil usklajen z zainteresirano javnostjo, torej ni bil
               voden takšen socialni dialog, ki bi omogočal takšne rešitve, ki bi seveda odgovarjali
               korektno na probleme, ki jih danes tistih, ki so utrpeli poškodbe zaradi dela z
               azbestom ali izpostavljenostjo azbestu tudi utrpeli. Drugi razlog je pa seveda ta, da
               rešitve v tem zakonu niso bile takšne, ki bi lahko imele našo podporo. Nikakor se
               nismo mogli strinjati v samem izhodišču, da imamo istega povzročitelja, torej imamo
               azbest, ki povzroča bolezenska stanja, ki lahko privedejo tudi do resnih obolelosti
               in celo do smrti. In da v primeru, ko je nekdo delal z azbestom, takšne ljudi
               ločujemo od tistih ljudi, ki so imeli iste posledice zaradi izpostavljenosti azbestu,
               doživeli iste posledice in jih ta zakon izključuje. Tukaj, v Liberalni demokraciji,
               smo trdno prepričani, da je kršena ena izmed temeljnih vrednot, ki jo je potrebno
               spoštovati, to je načelo pravičnosti, enakosti, in seveda tisti, ki so doživeli enake
               posledice zaradi istega vzroka, je moral imeti tudi enake pravice. Tako imamo danes,
               v tem mandatu, sem prepričan, zadnjo priložnost, da popravimo vsebino zakona, ki smo
               jo sprejeli leta 2006, in upoštevamo to načelo pravičnosti, da bi upoštevali vse, ki
               so kakorkoli bili prizadeti zaradi izpostavljenosti azbestu. Seveda nas na to
               opozarjajo tudi različni dokumenti zainteresirane javnosti in pred seboj imam
               peticijo Sindikata azbestnih bolnikov, ki govori o tem, da tudi današnje besedilo
               zakona, ki je v veljavi, ne odgovarja ustrezno na probleme, ki jih imajo vsi tisti,
               ki so bili izpostavljeni azbestu in imajo danes zato določene posledice. Opozarjajo
               nas, da si želijo tekočo obravnavo zahtevkov verifikacije poklicnih bolezni zaradi
               izpostavljenosti azbestu na interdisciplinarni skupini strokovnjakov. Opozarjajo nas,
               da ne poteka tekoča obravnava zahtevkov na vsebini sporazumevanja in oblikovanja na
               medresorski komisiji. In predlagajo nam, da se resno soočimo z vprašanjem, kakšna je
               sestava interdisciplinarne skupine, kajti predlagajo celo njihovo zamenjavo, zaradi
               določene konfliktnosti pri delu v tej skupini. Ko govorimo o problemu definicije
               okolja, ali ni dovolj, da imamo interdisciplinarno skupino, ki ugotovi vzročno zvezo
               med izpostavljenostjo azbestu in boleznijo in bolezen se nato ugotovi v okviru
               interdisciplinarne skupine. Če bomo na ta način govorili ali bo meja gozd, reka ali
               cesta, seveda v tem primeru izkazujemo nepripravljenost za to, da bi se vsebinsko
               strokovno lotili tega vprašanja in takšen rezultat izmikanja temu resnemu pristopu je
               tudi delo Vlade v tem mandatu, ki nikoli ni želela korenito, konkretno in poglobljeno
               se soočiti s tem vprašanjem.</p>
               <p>Kako lahko danes rečemo, da ta zakon ni primerna podlaga za nadaljnjo obravnavo, pri
               čemer nas jasno opozarjajo, da v medresorski komisiji ni predstavnika obolelih, ki bi
               lahko zagovarjal pravice tistih, ki že ugotovljeno imajo določene zdravstvene
               probleme in glede na to, da ne morejo zagovarjati svojih interesov, zato nas tudi
               opozarjajo, da gre za netekočo obravnavo. Kako lahko rečemo, da ni potreben register,
               ki bi registriral tiste, ki so bili izpostavljeni azbestu in bodo v prihodnje zaradi
               dolge inkubacijske dobe lahko utrpeli določene posledice. In kako lahko rečemo, da do
               pravic na osnovi tega zakona niso upravičeni dediči tisti, ki bi v samem postopku
               sporazumevanja tragično tudi doživeli smrt in da te pravice ne bi prenesli na dediče.
               Zato bomo v Poslanskem klubu LDS, tako kot do sedaj, podpirali vsebine, ki rešujejo
               te probleme in zato bomo glasovali proti sklepu, da zakon ni primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ4-Redna-39-2008-05-27.sp102">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Sok, v imenu Poslanske skupine NSi. Prosim.</p>
            </sp>
            <sp xml:id="SDZ4-Redna-39-2008-05-27.sp103">

               <speaker>ALOJZ SOK:</speaker>

               <p>Spoštovani predsedujoči, kolegice poslanke in poslanci, vsi prisotni!</p>
            </sp>
            <sp xml:id="SDZ4-Redna-39-2008-05-27.sp104">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sok, dovolite, da prekinem.</p>
               <p>Spoštovani obiskovalci, naši in tuji, ki prisostvujete seji Državnega zbora. Prišli
               ste v Državni zbor, kot obiskovalci, da bi poslušali razpravo poslancev slovenskega
               Državnega zbora o azbestni problematiki. Prosim vas, če ne uporabljate plakatov, ne
               drugih stvari, kajti to ni navada v Državnem zboru. Lepo prosim, če upoštevate mojo
               prošnjo in lepo mirno poslušate razpravo. Hvala.</p>
               <p>Izvolite, gospod Sok.</p>
            </sp>
            <sp xml:id="SDZ4-Redna-39-2008-05-27.sp105">

               <speaker>ALOJZ SOK:</speaker>

               <p>Hvala lepa. Lepo pozdravljam tudi vse na balkonu in vas na nek način tudi razumem, da
               poskušate tudi na tak način doprinesti razpravi.</p>
               <p>Rad pa bi že uvodoma povedal, da je azbestoza in vse, kar je povezano s tem
               problemom, tako kompleksne narave, da tega ni mogoče rešiti s popravki nekaj členov
               oziroma s predlagano novelo. Predlagana novela, ki jo je v parlament predložila gospa
               Majda Širca je tako po mnenju Vlade Republike Slovenije kot tudi Ministrstva za delo,
               družino in socialne zadeve, pa tudi stroke - Univerzitetnega kliničnega centra,
               neprimerna za nadaljnjo obravnavo. Takšen sklep je sprejel tudi matični odbor. Tako
               imenovana azbestna problematika bi se morala dosledno urediti ne z novelo veljavnega
               azbestnega zakona, ki ureja pravice tistih obolelih z azbestom, ki so mu bili
               izpostavljeni poklicno, ampak v okviru nekega celovitega sistema, ki zagotavlja
               državno pomoč prebivalcem, katerih zdravstvena prizadetost je nastala zaradi posledic
               onesnaževanja okolja pod vplivom industrije, prometa ali drugih okoljskih problemov.
               Gre torej za dva povsem različna pristopa.</p>
               <p>Predlog, kot ga je vložila Majda Širca, širi vsebino krovnega zakona, saj vključuje v
               skupino upravičencev do odškodnine zaradi obolelosti za azbestom tudi ljudi, ki so
               živeli v okolici gospodarskih družb, ki so predelovale ali skladiščile azbest oziroma
               azbestne izdelke, in ki jim je bila ugotovljena bolezen zaradi izpostavljenosti
               azbestnemu prahu. Na neustreznost novele je mogoče sklepati že iz samega imena
               zakona, h kateremu je vložena novela. Govorimo namreč o zakonu o odpravljanju
               posledic dela, naj naglasim še enkrat, dela z azbestom, takšen je naslov trenutno
               veljavnega zakona. Torej, zakon nikakor ne ureja statusa oziroma upravičenosti do
               odškodnin ljudem, ki so zboleli zaradi, lahko bi rekli, pasivne, sekundarne
               izpostavljenosti azbestu. Zakon govori o posledicah dela, torej ne more opredeljevati
               tudi nepoklicnih bolezni. In na to nas je s svojim dopisom jasno opozorila tudi
               stroka, Univerzitetni klinični center; ta dopis ste tudi vsi prejeli. Zavedati se je
               treba, da so poklicne bolezni tako zakonsko kot tudi strokovno obravnavane ločeno od
               nepoklicnih, tako zaradi njihove bistveno večje intenzitete kot dejanskih
               zdravstvenih posledic, in to ne samo v Sloveniji, ampak v vseh državah članicah
               Evropske unije.</p>
               <p>Predlagana novela tudi ne vključuje tistega, kar je za pravilno načrtovanje finančnih
               posledic bistveno - ne vključuje ocene finančnih posledic, ki bi jih imel zakon. Prav
               tako pogrešamo večje število konkretnih podatkov o dejanskem vplivu azbesta na
               prebivalce v okolici, pogrešamo tudi podatke o tem, koliko ljudi je sploh zbolelo za
               posledicami nepoklicnega izpostavljanja azbestu. Menimo, da so te številke nujne, če
               želimo realno, korektno in strokovno urediti to področje in enkrat za vedno to
               vprašanje tudi rešiti.</p>
               <p>Novela zakona, ki je pred nami, ima tudi precej drugih nedefiniranih pojmov. Predvsem
               je tu nedefinirano področje, kaj predstavlja okolico obratov, kjer so delali z
               azbestom oziroma v katerih se je azbest skladiščil. Torej, to je v tem zakonu
               popolnoma nejasno in nedefinirano, in tudi na to opozarja Univerzitetni klinični
               center. Tudi vprašanje dedičev je tako na hitro v tej noveli obdelano, moralo pa bi
               biti seveda to, kar se tiče nasledstva do odškodnin, bolj jasno in odločno
               opredeljeno.</p>
               <p>Na koncu bi rad še enkrat poudaril, da si bomo v Novi Sloveniji skupaj z Ministrstvom
               za delo, družino in socialne zadeve prizadevali to področje razrešiti, k temu pa
               seveda pritegniti stroko in s pomočjo stroke na pravilen način razrešiti vprašanje
               vseh tistih, ki z azbestom niso oboleli poklicno, ampak je njihova bolezen posledica
               stika z azbetom.</p>
               <p>Tokrat za to novelo v Novi Sloveniji ne moremo glasovati.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-27.sp106">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Mihael Prevc v imenu Poslanske skupine SLS.</p>
               <p>Izvolite prosim.</p>
            </sp>
            <sp xml:id="SDZ4-Redna-39-2008-05-27.sp107">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Spoštovani
               obiskovalci!</p>
               <p>Proizvodnja in uporaba azbesta je skozi dolga leta njegove prisotnosti pri ljudeh, ki
               so bili z njim neposredno v stiku, ali tudi pri ljudeh, ki so z njim prihajali
               posredno v stik, pustilo in navrglo veliko izredno občutljivih vprašanj, ki smo jih
               za dobro teh ljudi dolžni razreševati.</p>
               <p>V Poslanski skupini Slovenske ljudske stranke ugotavljamo, da je bilo v minulih letih
               na tem področju že kar precej postorjenega in da so se številna vprašanja v dobro
               ljudi, ki so bili azbestu izpostavljeni, več ali manj učinkovito tudi reševala.
               Vendar pa je na tem področju potrebno še kar precej postoriti. Je pa razreševanje teh
               vprašanj izredno občutljivo in pristop k temu mora biti po prepričanju Slovenske
               ljudske stranke zelo interdisciplinaren. Mnenja smo, da je najprej potrebno opraviti
               dobro analizo stanja, ki ga je navrglo izvajanje obstoječega zakona, v kar je
               potrebno vključiti poleg Vlade tudi tiste inštitucije, ki se kar najbolj pristno in
               strokovno srečujejo z najrazličnejšimi vprašanji, ki jih je proizvodnja in uporaba
               azbesta navrgla, kot na primer Inštitut za medicino dela in športa pri Kliničnem
               centru v Ljubljani. V vsakem primeru pa morajo biti po našem prepričanju najmanj tri
               ministrstva, in sicer: Ministrstvo za delo, družino in socialne zadeve, Ministrstvo
               za okolje in prostor in Ministrstvo za zdravje, ki morajo sodelovati s čim boljšo
               medsebojno koordinacijo. Prav ta ministrstva morajo biti tista, ki morajo pripraviti
               predloge ustreznih sprememb in dopolnitev obstoječega zakona o odpravljanju posledic
               dela z azbestom, kot bo izhajalo iz opravljene analize stanja.</p>
               <p>V Poslanski skupin Slovenske ljudske stranke ne podpiramo predloga zakona, ki prihaja
               s strani posameznih poslancev, s prvopodpisano gospo Majdo Širca, saj se teh
               občutljivih vprašanj loteva vse preveč parcialno in tudi nekonceptualno, glede na
               samo zasnovo obstoječega zakona, ne ponuja pa rešitev, ki bi umeščala razreševanje
               teh vprašanj na drugačen sistemski način. Dodatno pa zavračamo pristop, da se za
               razreševanje tako zahtevnih in občutljivih vprašanj uporablja čas tik pred
               volitvami.</p>
               <p>Poslanska skupina Slovenske ljudske stranke predlogu zakona nasprotuje, pričakujemo
               pa, da bo prihodnja vlada kaj hitro na začetku mandata pripravila ustrezen predlog
               sprememb in dopolnitev sedaj veljavnega zakona in ga poslala čim prej Državnemu zboru
               v obravnavo in sprejem. Hvala.</p>
            </sp>
            <sp xml:id="SDZ4-Redna-39-2008-05-27.sp108">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca v imenu Poslanske skupine Zares. Prosim.
            </p>
            </sp>
            <sp xml:id="SDZ4-Redna-39-2008-05-27.sp109">

               <speaker>MAJDA ŠIRCA:</speaker>

               <p>Spoštovani predsedujoči, jaz mislim, da 20 poslancev in poslank, kolikor nas je v
               Državnem zboru ta trenutek, ni oviranih, če prisotni, ki so končno lahko prispeli v
               dvorano, na neverbalen način izražajo svojo skrb. Za seboj imajo 5000 podpisov in
               mene ne moti, če opozorijo, da azbest mori in da država pri temu molči.</p>
               <p>Hkrati naj tudi na začetku povem, če nadaljujem prejšnjo predstavitev, da ne gre več
               za isti zakon, ampak da zakon, ki smo ga prinesli v Državni zbor, ima konceptualni
               premik. Govorimo o zakonu o odpravljanju posledic zaradi izpostavljanja azbesta, ne
               na delovnem mestu. Zato so vsi alibiji odveč, ki jih predstavljate tukaj na mestu, ko
               iščete izgovore, zakaj bi to, iz meni nerazumnih razlogov, zavrnili. Srce imate
               zaprto, razum je dirigiran in mogoče so ti razlogi vezani na to, da iščete alibije.
               Tudi na samem matičnem odboru sindikat ni dobil besede, dobila je pa besedo
               predstavnica Vlade oziroma Kliničnega inštituta za medicino dela, ki je zadnji
               trenutek, zadnjo sekundo prinesla zelo, za moje razmišljanje, neprepričljivo
               pojasnilo, zakaj zakon ni dober.</p>
               <p>In še to. Podpisana pod mnenje Kliničnega inštituta za medicino dela, ki ga danes vsi
               tako radi citirate je indikativno, gospa Fikfak pravi, da ni mogoče sprejeti takih
               rešitev, ki bi sanirale bolezni zaradi onesnaževanja okolja na ta način, da bi
               govorili o tistih, ki so zboleli izven delovnega okolja, oziroma tistih, ki so
               zboleli na delovnem okolju. Ene, pravi, je treba meriti tako, druge je treba meriti
               drugače. Ampak poglejmo, kaj pravi, recimo, februarja 2008 ta ista gospa v
               intervjuju, ki razlaga <q>"tihe ubijalce, ki še grozijo. Tako je naslov članka. Pravi:
               "</q>Vsaj 80% obolelih za mezotelijomom je bilo pri nas in v svetu nekoč v življenju
               izpostavljeno azbestu, pri čemer ni šlo nujno za velik odmerek. Dovolj je bilo celo
               samo enkrat. Običajno se ti ljudje spominjajo,da so pomagali bodisi pri zamenjavi
               strehe v družinskem krogu, lahko so zbolele soproge mož, ki so delali v tovarni in so
               domov prinesli vlakna." To ni bilo na delovnem mestu. Ali pa so na kakšen drug način,
               da ne navajam tudi drugih, ampak v petminutnem nastopu ne bom izpostavljala drugih
               citatov.</p>
               <p>Hkrati Klinični inštitut tudi pravi, da predčasnem v upokojevanju obolelih, ki ga
               sicer načeloma ne zavračajo, ne pa svetujejo, in sploh ne podpirajo možnosti, da bi
               prišlo do tega predčasnega upokojevanja, ker potem ljudje, ki gredo v pokoj, se
               zapijejo in imajo probleme v življenju. Nihče jih ne sili, da gredo predčasno v
               pokoj, imajo pa lahko možnost ob taki hudi obolelosti. In še več, pravijo, da bi
               zaposlene obolele bilo treba zaščititi, da jih sploh ne bi bilo mogoče odpuščati.</p>
               <p>O takih in drugačnih razlagah znotraj tega, kot pravim, zadnjo sekundo brez diskusije
               prispelega teksta, ki vam sedaj služi za opravičilo, ne velja tako lahkomiselno
               sprejeti. Tudi vladnih argumentov ne. Kajti če bomo čakali zakon, ki bo v celostnem
               pogledu reševal posledice onesnaženosti okolja, potem ne bomo nikoli prišli do konca.
               To isto se je zgodilo z zakonom, ki je saniral posledice v Mežiški dolini, ki ga je
               predstavil in vložil Pavle Gantar. Seveda ste ga zavrnili, tudi v čakanju zakona, ki
               bo celostno reševal posledice prometne onesnaženosti in drugih problemov. Menimo, da
               je prav, da bi ta zakon prišel v veljavo, da ne bi ločeval ljudi na tiste, ki so
               zboleli tukaj, in tiste, ki so zboleli drugje. Ta tihi morilec, kot vsi pravijo, ne
               izbira ne delovnega okolja, ne drugega okolja in ne ljudi. Država bi morala, kot
               drugje v svetu, temu prisluhniti....<stage>/Opozorilni znak za konec razprave./</stage> Zadnja
               možnost je danes.</p>
            </sp>
            <sp xml:id="SDZ4-Redna-39-2008-05-27.sp110">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine SNS.</p>
            </sp>
            <sp xml:id="SDZ4-Redna-39-2008-05-27.sp111">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovana predstavnica Vlade, kolegi in
               kolegice, spoštovani obiskovalci! Pri delu z azbestom oziroma, bolje rečeno, odpravi
               posledic dela z azbestom, je dvoličnost Vlade zelo velika. Čas ni na strani tistih,
               ki so zboleli za azbestom, bolje rečeno, časa, vemo da tistim, ki se morajo danes na
               edini način, ki jim še preostane, to je zakonito sodno varstvo, tega časa tem ljudem
               zmanjkuje. Vprašam vse tiste, ki danes trdite, da to po ponovnem poizkusu ni potrebno
               potrditi, kar predlagateljica predlaga. Kaj so krivi otroci, ki so bili v bližini
               vrtcev neke tovarne? Sam prihajam s Primorske, kjer je tudi Salonit leta in leta
               onesnaževal to okolje. Kaj so krivi ti otroci, ker so bili v tem vrtcu? Ali pa otroci
               v šoli? Ali pa prebivalci, ki so imeli vzporedno, v tesni bližini te zastrašujoče
               tovarne svoje bivalno okolje? Za to je kriva država in v bistvu država bi morala to
               odgovornost prevzeti in spoštljivo tudi odpraviti te posledice, ki za tiste, ki
               iščejo pravico, ne bodo nikoli odpravljene v celoti, kajti denar ne more povrniti
               zdravja. In za primerjavo vsem tistim, ki govorite, da želite celostno podobno
               oziroma problematiko rešiti v nekem drugem zakonu, zakaj tega že niste storili.
               Naravnost gnusno je, da se denar iz tega proračuna lahko najde za Bruselj, ki je
               zahteval spremembo upravne stavbe novega parlamenta, novih poslovnih prostorov, ker
               je stara stavba vsebovala azbest. Za to ste našli denar. Tudi iz Slovenije je šel ta
               denar v Bruselj, da so naredili novo stavbo. Za naše državljane, ki so zboleli in
               bodo slej kot prej tragično plačali za to, ker so zboleli na račun države, pa tega
               posluha in denarja ni. Naravnost nerazumljivo je tudi, da se za druge kar po hitrem
               postopku najde denar. Recimo za kakšne užaloščene domobrance ali cerkveno ustanovo,
               lahko po hitrem postopku sprejmemo zakon in odpremo proračunsko malho.</p>
               <p>In kaj predlagatelji predlagajo? Predlagajo bolj pošteno medresorsko komisijo, v
               kateri bi imeli tudi sami člana, pa tudi tega jim ne dovolimo oziroma z večinskim
               glasom za sklep, ki je tak, kot je, matično delovno telo je odločilo tako, kot je, in
               boste tudi to preprečili. Zahtevajo tudi, da se zamenjajo člani interdisciplinarnih
               skupin, ki delujejo tako, kot delujejo. Na tem trgu je že kar stalna praksa, da se v
               bistvu dela za denar in podkupnine. In Vlada pravi, da bi bilo bolj smiselno rešiti
               problematiko v sklopu celovitega sistema. Zakaj ga potem ni predlagala? Zakaj tega ne
               stori takoj? Verjetno zaradi tega, ker so oboleli v večini primerov tam nekje iz
               <q>"rdečih"</q> občin in je Vlada tako ali tako mačehovsko nastrojena proti tem okoljem in
               tam lahko tudi vsi pomrejo, saj koristi od njih tako ali tako ni oziroma glasovi
               prihajajo na nasprotno stran. To je žalostno, veste.</p>
               <p>Za Vlado ni bila nobena novela tega zakona, ki jo je opozicija predlagala do sedaj,
               dobra. Tudi to moramo povedati. Bili so poskusi, bil je vložen velik trud iz
               različnih strank, ampak vladne stranke so vedno našle izgovor. Za primerjavo naj
               povem, da tudi državna podjetja, katerih večinski lastnik je država, še danes delajo
               z azbestom. To so Slovenske železnice. In sramotno je, da smo lokomotive prodajali
               Italijanom in na teh lokomotivah odpravili oziroma jih očistili azbesta in jih
               očiščene predali Italijanom, ki danes vozijo s temi lokomotivami, naše lokomotive pa
               še vedno vsebujejo na tone azbesta. Sramota je to za državo, ki ne spoštuje tega
               zakona. Govorniki pred mano so se sklicevali na zakon o odpravi posledic, da o tem
               govori zakon. Zakaj se potem teh posledic ne odpravijo?</p>
               <p>Spoštovani, strinjamo se, da ima predlagateljica prav in tega negativnega sklepa ne
               bomo podprli. Podprli bomo zakon, in upam, da bo v tej dvorani zaradi velikega
               zanimanja dobil zadostno število glasov. Upam.</p>
            </sp>
            <sp xml:id="SDZ4-Redna-39-2008-05-27.sp112">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš, v imenu Poslanske skupine Lipa.
            </p>
            </sp>
            <sp xml:id="SDZ4-Redna-39-2008-05-27.sp113">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane gostje in gosti, spoštovane kolegice in, nenazadnje,
               tudi spoštovana gospa sekretarka na ministrstvu! Govoriti o dvoličnosti, kolega pred
               menoj je govoril o dvoličnosti - še vedno se spomnim februarja oziroma aprila leta
               2006, ko je bil <q>"plemeniti"</q> poslanski kolega jeziček na tehtnici, zato da so se
               uzakonile krivice v naši družbi. Zato, da smo ljudi razdelili na prvorazredne in
               drugorazredne, čeprav ne maram o tem govoriti, ker so ljudje, ki zbolijo za
               azbestozo, vsi prvovrstni državljani in državljanke, ki si zaslužijo posluh in skrb
               naše države.</p>
               <p>Ampak krivice so se uzakonile. In če bi <q>"plemeniti"</q> poslanec to dopuščal, bi bil
               zakon, o katerem danes razpravljamo, v parlamentarni proceduri eno leto prej. Zato še
               enkrat pravim, govoriti o dvoličnosti, z drugimi besedami pomeni, kako cenene so
               včasih besede. Zaradi azbestoze ljudje umirajo.</p>
               <p>Jaz vam bom povedala eno zgodbo, pa je resnična zgodba. Resnična zgodba, ki govori o
               vladnem minimumu, ki ga je Vlada ob podpori enega opozicijskega poslanca izsilila
               leta 2006. Oseba z imenom in priimkom, danes žal že pokojna, dobi napoved uradne
               medicine, da je pred njo le nekaj mesecev življenja. Ob pomoči Sindikata azbestnih
               bolnikov Slovenije sprožijo postopek za izdelavo zdravniške ekspertize, ki je pogoj
               za uveljavljanje pravice do odškodnine. Ker se osebi zdravstveno stanje močno
               poslabša, pregled v zdravstvenem domu ni mogoč. Svojci zaprosijo za pregled na domu
               bolnika, ampak zdravstveni dom, zdravnik odkloni pregled na domu bolnika. Bolnik je
               danes žal že pokojen, ni dočakal pregleda. Ni dočakal pravic, ki mu pripadajo po
               zakonu. Ni dočakal niti odškodnine. Ampak tisto, kar je dodatno ali še bolj tragično,
               žalostno je, da kljub temu da so se postopki za uveljavljanje pravic začeli konec
               leta 2005, v začetku leta 2006, Ministrstvo za delo, družino in socialne zadeve, ki
               je pristojno za reševanje vlog in potrjevanje pravic posameznikom na podlagi zakona,
               leta 2008 nima odgovora o konkretnem primeru. In veste na kaj se sklicujejo na
               ministrstvu, ker še danes niso razrešili vloge? Da pač vmes ni bilo predsednika
               pristojne komisije, da so bili ljudje, ki odločajo o teh zadevah na bolniški, da so
               bili vmes letni dopusti in tako dalje. Več kot dve leti se rešuje ena vloga na
               Ministrstvu za delo, družino in socialne zadeve. Ti ljudje pa imajo pred seboj zgolj
               in samo nekaj mesecev življenja. Tudi zato, ali pa to je eden izmed razlogov, zakaj
               so spremembe zakonodaje nujne. Zakon, ki je, kot že rečeno, oklestil pravice na
               minimum, se tudi v taki obliki ne uresničuje v praksi.</p>
               <p>Dejstvo je, da azbest že več desetletij mori. Ne samo delavce. Mori tudi ostale
               ljudi, ki so prišli v stik z azbestom. V človeškem telesu deluje rakotvorno. Latentna
               doma je dolga, tudi do 40 let. V Sloveniji je približno ena tretjina stavb še vedno
               prekritih z azbestom. Med letoma 1946 in 1996 je bilo v Slovenijo uvoženih 670.000
               ton azbesta. Še danes imamo <q>"divja"</q> odlagališča azbesta. Pa nihče, niti Ministrstvo
               za okolje in prostor, niti pristojne inšpekcije tega ne kontrolirajo. Spoštovane
               kolegice in kolegi! Ko se nekateri sklicujejo na neopredeljene finančne posledice ali
               sistemski zakon, ki bo morda nekoč prišel v neki nedefinirani prihodnosti, veste,
               danes, tudi danes govorimo o zdravju. Zdravje je naše bogastvo. Nemoralno je človeku,
               ki mu je odvzeto to bogastvo, dodatno odvzeti tudi dostojanstvo.</p>
               <p>V Poslanski skupini Lipa bomo zakon podprli.</p>
            </sp>
            <sp xml:id="SDZ4-Redna-39-2008-05-27.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu s časovnim potekom seje zbora odločali jutri, v sredo 28.5.2008, v
               okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam 39. sejo Državnega zbora, ki jo bomo nadaljevali jutri ob 9. uri. Hvala.
                  <stage type="time">(SEJA JE BILA PREKINJENA 27. MAJA 2008 OB 13.22 URI.)</stage>
               </p>
            </sp>
         </div>
      </body>
   </text>
</TEI>