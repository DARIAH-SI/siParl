<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Izredna-15-2006-01-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5F990AD0B1AAE0AFC12571060049098C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=5F990AD0B1AAE0AFC12571060049098C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-15-2006-01-20.DZ" n="15">
               <name>Izredna</name>
               <date when="2006-01-20"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-15-2006-01-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">15. izredna seja </stage>
            <stage type="date">(20. januar 2006) </stage>
            <stage type="chairman">Sejo je vodil France Cukjati, predsednik državnega zbora. </stage>
            <stage type="time">Seja se je pričela ob 10.04 uri.</stage>


            <sp xml:id="SDZ4-Izredna-15-2006-01-20.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, prosim, da se umirite in zasedete
               svoja mesta! Prosim poslance, ki stojijo v gručah in se pogovarjajo, da zasedejo
               svoja mesta. Hvala lepa. Pričenjam 15. izredno sejo državnega zbora Republike
               Slovenije, ki sem jo sklical na podlagi drugega odstavka 58. člena, ter drugega
               odstavka 60. člena poslovnika državnega zbora. Obveščen sem, da so zadržani in se
               današnje seje ne morejo udeležiti naslednje poslanke in poslanci: mag. Milan M.
               Cvikl, Ivan Jelen, Franc Kangler, Breda Pečan, Milan Petek, mag. Majda Potrata, Maria
               Pozsonec, Jožef Školč za pričetek seje, Matjaž Švagan do 12. ure, Ciril Testen, Vili
               Trofenik, mag. Franc Žnidaršič. Na sejo sem povabil predstavnik vlade Republike
               Slovenije. Vse prisotne lepo pozdravljam.</p>
               <p>Prehajam na določitev dnevnega reda 15. izredne seje državnega zbora Republike
               Slovenije. Predlog dnevnega reda je pripravljen skladno z 58. členom poslovnika in
               sta ga prejeli s sklicem seje dne 18. januarja 2006. Predlogov v zvezi z dnevnim
               redom nisem prejel. Prehajamo na odločanje o določitvi dnevnega reda. Preden preidemo
               na glasovanje, prosim poslanke in poslance, da preverijo delovanje glasovalne
               naprave, in sicer mora na desni strani vložene kartice goreti oranžna lučka. V tem
               primeru se glasovanje lahko opravi. Glasujemo o dnevnem redu. Glasovanje teče.
               Navzočih je 67 poslank in poslancev, za jih je glasovalo 63, proti 4.</p>
               <p>(Za je glasovalo 63.) (Proti 4.)</p>
               <p>Ugotavljam, da je dnevni red 15. izredne seje zbora določen.</p>
               <p>Preden preidemo na 1. točko, dovolite kratko informacijo. Na podlagi mnenja
               zakonodajno-pravne službe z dne 19.1.2006 ugotavljam, da je bila pobuda za vložitev
               zahteve za razpis predhodnega zakonodajnega referenduma o zakonu o spremembah in
               dopolnitvah zakona o zdravstvenem varstvu in zdravstvenem zavarovanju, 
                     EPA 677 , ki jo je vložila Slovenska nacionalna stranka, vložena v
               skladu z zakonom, pri čemer je bilo tudi referendumsko vprašanje oblikovano korektno.
               Zaradi sprememb določb zadevnega predloga zakona, do katerih je prišlo v času po
               vložitvi referendumske pobude, pa je sedaj referendumsko vprašanje v dveh bistvenih
               elementih v neskladju s spremenjenim besedilom predloga zakona. Glede na to, sem
               danes že pozval pobudnika, da referendumska vprašanja ustrezno preoblikuje ter ga
               zaradi vsebinskih sprememb v okviru nove pobude s podporo podpisov najmanj tisoč
               volivk in volivcev vloži v državni zbor do ponedeljka, 23. januarja 2006, do 12. ure.
               Do takrat državni zbor zaradi varstva pobudnikove ustavne pravice do referenduma ne
               sme začeti tretje obravnave navedenega predloga zakona. Če bo torej takšno novo
               pobudo podprlo zahtevano število volivcev ter bo pobuda ustrezala tudi vsem drugim
               zakonskim pogojem, bom na njeni podlagi določil rok za zbiranje podpisov v podporo
               referendumski zahtevi. Če do navedenega roka nova pobuda ne bo vložena, pa bo državni
               zbor lahko začel tretjo obravnavo predloga zakona oziroma nadaljeval in zaključil
               zakonodajni postopek. Zato bom v skladu s 73. členom, prvim odstavkom, poslovnika po
               zaključku druge obravnave sejo prekinil in bomo s tretjo obravnavo nadaljevali v
               ponedeljek ob 16. uri, če ne bo vložena pobuda za referendum, kot sem ravnokar
               navedel. Toliko v vednost.</p>
               <p>Prehajamo na <title>1. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O SPREMEMBAH IN DOPOLNITVAH ZAKONA O ZDRAVSTVENEM VARSTVU IN
                  ZDRAVSTVENEM ZAVAROVANJU.</title> Predlog zakona je v obravnavo predložila vlada
               Republike Slovenije. Besedo dajem predstavniku vlade za dodatno obrazložitev. Mag.
               Bručan, izvolite, imate besedo.</p>
            </sp>
            <sp xml:id="SDZ4-Izredna-15-2006-01-20.sp2">

               <speaker>ANDREJ BRUČAN:</speaker>

               <p>Spoštovani gospod predsednik, spoštovane poslanke in poslanci, spoštovani vsi
               prisotni! Novela zakona o zdravstvenem varstvu in zdravstvenem zavarovanju, ki je
               začela veljati s 1.9.2005, je bila sprejeta z namenom ureditve področja dopolnilnega
               prostovoljnega zdravstvenega zavarovanja, uvedbe izravnalne sheme v tem zavarovanju
               in povečanja nadzora nad izvajanjem dopolnilnega zdravstvenega zavarovanja. Predlog
               je bil pripravljen izključno v javnem interesu zaradi varstva in širjenja pravic
               zavarovancev. Zasnovan je bil na številnih gradivih iz preteklih petih let in
               izkušenj iz tujine. Ministrstvo za zdravje je prejelo preko 50 zahtevnih strokovnih
               pripomb predvsem s strani zavarovalnic, agencije za zavarovalni nadzor, sindikatov
               itn., ki so bile v usklajevanju in pogajanjih s socialnimi partnerji skladno s cilji
               v veliki meri upoštevane. Soglasni sprejem tega zakona s strani poslancev v državnem
               zboru Republike Slovenije potrjuje, da je bila materija dalj časa neurejena, na
               ministrstvu za zdravje pa je bilo opravljeno veliko dela in naporov v usklajevanju
               predlogov in določb, da bi bila novela zakona čim boljša in predvsem v korist
               zavarovancem. S tako vsebino zakona so bili odpravljeni razlogi za različne
               nejasnosti in nedorečenosti pri dopolnilnem zavarovanju v Republiki Sloveniji,
               zagotovljeni pa so bili varstvo oziroma zaščita interesov zavarovancev in enaki
               pogoji ter obveznosti iz tega zavarovanja. Taka varnost je še posebej potrebna zaradi
               velikega števila zavarovancev, ki so vključeni v to zavarovanje in zaradi pomembne
               vloge tega zasebnega zavarovanja pri financiranju zdravstvenega varstva v državi.
               Dopolnilno zavarovanje je namreč dopolnitev financiranja programa zdravstvenih
               storitev iz obveznega zdravstvenega zavarovanja ter se nanaša na iste pravice in
               zavarovance in izvajalce kot program obveznega zdravstvenega zavarovanja.</p>
               <p>S sprejetjem zakona je bilo pričakovati, da se bo stanje na področju dopolnilnih
               zdravstvenih zavarovanj ustalilo in uredilo, da se bo onemogočilo izsiljevanje s
               podražitvami ter da se bo v praksi uveljavila medgeneracijska solidarnost v korist
               predvsem starejših zavarovancem, ki v prejšnjem sistemu niso imeli možnosti za
               sklepanje prostovoljnih zavarovanj. Pričakovati je bilo tudi, da bodo zavarovalnice,
               ki so se v skladu z zakonom prijavile za izvajanje dopolnilnega zdravstvenega
               zavarovanja in morajo svoje poslovanje prilagoditi v šestih mesecih po uveljavitvi
               novele, sprejete zakonske določbe uresničevale skladno z običajnimi pravnimi pravili,
               strokovnimi podlagami oziroma obveznostmi v skladu z zakonom. V prehodnem
               šestmesečnem obdobju, ki ga določa zakon, so imeli zavarovanci možnost, da brez
               dodatnih stroškov izberejo zavarovalnico, pri kateri bodo imeli sklenjeno dopolnilno
               zdravstveno zavarovanje po novem. V tem obdobju je Vzajemna zdravstvena
               zavarovalnica, ki je bila ustanovljena z zakonom o spremembah in dopolnitvah zakona o
               zdravstvenem varstvu in zdravstvenem zavarovanju leta 1998, pričela svoje zavarovance
               obveščati, da so upravičeni do tako imenovanih certifikatov, s čimer je skušala
               vplivati na njihovo odločitev o izbiri zavarovalnice. Izdajanje certifikatov Vzajemne
               je pomenilo le napoved preoblikovanja v delniško družbo. Sklic skupščine Vzajemne naj
               bi 1.2.2006 zgolj potrdil predloge nadzornega sveta in uprave družbe o preoblikovanju
               v delniško družbo.</p>
               <p>Preoblikovanje, katerega temelji so se očitno pripravljali daljše obdobje, poteka ob
               upoštevanju vseh teh postopkov, ki jih predpisuje zakon o zavarovalništvu, ki je
               .../Nerazumljivo./... 2000. Obstaja pa kar nekaj razlogov, zaradi katerih bi moral
               preoblikovanje po mnenju vlade Republike Slovenije urediti poseben zakon, ki bi
               upošteval tudi okoliščine in dejstva, ki jih procedura iz zakona o zavarovalništvu ne
               upošteva. V nasprotnem primeru bi prišlo do oškodovanja dela zavarovancev Vzajemne,
               razlogi za morebitno preoblikovanje Vzajemne v delniško družbo v posebnem zakonu pa
               so itak navedeni v nadaljevanju.</p>
               <p>Skupščina Vzajemne, kot je bila oblikovana sedaj, ne vključuje vseh zavarovancev
               dopolnilnega zdravstvenega zavarovanja. Možnosti voliti zastopnike niso imeli
               zavarovanci, ki niso bili hkrati tudi zavarovalci. V takšnem razmerju so zavarovalci
               praviloma dejanski plačniki, ki pa kljub temu, da so dejansko edini plačniki premij
               in nosilci pravic, niso imeli pravice do volitev v sedanjo skupščino Vzajemne.
               Recimo, na primer, delavci Krke. Čeprav so plačevali premije od svojih plač, niso
               imeli možnosti predlagati ali voliti zastopnike sedanje skupščine. Dejansko pa imajo
               interes za ustrezno poslovanja Vzajemne le osebe, ki nastopajo kot zavarovanci, saj
               so le zavarovanci osebe, katerih zaščita se poskuša doseči z določbami o njihovi
               pravici do volitev. Zakon, ki je že začel veljati 1.9., to posebej določa.</p>
               <p>Vzajemne zavarovalnice so ustanovljene z namenom nudenja zaščite zavarovancem pred
               tveganji, predvsem pa stroškovno cenejšega poslovanja, ker ni v premiji stroška
               dividende za delničarje. Vzajemna družba je lahko stabilen korektiv pri določanju
               premij delniških družb. Z izravnalnimi shemami smo zagotovili še dodatno varstvo
               zavarovancev in uveljavili vzajemnostno načelo izravnave stroškov zdravstvenih
               storitev, glede na starost. S tem je preprečeno neopravičeno dvigovanje premij za
               starostnike, kar so že bili poizkusi predvsem Vzajemne v letu 2004 in 2005. Položaj
               zavarovancev je lahko ustrezna zaščita le v primeru, če imajo zavarovanci pravico
               voliti v skupščino in ustrezen vpliv na najpomembnejše odločitve skupščine.
               Zagotoviti je potrebno tudi ustrezen položaj države in položaj oseb po vojnih
               zakonih, saj gre za veliko skupino oseb, 80 tisoč, ki so praviloma starejše osebe, za
               katere je potrebno še posebej zagotoviti ustrezno varstvo in zaščito.</p>
               <p>Vzajemna je bila ustanovljena 1999 s kapitalom javnega zavoda. Na Vzajemno je bil
               prenesen kapital, zavarovalne pogodbe, prostori, oprema, kadri, računalniški programi
               za namene poslovalne Vzajemne zavarovalnice in ne delniške družbe. Določba o statutu
               o nepovratnih sredstvih je bila za namene stroškovno cenejšega poslovanja Vzajemne.
               Opisan prenos je predstavljal brezplačen prenos sredstev na Vzajemno. Ob spremembi
               Vzajemne v delniško družbo je odpadel temelj za brezplačen prenos sredstev, saj
               delniška družba se usmerja le v pridobivanje dobička za svoje delničarje, Vzajemna pa
               je bila usmerjena predvsem za zagotavljanje pravic svojih članov, ki so bili tudi
               upravičenci do plačil obveznega zdravstvenega zavarovanja s strani Zavoda za
               zdravstveno zavarovanje Slovenije. Glede na opisan položaj je pri preoblikovanju
               potrebno upoštevati tudi sredstva ustanovitelja. Predvideno in napovedano
               preoblikovanje ne zagotavlja ustreznega položaja zavarovancev. Postopek pretvorbe,
               kot ga načrtuje Vzajemna, ne bo zagotovil vsem zavarovancem, članom, deleža v skladu
               s premijami, kot so jih plačevali od ustanovitve leta 1999 dalje. Glede na veliko
               število zavarovancev in relativno nizek osnovni kapital, bo veliko število oseb v
               primeru, da deleža ne bodo želeli doplačati, izgubilo obstoječi delež ter bodo
               prejeli nižje število delnic ali pa sploh ne bodo prejeli nobene. Certifikatov že ni
               prejelo več kot 100 tisoč zavarovancev. Tudi vložek kapitala in drugih sredstev se
               pri predlogu preoblikovanja Vzajemne sploh ni upošteval, čeprav ima skupščina glede
               tega vso pravico in tudi možnost, da o tem odloča.</p>
               <p>Ministrstvo za zdravje se je glede na opisane razmere in dano situacijo odločilo, da
               predlaga parlamentu v sprejem dopolnitev zakona, ki bi omenjene možnosti preprečile
               in uredile prehod v delniško družbo v okvirih, ki bodo zagotovili vsem zavarovancem,
               prvič, enake možnosti in tudi v nadaljevanju njihovo varnost pri dopolnilnem
               zdravstvenem zavarovanju. Cilj spremembe zakona je v tem, da zavarovance zaščitimo.</p>
               <p>S spremembami zakona smo želeli samo preprečiti prehod v delniško družbo Vzajemni na
               tak način, kakršen je bil s strani Vzajemne zavarovalnice sedaj predviden in ki bi
               pomenil oškodovanjem zavarovancev v vsaj eni petini, več kot 20% vseh zavarovancev.
               To je bil tudi jasno edini namen. S tem dopolnilom zakona samo predvideli istočasno
               tudi poseben zakon, s katerim bi se Vzajemna zavarovalnica v prihodnje preoblikovala
               lahko tudi v delniško družbo, vendar samo s privolitvijo zavarovancev, tistih, za
               katerih zaščito nam v tej situaciji najbolj gre. Prehod v delniško družbo mora torej
               biti po mnenju vlade in tudi s strani ministrstva za zdravje v rokah zavarovancev.
               Oni odločajo o teh spremembah in zato je tudi zakon tako pripravljen.</p>
               <p>Na včerajšnji seji odbora za zdravstvo, o čemer bo več govora kasneje s strani
               parlamenta, s strani odbora pa so bili sprejeti še nekateri amandmaji. Nekateri bolj
               redakcijske narave, medtem ko, bom prebral 62.j člen, ki pa govori naslednje: "Pogoji
               za morebitno preoblikovanje družbe za vzajemno zavarovanje, ki je bila ustanovljena
               po določbah zakona o spremembah in dopolnitvah zakona o zdravstvenem varstvu in
               zdravstvenem zavarovanju v delniško družbo, se uredijo z zakonom. Z zakonom iz
               prejšnjega odstavka se določijo kriteriji, pogoji in postopek morebitnega
               preoblikovanja družbe za vzajemno zavarovanje iz prejšnjega odstavka v delniško
               družbo, opredelijo pravice zavarovancev, ki so bili člani družbe na zadnji dan pred
               začetkom veljavnosti zakona o spremembah in dopolnitvah zakona o zdravstvenem varstvu
               in zdravstvenem, zavarovanju zagotovijo enake pravice zavarovancem, ki na isti dan
               niso imeli članskih pravic ter določijo pravice do ustanovitelja družbe za vzajemno
               zavarovanje. Zaradi varovanja javnega interesa in interesa zavarovancev zakon iz
               prvega odstavka tega člena določa tudi pravice zavarovancev, ki želijo nadaljevati
               dopolnilno zdravstveno zavarovanje v vzajemni družbi."</p>
               <p>Mislim, da je s temi spremembami zakon primeren za obravnavo v državnem zboru.
               Istočasno pa sem prepričan, da je tak zakon, kakršen je danes tu pred vami in vam
               predložen v sprejem, da so s tem naši cilji zagotovljeni, predvsem pa so naši cilji
               zagotovljeni v tisti smeri, ki govori o zaščiti zavarovancev. Zato vas prosim na
               koncu, da zakon sprejmete. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp3">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Predlog zakona je obravnaval odbor za zdravstvo kot matično
               delovno telo. Prosim predsednika odbora, gospoda Ljuba Germiča, da predstavi poročilo
               odbora.</p>
            </sp>
            <sp xml:id="SDZ4-Izredna-15-2006-01-20.sp4">

               <speaker>LJUBO GERMIČ:</speaker>

               <p>Hvala lepa, gospod predsednik, za besedo. Spoštovane kolegice in kolegi! Gospod
               minister! Odbor za zdravstvo je na svoji 8. nujni seji 19. januarja 2006 obravnaval
               predlog zakona o spremembah in dopolnitvah zakona o spremembah in dopolnitvah zakona
               o zdravstvenem varstvu in zdravstvenem zavarovanju, ki ga je državnemu zboru
               Republike Slovenije v obravnavo po nujnem postopku predložila vlada Republike
               Slovenije. Kolegij predsednika državnega zbora je na svoji 50. redni seji 18.
               januarja 2006 odločil, da se predloženi zakon obravnava po nujnem postopku. Pred
               obravnavo predlaganega zakona je odbor zavrnil predlog, da se v okviru iste točke
               opravi tudi obravnava predloga zakona o dopolnitvi zakona o zdravstvenem varstvu in
               zdravstvenem zavarovanju z oznako J, v skladu s tretjim odstavkom 117. in 127. člena
               poslovnika državnega zbora dnevnega reda, ter se seznanil s pobudo Slovenske
               nacionalne stranke za vložitev zahteve za razpis predhodnega zakonodajnega
               referenduma k obravnavanemu predlogu zakona.</p>
               <p>Predsednik predlagatelja je v dopolnilni obrazložitvi členov povedal, da je namen
               predlaganega zakona in njegove obravnave po nujnem postopku preprečiti težko
               popravljive posledice delovanja države in zaščita javnega interesa, da se
               preoblikovanje vzajemne zdravstvene zavarovalnice, ki je bilo začeto v nasprotju z
               interesi več kot milijona zavarovancev, članov družbe, uredi s posebnim zakonom. V
               nadaljevanju je povedal, da je bila Vzajemna ustanovljena leta 1998 neposredno in pod
               posebnimi pogoji zakona o zdravstvenem varstvu in zdravstvenem zavarovanju. Vlada ne
               nasprotuje njenemu preoblikovanju, toda o njem bi morali na podlagi kriterijev in
               določb posebnega zakona odločati njeni zavarovanci. Predstavnik zakonodajno-pravne
               službe je povedal, da se pripombe iz pisnega mnenja zakonodajno-pravne službe
               upoštevane v predlaganih amandmajih odbora. Predstavnik Vzajemne-zdravstvene
               zavarovalnice je izrazil pomisleke nad predlaganim nujnim postopkom za obravnavo
               predlaganega zakona in povedal, da postopek preoblikovanja Vzajemne v delniško družbo
               določa že zakon o zavarovalništvu ter da statusna oblika zavarovalnice ne vpliva na
               varnost njenih zavarovancev. Poudaril je, da bi bila Vzajemna kot delniška družba na
               trgu enakovredna ostalim zavarovalnicam.</p>
               <p>Predstavnica Zveze potrošnikov Slovenije je izrazila podporo predlaganemu zakonu in
               menila, naj o preoblikovanju Vzajemne odločijo zavarovanci, saj bo tako upoštevan
               namen, za katerega je bila ustanovljena, to je stabilnost davčnega zavarovanja.</p>
               <p>Predstavnik agencije za zavarovalni nadzor je povedal, da je agencija večkrat
               postopala zoper skupščino Vzajemne predvsem zaradi kršitev medgeneracijske
               vzajemnosti in delovanja zoper koristi svojih zavarovancev. V Evropski uniji
               obstajajo večinoma vzajemne zavarovalnice, zato je izrazil podporo predlaganemu
               zakonu in menil, da se z zakonsko ureditvijo tega zdravstvenega zavarovanja že zelo
               zamuja. Članice in člani odbora so v razpravi podprli predlagani zakon, ki bo
               preprečil nenadzorovano preoblikovanje Vzajemne, zaradi katere bi bilo oškodovanih
               več kot milijon slovenskih državljanov, ki so ostali njeni zavarovanci prav zato, ker
               jo je ustanovila država in ker verjamejo, da jih bo država zaščitila. Menili so, da
               prihaja do soočenja javnega interesa, to je dostopa do zdravstvenih storitev, ter
               zasebnega interesa, torej želje po dobičku, zato je za preoblikovanje Vzajemne nujno
               visoko soglasje njenih zavarovancev, saj bo le tako zaščiten javni interes ter
               zadoščeno elementom solidarnosti med mladimi in starimi ter zdravimi in bolnimi, ki
               naj ostanejo temelj Vzajemne. V razpravi je bilo izraženo tudi pričakovanje, da bo
               agencija za zavarovalni nadzor preprečila preoblikovanje Vzajemne v nasprotju z
               interesi njenih zavarovancev. Opozorjeno je bilo tudi na odprto pismo sindikata,
               zdravstvenega in socialnega varstva, ki nasprotuje vsakršnemu preoblikovanju
               Vzajemne. Odbor je na podlagi pripomb iz pisnega mnenja zakonodajno-pravne službe
               sprejel svoje amandmaje k 1. členu, k 2. členu, k naslovu poglavja v prehodni
               določbi, k 3. členu in k naslovu zakona. V nadaljevanju je odbor glasoval o vseh
               členih zakonskega predloga skupaj in jih sprejel. Z vključitvijo sprejetih amandmajev
               v zakonski predlog je odbor določil besedilo dopolnjenega predloga zakona, ki je
               sestavni del poročila in je predmet današnje obravnave. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp5">

               <speaker>PREDSEDNIK FRANCE CUKJATI:</speaker>

               <p>Hvala, gospodu Germiču. Prehajamo na predstavitev stališč poslanskih skupin. Gospod
               Sašo Peče bo predstavil stališče poslanske skupine Slovenske nacionalne stranke.
               Prosim.</p>
            </sp>
            <sp xml:id="SDZ4-Izredna-15-2006-01-20.sp6">

               <speaker>SAŠO PEČE:</speaker>

               <p>Spoštovani prisotni. Državni zbor kot zakonodajna veja oblasti je 1998 leta s
               področja zavarovalništva napisal v okvir zakona, da je družba Vzajemna last članov.
               Vlada Republike Slovenije in vsi vi, ki podpirate predlog vlade, anulirate to.</p>
               <p>Državni zbor je leta 2005, torej lanskega leta v tej isti sestavi, zapisal, da so
               zavarovanci tudi člani. Danes tudi to anulirate. Leta 2000 je prejšnji državni zbor
               sprejel preoblikovanje Vzajemne v delniško družbo. Kdor pozna vsebino predloga
               zakona, ki ga v proceduro pošilja vlada Republike Slovenije, se zaveda oziroma se
               mora zavedati, da seveda vlada otežuje preoblikovanje v delniško družbo. Danes imamo
               s predmetnega zavarovalnega življenja v Republiki Sloveniji 3 zavarovalnice. Dve od
               teh sta lahko delniški družbi, lahko uporabljata določbe zakona o gospodarskih
               družbah, se prilagajata razmeram na trgu, razmeram na domačem in tujem trgu, tretji,
               Vzajemni, pa tega preoblikovanja ne dovolite. Ne dovolite s tovrstnim sprejemom
               oziroma s sprejemom, kot mu bomo priča danes oziroma v ponedeljek ali v prihodnjih
               dneh. Da se je v tem obdobju dogajalo marsikaj, kar ni v skladu s slovensko
               zakonodajo, vemo vsi. Da je bilo v tem obdobju izrečenih mnogo neresnic, naj izhajajo
               iz vaše vladne nevednosti ali pa zaradi drugega interesa, vemo tudi vsi. Začel pa je
               veliko napako delati tudi ta državni zbor oziroma vodstvo državnega zbora. Podleglo
               je vladi Republike Slovenije v tistem delu, kjer državni zbor izgublja svojo
               suverenost in s tem izgublja možnost izkoriščanja tretje veje oblasti. Vlada
               Republike Slovenije je zakon, ki ga danes obravnavamo, poslala državnemu zboru v
               nujnem postopku in utemeljevala, da gre za javni interes. Vlada Republike Slovenije
               je svojo utemeljitev po nujnem postopku podala z javnim interesom. Gospodje in gospe,
               poslanke, poslanci, ali to pomeni, da vsi tisti zakoni, ki jih sprejemamo po rednem
               zakonodajnem postopku, pa niso več v javnem interesu? In dokler bo državni zbor
               sprejemal tovrstno obrazložitev, toliko časa se pač moramo zavedati, da smo odločitev
               oziroma možnost odločanja o zakonih, sprejemanju ali potrditvi, dali v roke vladi
               Republike Slovenije. Tega državni zbor, vodstvo državnega zbora ne bi smelo dovoliti.</p>
               <p>Ko sem ravno pri besedi, dovolite, da v teh petih minutah oziroma kolikor jih še
               imam, poudarim tiste največje zmote, o katerih nam govori predlagatelj zakona. V 2.
               členu oziroma v 1. členu, glede na to, da ste jih preoblikovali, da ste lahko zavrgli
               referendumsko pobudo Slovenske nacionalne stranke, ste zapisali, da je potrebno v
               okviru nekega drugega zakona določiti pravico ustanovitelja družbe za Vzajemno
               zavarovanje. S tem težite k tako imenovani ponovni uveljavitvi oziroma oživitvi pojma
               nacionalizacije. Dejstvo je, da kdorkoli je hotel biti seznanjen, očitno niste
               hoteli, se ve oziroma bi moral vedeti, da je Zavod za zdravstveno zavarovanje
               Slovenije leto 1997 končal z izgubo v višini 2 tisoč 556 milijonov slovenskih
               tolarjev. V letu 1998 je začel povečevati premije, in sicer v letu 1998 so bile
               premije povečane za trikrat ali v procentih rečeno za 92,7% so več plačevale
               zavarovanke in zavarovanci. Podražitev se je odvila tudi v prihodnjem letu, 1999 -
               leta. In iz tega denarja, gospodje in gospe, tudi seveda predlagatelj zakona, to je
               bil ustanovitveni kapital Vzajemne. Vzajemna ni nastala iz drugega denarja. In če so
               zavarovanke in zavarovanci ustanovili tudi kapitalsko Vzajemno, potem je prav, da
               imajo danes pravico pri preoblikovanju do deleža te družbe, torej do delnic. In k
               temu težimo v Nacionalni stranki.</p>
               <p>Vlada Republike Slovenije zasleduje drugi cilj, cilj, še enkrat ga bom prebral:...
               "ter določi pravico ustanovitelja družbe za vzajemno zavarovanje." Teh pravic,
               gospodje in gospe, ni. V vladnem primeru gre za tipičen primer nacionalizacije
               tistega, kar so ali pa smo zavarovanke in zavarovanci plačevali preko previsokih
               premij.</p>
               <p>V okviru poslanske skupine Slovenske nacionalne stranke, predloga zakona seveda ne
               bomo podprli. Hvala.</p>
            </sp>
            <sp xml:id="SDZ4-Izredna-15-2006-01-20.sp7">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Gospod Vasja Klavora bo predstavil stališče poslanske
               Demokratične stranke upokojencev Slovenije. Prosim.</p>
            </sp>
            <sp xml:id="SDZ4-Izredna-15-2006-01-20.sp8">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovane poslanke in poslanci! V naši poslanski
               skupini bomo podprli predlog zakona, s katerim se skuša preprečiti nenačrtovane
               privatizacije do sedaj Vzajemne družbe.</p>
               <p>Prepričani smo, da je potrebno Vzajemno-zavarovalno družbo, ki ponuja dopolnilno
               zdravstveno zavarovanje, ohraniti razvijati, ter jo napraviti njenim članom kar
               najbolj prijazno. Prepričani smo, da oblika vzajemnosti vsebuje element socialnosti
               oziroma socialne ekonomije, ki ga označuje v neprofit usmerjeno delovanje v skupno
               dobro vseh članov. V tej organizacijski obliki smo člani Vzajemne tako v vlogi
               zavarovanca kot zavarovalca. Tudi samo število zavarovancev, ki so ostali pri
               Vzajemni, dokazuje, da so se ljudje odločali za načelo vzajemne solidarnosti, načelo
               neprofitnosti in medsebojne pomoči oziroma da se niso opredelili za profitni vidik,
               ki ga izkazujejo obstoječe delniške družbe.</p>
               <p>Po našem mnenju je šlo za opredeljevanje za Vzajemno za nek referendum, s katerim so
               se ljudje opredelili za načelo vzajemnosti proti načelu profitnosti. Menimo, da s
               podaljševanjem roka za preoblikovanje Vzajemne družbe ne bomo rešili celotnega
               problema, bomo pa z določitvijo roka določili čas, da realiziramo tisti del
               koalicijske pogodbe, ki nas zavezuje, da moramo čim prej določiti košarico osnovnih
               zdravstvenih pravic, ki bodo dostopne vsem zavarovancem za plačilo po sistemu popolne
               solidarnosti, in da vse, kar ne pride v to košarico, ni del obveznega zavarovanja,
               ampak je le-to lahko prepuščeno delniškim družbam. Namreč, sedanja organizacija
               zdravstvenih pravic dopušča iztrganje dopolnilnega zavarovanja, ki je del obveznega
               zavarovanja, iz sistema, ter postavitev le-tega v denarno obliko, ki je po svoji
               vsebini povsem nasprotna načelom vzajemnosti. Znano nam je, da so vzajemne
               zavarovalnice cenejše in prijaznejše zlasti do starejših občanov. Poskus, da bi
               ukinili Vzajemno, izraža globoko nezaupanje v ljudi, da bi bili le-ti sami sposobni
               poskrbeti za svoje zdravstveno in socialno varnost. Takšne rešitve izkazujejo
               nezaupnico do ljudi tudi v smislu, da državljani niso zmožni oziroma samostojni v
               ekonomskem življenju družbe in da lahko le delniški lastniki zavarovalnic poskrbijo
               za navadnega državljana.</p>
               <p>V poslanski skupini smo prepričani, da preoblikovanje Vzajemne v delniško družbo ni
               javni interes, še manj pa interes zavarovancev in da so vsi zapleti posledica
               nedelovanja inštitucij, ki bi morale nadzirati navedeno področje zavarovanja oziroma
               da so bile bolj naklonjene tistim, ki so skušali zadeve privatizirati, kot pa
               interesu zavarovancev.</p>
               <p>V poslanski skupini zato odločno zavračamo vse poskuse privatizacije Vzajemne, ker
               zagovarjamo vzajemnost, saj menimo, da bi lahko na ta način zagotovili cenejšo mrežo
               zdravstvenega zavarovanja. Prepričani smo, da v zdravstveni sferi zdravstveno
               področje, kjer bi se ustvarjali dobički na podlagi osnovnih zdravstvenih zavarovanj,
               ne more biti del zdravstvenega zavarovalnega področja. Na osnovi vsega povedanega
               bomo predlog zakona podprli. Hvala.</p>
            </sp>
            <sp xml:id="SDZ4-Izredna-15-2006-01-20.sp9">

               <speaker>PREDSEDNIK FRANCE CUKJATI:</speaker>

               <p>Hvala, gospodu Klavori. Gospod Franc Jazbec bo predstavil stališče poslanske skupine
               Slovenske demokratske stranke.</p>
            </sp>
            <sp xml:id="SDZ4-Izredna-15-2006-01-20.sp10">

               <speaker>FRANC JAZBEC:</speaker>

               <p>Hvala lepa, gospod predsednik. Spoštovani gospod minister, kolegice in kolegi! V
               poslanski skupini Slovenske demokratske stranke bomo novelo zakona o zdravstvenem
               zavarovanju in zdravstvenem varstvu seveda podprli. Podprli jo bomo v interesu vseh
               tistih 100.000 zavarovancev, ki jim niso bili izdani certifikati v lanskem decembru,
               podprli jo bomo v interesu tistih 80.000 zavarovancev, katerim že od leta 1998
               plačuje ministrstvo za delo, družino in socialne zadeve zavarovanje, pa jih je
               Vzajemna zavarovalnica konec lanskega leta samovoljno izključila iz sistema
               zavarovanja pri Vzajemni zavarovalnici. Podprli bomo novelo zakona tudi zato, ker
               želimo zaščiti javni interes in pa seveda interes vseh zavarovancev.</p>
               <p>Ne nazadnje je novelo zakona, ki jo je včeraj obravnaval odbor za zdravstvo, podprla
               vseh 6 poslanskih skupin, ki so sodelovale pri obravnavi tega zakona na odboru, kar
               daje temu zakonu bistveno večjo legitimnost. Vzajemna zdravstvena zavarovalnica je
               bila v bistvu ustanovljena s sredstvi Zavoda za zdravstveno varstvo Slovenije. Tu je
               bil podan oziroma prenesen ves osnovni kapital, ki ga je za zagon imela Vzajemna
               zavarovalnica. Bila so prenesena osnovna sredstva in bili so preneseni vsi posli, vsi
               spiski takratnih zavarovancev. Zaradi vsega navedenega bo poslanska skupina kompletno
               novelo zakona skupaj z vsemi amandmaji, ki so bili obravnavani na odboru za
               zdravstvo, podprla. Poslanska skupina pa ne bo podprla amandmaja, ki je danes prišel
               že v medmrežje in želi ponovno razvrednotiti že obravnavano in na odboru sprejeto
               novelo zakona. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp11">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jazbecu. Dr. Marko Pavliha bo predstavil stališče poslanske skupine
               Liberalne demokracije Slovenije. Prosim.</p>
            </sp>
            <sp xml:id="SDZ4-Izredna-15-2006-01-20.sp12">

               <speaker>DR. MARKO PAVLIHA:</speaker>

               <p>Hvala, gospod predsednik. Gospod minister s sodelavko, cenjene kolegice in kolegi!
               Verjetno se še spomnite, da smo v poslanskem klubu Liberalne demokracije sredi meseca
               decembra na 12. redni seji postavili poslansko vprašanje predsedniku vlade glede
               Vzajemne in glede njegovega odgovora tudi zahtevali razpravo v državnem zboru. Žal je
               tedaj naša pobuda naletela na gluha ušesa, danes pa lahko ugotovimo, da so
               prizadevanja Liberalne demokracije pohvalno naletela na odziv in bomo zato tudi
               podprli predlog zakonskih sprememb, vendar pa menimo, da so se zgodile mnogo
               prepozno. Še vedno je namreč aktualno vprašanje, zakaj je vlada tako pozno ukrepala
               in kot kaže ne bo preprečila divje privatizacije Vzajemne-zdravstvene zavarovalnice,
               ki vodi v katastrofalno oškodovanje države oziroma državljank ter državljanov
               predvsem pa v omajanje njihovega zaupanja v celotni finančni sistem naše države.
               Opozicija je že pred časom poskušala preprečiti vsaj del manevrov Vzajemne, saj je ob
               sprejemanju novele zakona o zdravstvenem zavarovanju predlagala, da bi Zavod za
               zdravstveno zavarovanje Slovenije lahko ponovno izvajal tudi dopolnilna zavarovanja.
               Žal ta pobuda ni bila sprejeta. Kaj je v tem primeru počela vlada? Odgovor ministra
               za zdravje je pričujoči zakonski poseg, zaman pa čakamo na državotvoren odziv
               ministra za finance, gospoda dr. Bajuka, ki je odgovoren za področje zavarovalništva
               in tudi za agencijo za zavarovalni nadzor, ki je po ustaljeni navadi tudi tokrat
               daleč prepozno odreagirala. Drži, da je končno začela postopek za odpravo
               protipravnega ravnanja Vzajemne, vendar obstaja velika bojazen, da bodo nadzorni
               mlini mleli prepočasi in da se bo medtem zgodilo najhujše, kar ne bo mogoče več
               popraviti. Danes na zatožni klopi ni Vzajemna ali njena uprava, danes govorimo o
               dopolnilnih zdravstvenih zavarovanjih, o usodi več kot milijona zavarovalcev v javnem
               interesu, za katerega je odgovorna vlada gospoda Janše. In kaj je naredila vlada?
               Zanimivo je, da se je Vzajemna v zadnjem času celo začela obnašati kooperativno. Od
               agencije za zavarovalni nadzor je prosila za odgovore, kako naj preoblikuje svojo
               skupščino, da bo bolj relevantno odražala interes vseh zavarovancev, potem pa je
               dobila odgovor, in tukaj imam dopis 4.1. od agencije, da za to ni pristojna, naj
               povpraša ministra za zdravje. Minister za zdravje pa 5.1. odgovori, citiram samo del
               tega dopisa: "...zato vam svetujemo, da si v konkretnem, v kolikor odgovora na
               vprašanja, zastavljena v vašem dopisu ne boste našli sami oziroma s pomočjo vaših
               pravnih strokovnjakov, najamete ustrezne svetovalce." Tako odgovorno se obnaša
               ministrstvo za zdravje, ki je odgovorno za to področje.</p>
               <p>Namero Vzajemne in tudi delovanje države kritizira več strokovnjakov. Nam omenim
               samo prof. Ivanka, vodilnega zavarovalnega strokovnjaka v Sloveniji in tudi dekana
               mariborske pravne fakultete, ki opozarja na katastrofalne posledice demutualizacije.
               In naj omenim tudi bivšega predsednika strokovnega sveta agencije za zavarovalni
               nadzor, gospoda Dušana Kidriča, ki pravi, da se bo zgodilo naslednje, citiram:
               "Razdelitev certifikatov, nizko vrednotenje družbe, še nižja odkupna cena
               certifikatov in pozneje delnic, koncentracija pri redkih posameznikih ali mogoče celo
               menedžerski odkup, prodaja tujemu kupcu pod firmo strateškega partnerstva." In
               zaključi, da ni popolnoma nobenih ekonomskih razlogov, da se Vzajemna preoblikuje.
               Seveda obstajajo pa druge možnosti, ampak žal za to nimamo ta trenutek časa.</p>
               <p>Predlog zakonskih sprememb je boljše kot nič, vendar sedaj pričakujemo od vlade, da
               nam ponudi koncept, da nam ponudi strategijo za zaščito javnega interesa na področju
               dopolnilnih zdravstvenih zavarovanj. V poslanskem klubu Liberalne demokracije se
               strinjamo, da člani Vzajemne dobijo delnice, če jih želijo dobiti, ampak naj o tem ne
               odloča le 33 ljudi, ki sedaj sestavljajo skupščino in naj se to zgodi na pravičen
               način, na podlagi preciznih določb posebnega zakona. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp13">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pavlihi. Gospod Bojan Kontič bo predstavil stališče poslanske skupine
               Socialnih demokratov. Prosim.</p>
            </sp>
            <sp xml:id="SDZ4-Izredna-15-2006-01-20.sp14">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister, kolegice in kolegi! V
               poslanski skupini Socialnih demokratov bomo predlagani predlog zakona podprli oziroma
               ga podpiramo kljub temu, da danes o njem ne bomo odločali. Socialni demokrati
               podpirajo ukrepe, ki naj bi zaščitili socialno varnost posameznikov in skupin in
               ocenjujemo, da je namen tega zakona dober. Poseg zamuja in bi vlada lahko oziroma bi
               morala rešitve predlagati prej, a kljub vsemu bolje pozno kot nikoli. Vsi ti zapleti,
               ki smo jim priča, vodijo vsekakor k temu, da bi z onemogočanjem sprejema tega zakona
               dali zavarovalnici dovolj časa, da izpelje proces preoblikovanja, preden ji to ta
               zakon onemogoči. Zakon oziroma predlog zakona, ki ga je sprejela vlada in ga
               posredovala v parlamentarno proceduro, je odbor za zdravstvo vsebinsko nadgradil.
               Pridružujemo se oceni, da je bilo potrebno v zakon zapisati, da je preoblikovanje
               Vzajemne v delniško družbo le možnost, ki bo natančno opredeljena z zakonom. To naj
               bi bil način, ki bo omogočil, da se zavarovanci odločijo sami, kakšno zavarovalnico
               želijo. Mnogo zavarovancev je ostalo v Vzajemni tudi ali predvsem zaradi vzajemnosti
               oziroma solidarnosti, ki ji v zavarovalnici Vzajemna pravijo "jaz zate, ti zame".
               Predlog zakona torej ne napoveduje neizogibnega lastninskega preoblikovanja, ampak
               napoveduje zgolj zakonsko opredelitev in določitev pogojev ter postopkov, odločitev
               pa bodo sprejeli predstavniki zavarovancev. Pri tem bo treba vsekakor doseči najširše
               soglasje vseh zavarovancev, tudi tistih, ki danes niso upoštevani, in temu bo treba
               nameniti posebno pozornost. Mnogi že danes nasprotujejo oziroma nasprotujemo
               lastninskemu preoblikovanju in bodo temu nasprotovali tudi, ko bo predlagana zakonska
               ureditev uveljavljena. To je mogoče sklepati tudi iz odprtega pisma sindikata
               zdravstva in socialnega varstva.</p>
               <p>Pomembna je tudi ocena, da je upravičeno pričakovanje, da se bodo premije
               dopolnilnega zavarovanja bistveno povišale. Torej, najprej smo zavarovanke in
               zavarovanci prejeli certifikate z obljubo, da s tem postajamo lastniki zavarovalnice.
               Temu nato sledi dvig premije, ki je v interesu zavarovanca lastnika, in hkrati
               nezaželena poslovna poteza v očeh zavarovanca plačnika zavarovalne premije.</p>
               <p>Pri preoblikovanju vzajemne zavarovalnice v delniško družbo se soočita javni interes
               na eni strani, kar vsekakor je dostop do zavarovanj ter tako posledično dostopnost do
               zdravstvenih storitev vsem socialnoekonomskim skupinam, in na drugi strani zasebni
               interes. Delniške družbe so kapitalske družbe in že sam njihov naziv pove, da jim na
               prvem mestu ni solidarnost, ampak to, kar lastniki kapitala pričakujejo - dobiček
               torej. In če citiram gospo Mlakar, ki vsekakor je strokovnjakinja na področju
               zavarovalništva: "Delniške družbe sledijo interesu kapitala delničarjev." Premije v
               delniških družbah vsebujejo tudi dodatek za dobiček delničarjev in se v večji meri
               porabljajo tudi za druge namene, za razvoj drugih zavarovanj, za visoke plače uprav,
               za propagando, za pokrivanje izgub drugih zavarovanj in podobno. V primeru nastanka
               delniške družbe lahko pričakujemo, da bodo obratovalni stroški in s tem premije
               dopolnilnega zavarovanja bistveno višje od sedanjih, organi novonastale delniške
               družbe pa bodo uveljavljali interese delničarjev. Pri tem ni odveč tudi opozorilo, da
               tudi sedaj veljavni zakon ne ureja ustrezne zastopanosti zavarovancev v skupščini
               Vzajemne. Če bi bili zavarovanci ustrezno zastopani, tega strahu pred sejo skupščine
               Vzajemne vsekakor ne bi bilo.</p>
               <p>Glede na zaplete pri sprejemanju tega zakona v poslanski skupini Socialnih
               demokratov pričakujemo, seveda upravičeno, ustrezno ukrepanje agencije za zavarovalni
               nadzor.</p>
            </sp>
            <sp xml:id="SDZ4-Izredna-15-2006-01-20.sp15">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kontiču. Gospa Mojca Kucler Dolinar bo predstavila stališče poslanske
               skupine Nove Slovenije.</p>
            </sp>
            <sp xml:id="SDZ4-Izredna-15-2006-01-20.sp16">

               <speaker>MOJCA KUCLER DOLINAR:</speaker>

               <p>Hvala lepa, predsednik. Lep pozdrav, minister, kolegice in kolegi poslanci! V
               poslanski skupini Nove Slovenije-Krščanske ljudske stranke podpiramo predlog zakona.
               Predvsem podpiramo namen zakona, to je, da se uredi trenutna situacija. Da se
               razjasnijo in uredijo pravila za morebitno preoblikovanje zavarovalnice z zakonom, ki
               mora prvenstveno izražati javni interes. Tisti javni interes, ki smo ga tudi zapisali
               v okviru sprememb in dopolnitev zakona v lanskem letu. To je tisti javni interes, ki
               ga mora poosebljati tudi zavarovalnica Vzajemna. Poleg tega načela je osnova za
               funkcioniranje sistema tudi medgeneracijska vzajemnost, zato je tudi to potrebno
               ohraniti. Vprašljiva se nam zdi trenutna sestava skupščine Vzajemne. Ali res zastopa
               vse njene člane? Sprašujemo se, zakaj predstavniki Vzajemne nikjer še niso podrobneje
               predstavili prednosti, pa tudi morebitnih slabosti, ki bi jih napovedano
               preoblikovanje prineslo njenim članom. Zakon podpiramo, da se odvrne vsak dvom v
               morebitno oškodovanje njenih članov, prepreči odločitve zavarovalnice v tem času, ko
               je bilo veliko razgretih, ne samo različnih mnenj, temveč tudi čustev, in predvsem
               zaradi tega, ker pravijo, da dokler v srcu gori, je v glavi dim in v tem trenutku ni
               mogoče sprejemati pametnih odločitev, zato je potrebno, da to prekinemo z današnjim
               predlogom zakona.</p>
               <p>Predvsem pa v naši poslanski skupini pričakujemo, da se bodo tudi predstavniki
               zavarovalnice vključili v nadaljnje sodelovanje, predvsem v prid njenih članov.</p>
            </sp>
            <sp xml:id="SDZ4-Izredna-15-2006-01-20.sp17">

               <speaker>PREDSEDNIK FRANCE CUKJATI:</speaker>

               <p>Hvala, gospe Kuclerjevi. Gospod Mihael Prevc bo predstavil stališče poslanke skupine
               Slovenske ljudske stranke. Prosim.</p>
            </sp>
            <sp xml:id="SDZ4-Izredna-15-2006-01-20.sp18">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani minister, spoštovane kolegice in
               kolegi!</p>
               <p>Danes po nujnem postopku obravnavamo zakon o spremembah in dopolnitvah zakona o
               zdravstvenem varstvu in zdravstvenem zavarovanju. Zakaj po nujnem postopku? Zopet se
               je pokazalo, da je zakonodaja, ki ureja Vzajemno zdravstveno zavarovalnico,
               pomanjkljiva, celo zelo pomanjkljiva in nedorečena. Ravno pomanjkljiva zakonodaja je
               tista, ki je v Sloveniji že v preteklosti mnogim omogočala neupravičeno bogatenje pri
               privatizaciji slovenskega gospodarstva. Po našem mnenju se v primeru Vzajemne
               ponavlja prav podobna zgodba.</p>
               <p>Je pa tokrat zadeva še bolj problematična, saj gre za zavarovalnico, pri katerih je
               zavarovanih kar polovica naših državljank in državljanov. Kakršnakoli privatizacija
               bi bila sprejemljiva le v primeru, da bi bila v interesu vseh zavarovancev. Verjetno
               bo marsikdo dejal, da politika posega na področje privatizacije Vzajemne, kar naj ne
               bi bila naša naloga. Ob tem moramo poudariti, da privatizaciji ne nasprotujemo, smo
               pa odločno proti takšnemu preoblikovanju Vzajemne, ki bi kakorkoli oškodovala svoje
               zavarovance. Zato podpiramo predlog vlade Republike Slovenije, da morebitno
               preoblikovanje Vzajemne uredi zakon. Posebej bi radi opozorili na postopek Agencije
               za zavarovalni nadzor po zakonu o zavarovalništvu, ki ugotavlja številne kršitve
               zakonov pri postopkih preoblikovanja Vzajemne. Kot je znano, zaradi pritožbenih
               postopkov agencija še ni izdala pravnomočnih odločitev. Vzajemna se seveda ves čas,
               sklicuje ravno na interese svojih zavarovancev, češ da je preoblikovanje potrebno
               prav zaradi zavarovancev oziroma v njihovo korist. Če bi bilo predstavnikom Vzajemne
               res kaj do interesa članstva oziroma zavarovancev, bi mirno počakali in sodelovali
               pri oblikovanju zakonodaje, ne pa hiteli s postopki in skupščino, na kateri
               posameznik nima popolnoma nobene moči. Vse hitenje v smeri hitre privatizacije pa
               daje občutek, da gre tudi pri tej privatizaciji za že preizkušeno metodo, o čemer je
               v časniku Delo pisal gospod Dušan Kidrič, nekdanji predsednik strokovnega sveta
               agencije za zavarovalni nadzor. Čeprav je bil danes že omenjen, ga omenjam tudi sam,
               in sicer takole pravi: "Začeti postopek privatizacije napoveduje prvič, razdelitev
               certifikatov, drugič, nizko ovrednotenje družbe, tretjič, še nižja odkupna cena
               certifikatov in pozneje delnic, četrtič, koncentracija pri redkih posameznikih in
               petič, prodaja tujemu kupcu pod firmo strateškega partnerstva. Rezultat tega pa bi
               bil, da bi zavarovanci izgubili upravljavske pravice. Dolgoročno pa bi lastniki in
               uprava po prodaji tujemu strateškemu "partnerju", zaradi prevzemne premije še dodatno
               obogatela."</p>
               <p>V poslanski skupini Slovenske ljudske stranke pričakujemo, da bo zlasti agencija za
               zavarovalni nadzor opravila svoje delo in čim prej pravnomočno zaključila začete
               postopke ugotavljanja kršitev zakonodaje na privatizaciji Vzajemne, čeprav se bojimo,
               da bo za to zmanjkalo časa. Še posebej pa bi apelirali na novinarje in medije, da
               raziščejo tista ozadja te privatizacije, ki jih mi ne moremo. Za enkrat se novinarji
               s primerom Vzajemne po našem mnenju premalo ukvarjajo, še posebej, če spremljamo
               opozorila raznih strokovnjakov in poznavalcev, da gre v primeru Vzajemne za "rop
               stoletja". Vodstvo Vzajemne se je privatizacije nedvomno "dobro lotilo". Postopke so
               začeli hitro in s kratkimi koraki, ki bodo, vsaj tako kaže, onemogočili ustavitev
               postopkov ter s tem tudi zaščito interesov naših državljank in državljanov.</p>
               <p>V poslanski skupini Slovenske ljudske stranke bomo storili vse, da se prepreči
               kakršnokoli oškodovanje zavarovancev Vzajemne. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp19">

               <speaker>PREDSEDNIK FRANCE CUKJATI:</speaker>

               <p>Hvala, gospodu Prevcu. Končali smo s predstavitvijo stališč poslanskih skupin.
               Izvolite gospod Grims, proceduralni predlog.</p>
            </sp>
            <sp xml:id="SDZ4-Izredna-15-2006-01-20.sp20">

               <speaker>MAG. BRANKO GRIMS:</speaker>

               <p>Hvala za besedo. Spoštovani gospod predsednik, spoštovane kolegice in kolegi!
               Poglejte, zelo pozorno sem poslušal današnjo razpravo in izjemno visoka stopnja
               soglasja je bila tukaj dosežena. Predstavniki poslanskih skupin, ki skupaj zajemajo
               več kot 80 članov tega spoštovanega zbora oziroma več kot 90% celotnega državnega
               zbora, so podprli temeljne rešitve, ki so zajete v tem zakonu. Skupni imenovalec
               poleg te podpore v vsej razpravi pa je bil hkrati izražen strah, da so predlagane
               spremembe prepozne in da bi lahko prišlo do izigranja prava v tistem smislu, ko
               temelji na besedi "pravičnost". Seveda sem prepričan, da je zaradi tega soglasja, če
               to želimo in če je bilo dano soglasje, ki je bilo tukaj predstavljeno, res iskreno,
               odveč. Moj predlog je, da prekinemo s svojim delom na način, ki je bil do tega
               trenutka prisoten, in da nadaljujemo na osnovi členov 172 do 183 Poslovnika Državnega
               zbora, kar seveda v praksi pomeni, da prekinemo svoje delo kot zakonodajalec in ga
               nadaljujemo kot ustavodajalec. Predlagam, glede na doseženo stopnjo soglasja, ki je
               bila tukaj izražena, da skličete kolegij, na katerem se prouči možnost, da če je bilo
               to predstavljeno soglasje res iskreno, se te temeljne rešitve prilijejo v obliko
               ustavnega zakona, ki je lahko ob ustrezno pospešenem postopku sprejet do konca
               prihodnjega tedna, v torek je recimo prva seja ustavne komisije, v sredo izredna seja
               državnega zbora, v četrtek druga seja ustavne komisije, v petek dokončen sprejem in s
               tem, ko bi bil sprejet ustavni zakon, postanejo vsi ti pomisleki odveč. Brezpredmeten
               je predlog zakona, brezpredmetna je referendumska pobuda, brezpredmeten, če bi bil
               ustavni zakon ustrezno definiran, je celo sklic tiste seje skupščine Vzajemne, o
               kateri se vsi danes tukaj pogovarjamo. To je pravna pot, ki je brezhibna, ki je še
               kako možna, ki je bila že uporabljena v tem državnem zboru, ne samo enkrat, večkrat.
               In tudi, ko gre za gospodarske rešitve, je bil precedenčni primer na ustavnopravni
               ravni že dan. Spomnil bi vas na zgodbo o ustanovitvi Nove Ljubljanske banke. Tudi
               takrat smo skupaj branili javni interes, interes vseh občank in občanov, predlagam,
               da tudi danes storimo tako. Hvala.</p>
            </sp>
            <sp xml:id="SDZ4-Izredna-15-2006-01-20.sp21">

               <speaker>PREDSEDNIK FRANCE CUKJATI:</speaker>

               <p>Hvala za proceduralni predlog. Po posvetu s strokovno službo prekinjam sejo in
               sklicujem posvet z vodji poslanskih skupin. Sejo bomo nadaljevali ob 12. uri. Čez eno
               uro.</p>
               <p>To nisem dal na glasovanje. Lahko sam po 73. členu prekinem sejo. Prosim vse vodje
               poslanskih skupin, da se dobimo v sobi 217.</p>
               <p>(Seja je prekinjana ob 11.00 uri in se je nadaljevalo ob 12.05 uri.)</p>
            </sp>
            <sp xml:id="SDZ4-Izredna-15-2006-01-20.sp22">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo državnega zbora.</p>
               <p>Obveščam vas, da smo opravili posvet z vodji poslanskih skupin in ugotovili, da je
               najboljša možnost, da nadaljujemo sejo, tako kot je bilo rečeno, do zaključka druge
               obravnave. V ponedeljek pa bo v vsakem primeru nadaljevanje seje ob 16.00 uri.</p>
               <p>V tem času ste na klopi dobili predlog amandmaja k 3. členu zakona, ki ga je vložila
               Liberalna demokracija Slovenije. Predlagani amandma dajem v razpravo. Kdo želi
               razpravljati? Gospod Pavliha, imate besedo.</p>
            </sp>
            <sp xml:id="SDZ4-Izredna-15-2006-01-20.sp23">

               <speaker>DR. MARKO PAVLIHA:</speaker>

               <p>Hvala lepa, gospod predsednik. Ponovno lep pozdrav vsem skupaj! Glede na to, da sem
               imel prej pri uvodni predstavitvi omejen čas, bi zdaj povedal nekaj več besed, zakaj
               naš amandma. Zakaj menimo, da bi bilo treba v vmesnem obdobju, če se slučajno
               vzajemna družba odloči za demutualizacijo, zakaj bi bilo treba v tem vmesnem obdobju
               prekiniti vse postopke, ki očitno že zelo intenzivno tečejo, in pridobiti vse tiste
               akte, ki zaenkrat še manjkajo. Ti pa so zlasti na eni strani soglasje oziroma
               pozitivno mnenje določenega številka zavarovancev in na drugi strani dovoljenje
               agencije za zavarovalni nadzor.</p>
               <p>Verjetno se boste spomnili, da je po slovenski ustavi in tudi po evropskem pravu ter
               mednarodnem pravu pravica do zdravstvenega varstva ena od ključnih pravic. To pravico
               zagotavljamo na več načinov, zlasti z obveznimi zavarovanji. V 90. letih pa smo
               ugotovili, da doplačila za dopolnilna zavarovanja nujno zahtevajo reorganizacijo
               sistema. Ideja, ki je pri nas prevladala, je bila v obliki ustanovitve vzajemne
               zavarovalnice. Tu se je treba vprašati, kdo je bil ustanovitelj vzajemne
               zavarovalnice. Ustanovitelj je bil Zavod za zdravstveno zavarovanje, v katerem smo
               praktično vsi, vseh 2 milijona državljank in državljanov, kar pomeni, da smo posredno
               vsi udeleženi tudi v vzajemni zavarovalnici. In je poenostavljeno reči, da lahko
               skupščina, ki trenutno šteje 33 članov, odloča, ne samo o dobrem milijonu vseh
               zavarovancev, ampak o vseh 2 milijonih državljank in državljanov.</p>
               <p>Predpis, ki je pred nami, je korak naprej, je reakcija ministra za zdravje, ki žal
               ni pospremljena tudi z ustrezno reakcijo ministra za finance oziroma tudi s hitrejšim
               postopanjem Agencije za zavarovalni nadzor, ampak kot je bilo rečeno, je definitivno
               boljše, kot nič. V spremenjeni obliki, ki jo je po moji oceni in po oceni Liberalne
               demokracije Slovenije soglasno sprejel matični odbor, je dobro. Namreč, zakonodajalec
               pa ne sme in tudi nima pravice, da v demutualizacijo, da v preoblikovanje sili
               Vzajemno zavarovalnico oziroma njene člane. To možnost ima, ta možnost obstaja že po
               zakonu o zavarovalništvu, ki je sploh edini predpis pri nas, ki omogoča ustanovitev
               vzajemne zavarovalnice. Naj povem mimogrede, da zakon o gospodarskih družbah te
               pravnostatusne oblike ne pozna, zakon o zavarovalništvu jo je pa pač uvedel, ker je
               to, lahko rečemo, stoletja star način reševanja vzajemne zavarovalniške problematik.
               In trend v Evropi je, kolegice in kolegi, da se vzajemne zavarovalnice ohranjajo, ne
               pa, da se ukinjajo oziroma da se preoblikujejo v delniške družbe. Na nevarnost, če se
               ta demutualizacija zgodi kar tako povprek, lahko rečemo čez noč, opozarjata najmanj
               dva strokovnjaka, če seveda ne upoštevam nekaterih nas tu v parlamentu, ki smo se
               tudi v preteklosti ukvarjali z zavarovalništvom ali pa se ukvarjamo z njim še sedaj.
               Prof. dr. Šime Ivanjko, ki sem ga omenil že prej, pravi takole in ga citiram: "Tisti,
               ki so si zamislili preoblikovanje Vzajemne zdravstvene zavarovalnice v delniško
               družbo, se lotevajo projekta, ki bo imel, če bo izpeljan, kot so si zamislili, za več
               kot milijon ljudi občutne posledice. Ocenjujem, da je to nevarna igra. Izvesti
               nameravajo ponovno privatizacijo ogromnega premoženja z namenom, da postane last
               peščice borznikov, bank, verjetno tudi zavarovalnic. Pri tem bodo zavarovanci ogromno
               izgubili."</p>
               <p>Ko sem prej govoril o 33-članski skupščini, ki naj bi 1. februarja odločala o usodi
               Vzajemne zavarovalnice, naj povem, da teh 33 članov predstavlja 0,003% vseh članov
               Vzajemne zavarovalnice. Torej, ali je res lahko 0,003% ljudi odloča o tako pomembne
               zalogaju?</p>
               <p>In morda še gospoda Kidriča, ki je bil njega dni predsednik strokovnega sveta
               Agencije za zavarovalni nadzor, gospod Kidrič, v članku, ki smo ga danes kar nekateri
               že citirali, pove takole: "Na koncu te preobrazbe," torej preobrazbe v delniško
               družbo, "Vzajemne ni več, saj delniška družba ne more nositi imena, ki bi zavajalo,
               zavarovanci bi izgubili upravljalske pravice, lastniki bi s prodajo certifikatov ali
               delnic obogateli, koncentrirani lastniki bi enormno obogateli za razliko med stvarno
               ceno in tisto pri prenizkem vrednotenju in zaradi nizkih odkupnin cen certifikatov
               ali delnic, lastniki in uprava pa bi pri prodaji še dodatno obogatela." Konec citata.</p>
               <p>Kaj zdaj? Kot rečeno, ima naš amandma namen, da se vsi postopki zamrznejo, čeravno
               upam, da je danes direktor agencije za zavarovalni nadzor, gospod Gorišek, v čigar
               rokah so zdaj škarje in platno, dobro poslušal, kakšno je tako rekoč soglasno
               politično sporočilo našega parlamenta in da bo zaradi tega sporočila najmanj, kar je
               dolžan storiti, ne izdal dovoljena po 62. členu zavarovalništva do 1. februarja.
               Namreč, ker gre za dovoljenje, je to predhodni akt, na podlagi katerega lahko šele
               skupščina sprejme sklep o preoblikovanju. Torej z drugimi besedami "conditio sine qua
               non", brez dovoljenja skupščina ne more 1. februarja nič narediti. In če dobro
               razumem tudi predsednika oziroma posvet vodij poslanskih skupin bo tudi to naše
               stališče oziroma bomo pozvali agencijo, da pove, kaj namerava narediti. Ampak, za
               vsak slučaj, če že razpravljamo o zakonu, naš amandma ne bi bil odveč.</p>
               <p>In naj povem - in s tem bom tudi zaključil - še nekaj. Seveda v Liberalni
               demokraciji nismo proti delnicam, seveda nismo proti gospodarski pobudi, ki je z
               ustavo zagotovljena. Seveda nismo proti volji zavarovancev, če je to res njihova
               volja, da delujejo v delniški družbi, da s svojimi delnicami nastopajo na borzi in da
               pač sodelujejo tudi pri dividendah oziroma pri delitvi dobička. Ampak položaj
               Vzajemne zavarovalnice je specifičen ravno zaradi njenega ustanovitvenega kapitala
               oziroma ravno zaradi ustanovitelja javnega zavoda o zdravstvenem zavarovanju. Zato
               naj na primer pomislijo in premislijo o drugih možnostih. Stroka na primer navaja
               dokaj pogost primer, ko vzajemna zavarovalnica s svojim večinskim deležem, na primer
               z 51%, ustanovi delniško družbo, za 51% deleža seveda ustvarja dividende, profit in
               ta denar kanalizira nazaj v vzajemno zavarovalnico, kar omogoča boljše pogoje za
               zavarovance oziroma omogoča nižjo premijo za zavarovance, ki so pri tej vzajemni
               zavarovalnici. Za ostalih 49% lahko angažira investitorje, domače, tuje, fizične
               osebe, pravne osebe, lahko s tem delom kapitala nastopa na borzi, na kapitalskih
               trgih in seveda uresničuje vse to, kar, če prav razumem, je tudi namen zdajšnje
               uprave. S tem je, bi lahko rekli, volk sit in koza cela, nobenemu se ne bi nič
               krivičnega dogodilo. In takšna delniška družba bi se lahko ukvarjala ne samo z
               zdravstvenimi zavarovanji, ampak tudi z drugimi zavarovalnimi vrstami, kar bi bilo še
               bolj zanimivo in še bolj aktualno in posledično tudi boljše za vzajemne člane oziroma
               za člane vzajemne zavarovalnice. Zato, drage kolegice in kolegi, upam, da boste naš
               amandma podprl. Mislim, da je bilo danes dovolj jasno pokazano, da smo vseeno
               državotvorna oziroma konstruktivna opozicija, kar nam je bilo v zadnjem času večkrat
               očitno, in da bo naš amandma kvečjemu še pripomogel k rešitvi tega problema, ki se
               nanaša na več kot polovico vseh državljank in državljanov Republike Slovenije. Hvala
               lepa.</p>
            </sp>
            <sp xml:id="SDZ4-Izredna-15-2006-01-20.sp24">

               <speaker>PREDSEDNIK FRANCE CUKJATI:</speaker>

               <p>Hvala gospodu Pavlihi. Gospod Peče, imate besedo.</p>
            </sp>
            <sp xml:id="SDZ4-Izredna-15-2006-01-20.sp25">

               <speaker>SAŠO PEČE:</speaker>

               <p>Spoštovane poslanke in poslanci! Leta 2000 ste sprejeli zakon o zavarovalništvu.
               Zakon o zavarovalništvu je na predlog tedanje vlade predvideval, da se Vzajemna
               preoblikuje v delniško družbo. Vsak izmed vas lahko pogleda v računalniški mreži
               dogajanje v letu 2000. Nekateri danes tu trdite, da je delniška družba kot kapitalska
               oblika gospodarske družbe smrt za zavarovalnico. Oprostite, zakaj pa potem ostali dve
               zavarovalnici, Adriatic in Triglav, poslujeta v obliki delniške družbe? Danes bi si
               nek nepoučen poslušalec lahko ustvaril vtis, da je delniška družba nekaj najbolj
               negativnega v naši državi - seveda, če se pri tem ne pove, da smo vsaj v okviru
               poslanske skupine Slovenske nacionalne stranke pripravili zakon, ki ste ga zavrnili,
               meni nič tebi nič, ga opredelili kot nepopolnega, kljub temu da smo pridobili mnenja
               ustavnih pravnikov, ki so povedali, da ste naredili narobe. Ne, ampak z levo roko ste
               zavrgli vse stvari, in posledica tega je, da smo danes v situaciji, kot smo. Osebno
               verjamem, da ustanovitveni kapital - in mislim, da je glede tega osnovna dilema
               Vzajemne - ni prišel s strani paradržavne institucije ali pa, recimo, celo državne
               institucije, temveč je prišel skozi povišane premije, ki so jih plačevale zavarovanke
               in zavarovanci. Na začetku obrazložitve sem povedal, da se je za prek 90% povišala
               premija v letu 1998 in nova podražitev je prišla v letu 1999. In zakaj bi si nekdo,
               najsi bo paradržavni organ, državni organ, ministrstvo, kdorkoli, zdaj prisvojil ta
               sredstva? Zakaj do teh sredstev v obliki delnic, če je delniška družba, niso
               upravičeni zavarovanci in zavarovanke? Kaj bodo potem ljudje s temi vrednostnimi
               papirji, torej delnicami, storili, je njihova stvar; ali jih bodo prodali, po kakšni
               ceni, kako, je njihova odločitev. Ali jih bodo prenesli na svoje sinove in hčere, je
               tudi njihova odločitev. Ali pa bodo skozi delnico vztrajali in uveljavljali svojo
               pravico iz naslova zakona o gospodarskih družbah, je tudi njihova stvar. Toda to
               odločitev vendar prepustimo bodočim delničarjem. In bodoči delničarji, po predlogu
               Slovenske nacionalne stranke, so zavarovanke in zavarovanci - vsi tisti, ki bi jih po
               našem predlogu zakona, ki je v nasprotju z vladnim zakonom, seveda pridobili. Zaradi
               tega, ker so oni plačevali. Še enkrat bom s tega mesta poudaril obe pomembni razliki.
               Torej v okviru vladnega zakona težite k temu, da sredstva, recimo ustanovitveni
               kapital, pridobi nazaj tako imenovani ustanovitelj. V Nacionalni stranki trdimo
               drugače, da so sredstva prišla v Vzajemno, ustanovitvena sredstva, iz naslova
               povišanih premij. In ob vsem tem - ja vidim, da nekateri zavijate z očmi, preberite
               si letna poročila zavoda za zdravstveno zavarovanje in boste videli. In še nekaj, ob
               vsem tem se nam odpira tista debata, ki postavlja tehtnico. Prvič je vprašaje, ali
               naj gremo v preoblikovanje, ne privatizacijo, preoblikovanje, in drugič, ali naj
               gremo v nacionalizacijo postopka. Ti dve poti imamo danes na razpolago. Hvala.</p>
            </sp>
            <sp xml:id="SDZ4-Izredna-15-2006-01-20.sp26">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Besedo ima gospod Žnidaršič. Izvolite.</p>
            </sp>
            <sp xml:id="SDZ4-Izredna-15-2006-01-20.sp27">

               <speaker>MAG. FRANC ŽNIDARŠIČ:</speaker>

               <p>Hvala lepa. Mi bomo kot poslanska skupina Demokratične stranke upokojencev ta
               amandma podprli, ker mislimo, da je naravnan v namen zakona kot takega, da bi
               zaščitil javni interes prizadetih zavarovancev pri Vzajemni. Podprli ga bomo tudi
               zaradi tega, ker je napovedana sprememba statusa Vzajemne bila nekaj drugega kot
               tisto, v čemer so ostali zavarovanci, njih 900 tisoč, do 31. decembra. Namreč,
               zavarovanci so podaljšali zavarovanje pri Vzajemni ali ga z Vzajemno na novo sklenili
               kot vzajemno zavarovalnico, ne kot delniško družbo, v kateri bo njihov vložek postal
               plen ali kapital, ki je na razpolago manedžerski politiki oziroma menedžerski sestavi
               skupščine vzajemne zavarovalnice, kjer zavarovanci kot taki nimajo v resnici svojega
               zastopstva, pač pa gre za skupino ljudi, ki jih je pravzaprav Vzajemna nabrala kot
               take in jih skoncentrirala po takrat veljavnih, sicer zakonitih elekcijah, tudi v to
               skupščino. Zato mislimo, da je sprememba zakona v smeri, da v skupščini interes
               zavarovancev zastopajo njihovi predstavniki, pravilna in da je usmeritev zakona v tej
               smeri zaščita javnega interesa, s tem da mi mislimo tudi nekaj drugega, da bi
               dolgoročno rešili vprašanje zdravstvenega zavarovanja samo tako, da bi tak način
               prostovoljnega zavarovanja, ki je postal obvezen in brez katerega lahko vsi
               zavarovanci utrpijo nepopravljive posledice za svoje zdravje ali pa celo umrejo, če
               ne bodo pokrite vse njihove storitve, da bi tako zavarovanje dolgoročno ne smelo
               vzdržati in bi morali tisti del pravic, ki jih sedaj obvezno pokrivamo s
               prostovoljnim zavarovanjem, vrniti v obvezni del zavarovanja po principu popolne
               solidarnosti iz neto prejemkov, iz katerih se financirajo tudi sedanje premije.</p>
               <p>Kot rečeno, to so razlogi, zaradi katerih bomo podprli ta amandma, ki naj bi
               onemogočil kakršnokoli preoblikovanje vzajemne zavarovalnice do uveljavitve zakona,
               posebnega zakona, ki pa bi to dopuščal. V tem času bi kazalo pa tudi razmisliti o
               določbi koalicijske pogodbe, kjer smo govorili o novi košarici obveznih pravic, ki
               naj se financira po principu popolne solidarnosti. Na ta način bi v jadrih
               zavarovalnice ostal samo tisti del vetra, ki se nanaša na pravice, ki niso nujne in
               za katere ni življenjskega pomena, da jih zavarovanci plačujejo, in potem bi po
               principu avtomobilskega zavarovanja tudi tisti del lahko ostal v katerikoli
               zavarovalnici, ki se obnaša kot delniška družba in pri svojem poslovanju načrtuje
               ustrezne dobičke, ki pa v zdravstveni zavarovalnici v pravem pomenu besede niso
               mišljeni. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp28">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Besedo ima gospod Potrč.</p>
            </sp>
            <sp xml:id="SDZ4-Izredna-15-2006-01-20.sp29">

               <speaker>MIRAN POTRČ:</speaker>

               <p>Hvala lepa. Kolegice in kolegi! Marsikdo od vas se bo lahko spomnil, da smo v
               poslanski skupini Socialnih demokratov že v letu 1989, ko smo govorili o spremembi in
               dopolnitvah zakona o zdravstvenem varstvu in zdravstvenem zavarovanju opozarjali
               glede na predloge, ki so takrat bili, da je treba biti tudi v zvezi z dopolnilnim
               zdravstvenim zavarovanjem skrajno občutljiv, da je treba zagotavljati tudi v njegovem
               okviru največji možni doseg vzajemnosti in solidarnosti, da se je treba spomniti,
               kako je pri nas do dopolnilnega zdravstvenega zavarovanja prišlo po letu 1990.
               Mislim, da smo se v letu 1992, da smo se takrat zavestno odločili, da želimo ohraniti
               doseženo raven pravic iz zdravstvenega varstva in zdravstvenega zavarovanja, da pa se
               nam je zdela manj smotrna rešitev, da se ohranijo nekatera konkretna doplačila za
               nekatere zdravstvene storitve. In ker smo skupaj ocenili, da dosežene ravni v celoti
               samo iz javnih sredstev ni mogoče pokrivati, smo uvedli določen del dopolnilnega
               zdravstvenega zavarovanja in plačilo prispevkov, skupno smo se pa takrat vse
               poslanske skupine in stranke, posebej tudi sindikati, politično angažirali za to, da
               smo prepričali državljanke in državljane, da so se masovno vključevali v to obliko
               zdravstvenega zavarovanja in si s tem zagotovili ohranitev že takrat dosežene ravni
               zdravstvenega varstva in zdravstvenega zavarovanja. Mislim, da je prav na to se
               spomniti, da vemo, kako in na kakšen način smo do te oblike prišli.</p>
               <p>Drugo. Rad bi vas spomnil, da smo ob teh spremembah v letu 1999 imeli s strani naše
               poslanske skupine resne pomisleke na nekatere predloge, ki so takrat prihajali iz
               vlade in tudi s strani nekaterih poslanskih kolegov, da je treba tudi v del, ki je
               bil vključen v dopolnilno zdravstveno zavarovanje, v čim večji meri vključiti
               ekonomsko računico. Vi veste, da so takrat bile ideje, da naj bo cena zavarovanja
               odvisna od tega, koliko tudi uslug koristiš. Da smo opozarjali, da če se bomo
               spustili v to, da bodo na slabšem samo starejši, da bodo na slabšem samo otroci in
               njihove družine, ker imajo v mladih letih nekaj več bolezni, da bodo na slabšem samo
               kronični bolniki in podobno. Uspeli smo ob pomoči večine izboriti, da do takšnih
               resnih sprememb sistema dopolnilnega zdravstvenega zavarovanja ni prišlo. Ne bom
               govoril, da ne bi odpiral polemik, kdo je bil nosilec tega koncepta in kako smo se
               morali ob tem boriti.</p>
               <p>Zato mislim, da moramo danes s tem zakonom uveljaviti vse, karkoli je potrebno, da
               se preprečijo možnosti, da bi kdorkoli si lastniško prisvojil lastniški interes, pa
               tudi pravico odločanja o vprašanjih, ki so povezana z milijonom, ali pa sedaj 900.000
               zavarovancev v okviru Vzajemne.</p>
               <p>Jaz sem eden od zavarovancev. Če mene vprašate, kaj mi je cilj zavarovanja, cilj
               zavarovanja mi prav gotovo ni donos delnic. Cilj zavarovanja mi je zagotoviti, da bo
               imel za dogovorjene pravice, takšne ali drugačne, moja želja kot zavarovanca je, da
               so te pravice čim večje, gotovo, ali pa so in do kod so realno mogoče, je pa potem
               stvar nekega, bi rekel, tehtanja in iskanja možnosti, ampak to je moj temeljni cilj v
               zdravstvenem zavarovanju.</p>
               <p>In zato reči, da bo prav oblikovati rešitve, ki bodo imele konkurenčno dva cilja, pa
               da bom vsak dan sproti razmišljal, ko bo konec leta se delala bilanca, bom imel
               interes za visoke dividende, ko bom pa 5. januarja bolan, bom pa rekel, ne, tiste
               dividende pozabite, jaz hočem veliko pravic. Enostavno ne verjamem, da je to res in
               da na ta način je mogoče objektivno, pametno združevati dva različna interesa. Jaz ne
               trdim, da to ne pomeni, da je nemogoče imeti tudi na tem področju delniško družbo,
               ker smo jo ob zakonu uveljavili, in tisti, ki smo jo ali pa ste jo forsirali, ste
               najbrž vedeli, zakaj. Res je, da dve delniški družbi že imamo, nastali na drug način,
               nastali na drug način, ne ta nastali iz obstoječih pravic in obstoječih sredstev,
               ampak sta nastali res z začetnim zbiranjem svojih zavarovancev, najbrž z nekaj
               težavami na začetku, zdaj, ko so se zavarovanci selili z nekaj lažjim položajem,
               ampak ne trdim, da je to "a priori" slabo, ampak, če so kakršnikoli dvomi, da bi
               lahko prišlo do zlorabe teh pravic, jih moramo onemogočiti. In v zvezi s tem
               amandmajem, najbrž je zakon delan zaradi vsebine, ki ga vključuje ta amandma. Jaz
               tako razumem. Če bo naša skupna ocena, da ta amandma k utrjevanju te vsebine
               pripomore, ne vem, zakaj ga ne bi podprli. Jaz ga tudi v tem smislu razumem in mi smo
               ga v naši poslanski skupini pripravljeni podpreti.</p>
               <p>Bi pa ob razpravah, ki so doslej bile, res želel, da pred končnim odločanjem v tem
               državnem zboru vemo, kaj bodo naše odločitve pomenile, da vemo tudi, kaj lahko ali ne
               morejo določene nadzorne in druge institucije storiti za to, da se preprečijo tisti
               postopki, o katerih ta amandma piše. Namreč, da se do uveljavitve posebnega zakona
               začeti postopki zaustavijo, o torej, da nimajo pravnega učinka - to ne pomeni, da ga
               morda čez pol leta ne bodo imeli, ko bomo skupaj neke kriterije ugotovili, ampak
               dokler so kakršnekoli nejasnosti, da bi pravni, predvsem pa materialni, glede pravic,
               učinki lahko bili negativni za zavarovance, po mojem tega ne moremo dovoliti. Hvala
               lepa.</p>
            </sp>
            <sp xml:id="SDZ4-Izredna-15-2006-01-20.sp30">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospod Grims. Izvolite.</p>
            </sp>
            <sp xml:id="SDZ4-Izredna-15-2006-01-20.sp31">

               <speaker>MAG. BRANKO GRIMS:</speaker>

               <p>Hvala za besedo. Na koncu tega, kar bom povedal, bom postavil vprašanje, in sicer,
               predvsem vprašanje, namenjeno pravni službi državnega zbora, v povezavi s predlaganim
               amandmajev. Vendar bi ga želel najprej nekoliko obširneje obrazložiti.</p>
               <p>Ko govorimo o naši vlogi, je treba ločiti dva načina, kako državni zbor deluje:
               deluje kot zakonodajalec in lahko deluje tudi kot ustavodajalec. Kadar delujemo kot
               ustavodajalec, nas zavezujejo samo neke temeljne vrednote, ki jih sprejemamo vsi in
               med katerimi, sem prepričan, je pravičnost med najpomembnejšimi. S tega vidika smo
               tudi na tisti seji, ki je potekala prej, govorili v tej smeri, da pravzaprav
               opustitev nekega pravnega dejanja na način, da potem pride do zlorabe prava, je lahko
               sama po sebi že tudi neustavna. In smo zato dolžni vsi storiti vse, da do takih
               posledic, kadar jih zaznamo, seveda ne pride. V tej smeri, torej v smeri zaščite
               pravičnosti kot vrednote, je šel tudi predlog, ki sem ga dal. To je sedaj odprto.
               Vendar sedaj še vedno delujemo kot zakonodajalci. Ko pa delujemo kot zakonodajalci,
               pa smo v tem primeru popolnoma zavezani veljavni ustavi, veljavnemu ustavnemu redu.
               In s tega vidika moram reči, da sem nekoliko v dvomu, kajti prej, ko sem se s kolegi
               iz različnih poslanskih skupin pogovarjal na hodniku v času odmora, mi je bilo
               rečeno, da je enako rešitev, kot je sedaj predlagana s tem amandmajem LDS, že imela
               na mizi tudi skupina na odboru, ki je obravnaval predlog zakona, in da so bili
               pravzaprav tam s strani pravne službe opozorjeni, da pa je lahko tak predlog, taka
               vsebina vendarle sporna z vidika veljavne ustave, in da zato potem v tej smeri niso
               nadaljevali. Sam osebno nimam posebnega pomisleka proti temu, da bi se tako rešitev
               sprejelo, vendar če dobim zagotovilo, glede na to, da je bilo menda neko opozorilo že
               dano, da je taka vsebina popolnoma v skladu z veljavnim ustavnim redom, kajti ustavni
               red pa zavezuje vse in vsakogar.</p>
               <p>In tu bi nadaljeval s tem, o čemer je prej govoril gospod Potrč. Resnično si moramo
               biti na jasnem o tem, da vlada kot taka v tem primeru direktno ukrepati ne more in ne
               sme. Po drugi strani pa ima to možnost agencija, ki pa je doslej iz meni neznanega
               razloga molčala. Opozoril bi, da se mi pa to zdi sporno. Kajti celo, če ima namen
               kasneje ukrepati, in zdaj moči zato, da dviguje, ne vem, napetost med nami, to
               povzroča, če nič drugega, tudi dodatne stroške tej državi; konec koncev, tudi ta seja
               državnega zbora ima to dimenzijo. To se pravi, bi bilo, po mojem trdnem prepričanju,
               potrebno, da se pravočasno seznani javnost z ukrepi, da se potem tudi mi mnogo lažje
               in brez kakršnegakoli časovnega in drugačnega pritiska odločamo tako, kot smo
               prepričani, da bo pravično in za ljudi tudi najbolje. Hvala.</p>
            </sp>
            <sp xml:id="SDZ4-Izredna-15-2006-01-20.sp32">

               <speaker>PREDSEDNIK FRANCE CUKJATI:</speaker>

               <p>Hvala gospodu Grimsu. Želi še kdo razpravljati o členu in amandmaju? Gospod Germič,
               izvolite.</p>
            </sp>
            <sp xml:id="SDZ4-Izredna-15-2006-01-20.sp33">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Seveda, ko smo včeraj na seji odbora
               razpravljali o vsebini predlaganega besedila in ko smo potem sprejemali amandmaje
               odbora, smo si dejansko bili enotni v stališču, da preden ne bo vseh odgovorov,
               kakšne bodo posledice na vse, ki smo vključeni v vzajemno zavarovalnico, torej v
               koncept dopolnilnega zdravstvene zavarovanja, da je potrebno seveda narediti, da do
               preoblikovanja ne pride. Če pa bi lahko danes komentiral to, zakaj je državni zbor pa
               v situaciji, v kateri smo danes torej, kjer tudi s predlogi, da naj z ustavnim
               zakonom rešujemo to materijo, bi nekako bilo možno napovedati že skozi ravnanja te
               vlade na tem področju v obdobju tega mandata. Zakaj o tem govorim?</p>
               <p>Vi veste, da je z belo knjigo prejšnjega mandata bilo veliko pozornosti namenjeno
               temu vprašanju; torej, kakšen naj bo odnos do dopolnilnega zdravstvenega zavarovanja,
               ki seveda pomeni različne oblike urejanja tudi skozi različne oblike zavarovalnic.
               Takrat je seveda bil sistem, kot je bil predlagan, zelo kritiziran z današnje
               vladajoče strukture, brez da bi ponudila jasen drugačen koncept. Nadaljevanje
               opozoril, da na dopolnilnem zdravstvenem zavarovanju je potrebno biti do tega
               vprašanja zelo pozoren, je bil tudi amandma, ki ga je naša poslanska skupina vložila
               v času, ko smo prav tako po nujnem postopku spreminjali zakon o zdravstvenem varstvu
               in zdravstvenem zavarovanju v poletnih mesecih, kjer prav tako ni bilo posluha za
               ureditev tega področja. (Jaz se vam zahvaljujem, gospod predsednik.) Torej, za
               ureditev tega področja - ne govorim to zato, ker ni bil sprejet amandma, ampak
               govorim zato, ker se tudi takrat ni vsebinsko ta vlada soočila s tem problemom.</p>
               <p>Če pa to sedaj povežem še s sporočili, ki so bile s strani ministra in ministrstva
               za zdravje, je pa bil, bi rekel, osnovni koncept te vlade, da se v zdravstvu naj
               uvede zasebništvo v čim večji meri, in sam sem postavljal vprašanja - ne vam, gospod
               minister, ampak predsedniku vlade - ravno na temo privatizacije ne samo v okviru
               primarnega zdravstva, ampak tudi v področju sekundarnega zdravstva, in veste, da je
               takrat tudi gospod Mrkajić zapisal to imenovan proces kot "bručanizacijo". Mi smo
               takrat opozarjali, da to lahko dobi vzorčne oblike ravnanja tudi na drugih področjih;
               in to se je zgodilo. Ko smo mi opozarjali, da seveda vsak koncept privatizacije na
               tako pomembnem in občutljivem področju seveda zahteva razmislek, pomeni ukrepanje in
               jasno strategijo, seveda je bilo to zavrto, ali da ne razumemo, kaj je zasebništvo in
               kaj je privatizacija, in seveda da ministrstvo in vlada ve, kaj počne na tem
               področju. Seveda, če pogledamo ambicije, potem je nemogoče očitati, recimo, samo s
               tega vidika upravi Vzajemne, da je pač sledila mogoče nekim vzorcem, da se na nekih
               področjih dopušča privatizacija, ki nima odgovorov na vprašanja, ki so neki vedenjsko
               vzorci. Seveda, ali bodo posledice plačali nekateri tretji, to pa je bilo v tem
               kontekstu manj pomembno. Danes je v vlogi državni zbor, kot tista zadnja, ali ena
               izmed zadnjih inštanc sooča s tem, da naj v tem nujnem postopku sprejme takšen zakon,
               ki bo zapiral to področje.</p>
               <p>Zato obstaja tukaj meni še vedno temeljno vprašanje. Mi bomo danes glede na podporo
               temu zakonu to izglasovali, ampak obstaja pa odprto temeljno vprašanje, na kakšen
               način bomo obravnavali obseg zdravstvenih pravic tako iz obveznega kot iz obsega
               dopolnilnega zdravstvenega zavarovanja za zagotavljanje jasnega stališča tako nas v
               opoziciji kot ministra, da se obseg pravic obveznega zavarovanja ne bo zmanjševal.
               Imamo kar vrsto zakonov, kjer, bi rekel, na določenih segmentih posegamo v to
               vprašanje. Mi smo imeli v zakonu o zdravilih zelo pomembne vsebinske razprave o tem,
               kaj pomeni zamenljivost in primerljivost zdravil, zato da ne posežemo v zagotavljanje
               zdravstvenega varstva posameznih pacientov. Prav tako smo imeli zelo pomembno
               vprašanje o tem, na kakšen način podpreti ali ne podpreti prodajo zdravil v
               specializiranih trgovinah, ne da se bo zmanjšala zdravstvena kondicija ali
               zdravstveno varstvo nas državljanov in državljank. Dokler nismo vlagali amandmajev,
               in vlagali smo jih s strani opozicije, vlada ni prisluhnila tem problemom, ki so
               prihajali s strani opozicije.</p>
               <p>Mene veseli danes in tudi včeraj na odboru, da smo tukaj našli konsenz, konsenz samo
               za to, da si dobimo čas, da nam tudi Vzajemna in tudi, recimo, s strani Slovenske
               nacionalne stranke jasno pojasnijo, kaj so pa koncepti, ki bi pa lahko bili
               sprejemljivi tudi v, recimo, načinu preoblikovanja Vzajemne v tako imenovano delniško
               družbo. In ti odgovori morajo biti dani polovici slovenskih državljank in
               državljanov. Strinjam se s tistimi, da ko smo razmišljali, ali prestopimo v drugo ali
               ostanemo v Vzajemni, smo razmišljali, da sta pač dve drugi zavarovalnici oblika
               drugega koncepta. Sta delniški družbi, ki imata neko logiko delovanja in Vzajemna, ki
               ima neko drugo logiko delovanja. In ni slučajno, da imamo zahteve za ustavno presojo
               ravno teh dveh delniških zavarovalniških družb o izravnalnih shemah. Kajti, če
               pogledamo strukturo zavarovancev v Adriaticu ali v Triglavu in v Vzajemni, opažamo
               bistvene razlike. In tukaj se meni pojavlja tudi ta osnovni koncept pristopa do
               zdravstva v Sloveniji: v kolikšni meri bomo sposobni zagotavljati solidarnost tako
               mlajših, starejših, bolnih, zdravih, socialno šibkejših, socialno močnejših. In
               seveda ta opozorila, ki so bila naslovljena skozi vprašanje o privatizaciji v
               zdravstvu, o vprašanju, kaj se dogaja na področju Vzajemne, tudi mislimo, da so bila
               ravno v smeri tega, kar danes tukaj počnemo. Torej, nekako v tako imenovani besedi
               državotvornosti pravzaprav vseh predstavnikov ljudi, torej volivk in volivcev,
               pravzaprav vseh državljanov in državljank, ki jih danes tukaj zastopamo. In seveda
               to, da s tem zakonom zamikamo - in torej preoblikovanje - da poskušamo z zakonom, ki
               ga bomo za to preoblikovanje naredili, predpisati, kakšni bodo načini, kakšni bodo
               kriteriji za to preoblikovanje, da si bomo nalili čistega vina oziroma vode zato, da
               bomo dobili odgovore, kakšna je vloga tega začetnega, ustanovitvenega, kakšna je
               vloga tistih, ki niso dobili certifikatov. Teh jasnih odgovorov v tem trenutku ni. In
               zato se meni zdi opravičljivo, da naredimo to, da ne pride do preoblikovanja prej,
               preden ne odgovorimo na vsa temeljna vprašanja. In seveda tukaj gospod minister in
               vlada nosita veliko odgovornost, da smo v situaciji, ko moramo danes v časovni stiski
               z nujnim postopkom ravnati tako, kot pač moramo danes ravnati. Kajti, tudi danes
               nimamo vseh odgovorov na ta vprašanja in tudi ne moremo vehementno trditi, da,
               recimo, drugi nimajo prav, ko zagovarjajo, da bo z oblikovanjem delniške družbe, z
               vključevanjem dodatnih storitev v okviru Vzajemne to pripomoglo k večji finančni
               stabilnosti, da se bo lahko s temi sredstvi zagotavljalo, recimo, nižje premije ob
               enakem obsegu storitev ali ob enaki premiji višji obseg storitev.</p>
               <p>Torej, to so vprašanja, na katera moramo dobiti odgovore, in zato bom sam, tako kot
               do sedaj, tudi podpiral sprejetje tega zakona. Seveda pa tudi nisem naiven, da glede
               na možnosti, ki jih procedura v sprejemanju zakona daje, ni mogoče narediti vse za
               to, da do 1.2. tega zakona ne bo in da bo seveda Vzajemna na skupščini sprejela
               odločitve, ki jih je že zapisala kot vsebino odločitev. Zato pa ima še vedno država
               Slovenija inštitucije, ki bodo lahko ugotavljale, ali bodo postopki, ki se peljejo,
               in ali so postopki korektni in ali bo potrebno tem inštitucijam - ne tako, kot so
               mogoče bile v dremežu do sedaj - "narediti malo vetra". Torej, da bodo naredili to,
               kar je potrebno narediti.</p>
               <p>Zato bom sam podprl zakon, ki je tukaj, seveda bom pa vesel in hvaležen vsem, ki ste
               opozarjali na določene aspekte o vsebini amandmaja naše poslanske skupine. Moram pa
               reči, da ga ni bilo v obliki teksta, ki smo ga mi na odboru obravnavali, gospoda
               Grimsa ni bilo, zato besedilo zakona ni, torej prvega, ki je prišel na odbor, ni
               vključevalo tega besedila in tudi sam ga nisem zasledil v mnenju zakonodajno- pravne
               službe in bi seveda želel, če je tu kakšen nesporazum, da tisti, ki o tem ste
               govorili, to korektno pojasnite, predvsem za vse tiste poslance, ki včeraj na odboru
               za zdravstvo niste bili prisotni. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp34">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. Gospod Lahkovnik, izvolite.</p>
            </sp>
            <sp xml:id="SDZ4-Izredna-15-2006-01-20.sp35">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, spoštovani gospod minister! Sam bom
               podprl zakon, ki ga danes obravnavamo, enako velja tudi za amandma, ki ga je vložila
               naša poslanska skupina Liberalne demokracije Slovenije. Verjamem, da je oboje dobro
               in nujno potrebno. Treba je poudariti, seveda smo mi poleti sprejeli zakon, ki ureja
               dopolnilna zdravstvena zavarovanja. Drži, po tem zakonu imajo možnost poslovati tako
               zavarovalnice delniške družbe kot zavarovalnice, ki imajo obliko vzajemnih
               zavarovalnic in so neprofitne ustanove. Drži pa tudi, da sem že sam kar nekaj mesecev
               nazaj pisal odprto pismo predsedniku vlade in ga opozarjal na, po mojem, škodljive
               transakcije, ki so bile izvedene na škodo zavarovancev Vzajemne. Takrat je šlo za
               preoblikovanje doživljenjskih zavarovalnih pogodbo v dvanajstletne. Takrat sem trdil,
               da bo prišlo do oškodovanja zavarovancev in kasneje smo to z zakonom poslušali
               rešiti. Zakon, ki smo ga tukaj v državnem zboru sprejeli, je marsikaj uredil in
               povečal preglednost tudi na tem področju, zato je doživel tudi podporo v vseh -
               oziroma ne v vseh, pač pa v večini poslanskih skupin. Še danes mi je izjemno žal, da
               ni bil sprejet amandma Liberalne demokracije Slovenije, ki je želela dati možnost
               tudi Zavodu za zdravstveno zavarovanje Slovenije, možnost, da sodeluje na področju
               dopolnilnih zdravstvenih zavarovanj. S tem bi omogočili tudi ne samo večjo konkurenco
               na tem področju, pač pa tudi povečali preglednost in zaščitili interes zavarovancev,
               ki bi imeli možnost izbire. Namreč, če nekje se opravlja že obvezno zdravstveno
               zavarovanje, zakaj ne bi imel tisti možnost izvajati tudi dopolnilno zdravstveno
               zavarovanje. Ampak kakorkoli, kakorkoli sedaj obračamo, prišli smo do neke točke, ko
               je očitno, da je potrebno zaščititi interes zavarovancev. Ne gre za to, da bi, kot
               mogoče želijo nekateri prikazati, da so na eni strani eni, ki želijo podariti delnice
               vsem državljanom in državljankam, na drugi strani pa drugi, ki ščitijo nek
               imaginaren, abstrakten interes države, pač pa gre enostavno za vprašanje, ali bomo
               zaščitili interes zavarovancev v tej državi. Ali smo sposobni v tej državi zagotoviti
               preglednost poslovanja vseh institucij? Ali dejansko vemo, za kaj gre v tej zadevi?
               Preprosto gre za to, da se želi čez noč, v zelo kratkem času, neka vzajemna
               zavarovalnica, ki je neprofitna institucija, ki je bila ustanovljena tudi za ta
               namen, da se interes zavarovancev zaščiti oziroma da se denar, ki se na ta način
               pridobiva, v čim večji meri vlaga nazaj v zdravstveni sistem, da se takšne
               institucija čez noč preoblikuje v delniško družbo, ki pa ima drug interes - interes
               kapitala in interes dobička. Seveda je legalno in legitimno, da se to zgodi, če se za
               to odloči večina vseh zavarovancev, ampak treba jim je zelo jasno povedati, o čem
               odločajo. 900 tisoč državljank in državljanov je vključenih v vzajemno zdravstveno
               zavarovalnico. Mislim, da ko spremljajo to razpravo, ne vedo natančno, za kaj gre,
               zato ker je materija kompleksna in jo je težko v zelo kratkem času naštudirati.
               Seveda se postavlja vprašanje, ali se bodo lahko potem relevantno odločili v zelo
               kratkem času, kaj storiti. V vsakem primeru morajo imeti možnost. Ampak tisto, kar je
               pa zagotovo zelo dobro in zelo jasno, pa je, da v tej državi obstaja agencija za
               zavarovalni nadzor. Spominjam se izjave predsednika te agencije, direktorja, ki je
               takrat, ko sem pisal odprto pismo gospodu predsedniku vlade, molčal, ni se odzval. Še
               pred tem je dejal, da imajo enostavno premalo znanja, da ni dovolj znanja, da bi
               učinkovito nadzirali zdravstvene zavarovalnice, kot je Vzajemna. Vprašal sem, kdo bo
               potem zaščitil interes zavarovank in zavarovancev. Kdo? Tudi na to še danes nisem
               dobil odgovora. In v tej naši zadevi se to na najlepši način kaže. Reči tukaj, da
               vlada s tem nima nič, kar je eden od poslancev prej rekel, je zelo licemersko. Ja, v
               čigavem okviru pa deluje ta agencija za zavarovalni nadzor? Danes bi bil zelo vesel,
               če bi bil z nami, recimo, tu minister za finance, pa ga ni. Agencija za zavarovalni
               nadzor deluje v okviru tega ministrstva, in če vlada pravi, da ne more tu ukrepati,
               se pa res sprašujem, kakšne pristojnosti pa ta vlada ima potem v tej državi. Najbolj
               učinkovito, najbolj transparentno in pregledno bi bilo, da če prihaja do
               netransparentnosti, do nepreglednosti, do škodljivega delovanja, ki ni v skladu z
               interesi zavarovalcev in zavarovancev, v skladu z interesi 900 tisoč državljank in
               državljanov, da agencija za zavarovalni nadzor uvede izredno upravo v Vzajemni. Za to
               ima vso zakonsko podlago. V tem primeru seveda takoj preneha mandat tako skupščini,
               kot nadzornemu svetu, kot upravi. Druga možnost je, da tudi če se preoblikovanje
               izvede, ni nujno, da agencija za zavarovalni nadzor da soglasje. Kako bo ukrepala, ne
               vem. Ne vem, če sploh predsednik agencije za zavarovalni nadzor dobro ve, kaj se
               dogaja, ker enostavno molči - molči ob tako pomembni zadeve, ki zadeva 900 tisoč
               državljank in državljanov v tej državi. Tudi ne vem, kaj pravi njegov resorni
               minister za finance, minister leta, ali kot so ga že razglasili, pa ga ni tukaj - pri
               vprašanju, ki zadeva 900 tisoč državljank in državljanov! Danes bi bilo na nek način
               povsem nepotrebno ukvarjati se s tem zakonom, s tem amandmajem, ki smo ga vložili, če
               bi agencija za zavarovalni nadzor opravila svoje delo. Pa ga ni. Ta vlada je
               zamenjala na stotine članov uprav in direktorjev v podjetjih nekrivdno in jim
               izplačala več stomilijonske odpravnine, ni pa sposobna, ni pa sposobna urediti zadeve
               v Vzajemni, čeprav prihaja očitno do velikih nepravilnosti in zavajanj. Očitno je
               upravno povsem nesposobna, če predsednik agencije za zavarovalni nadzor ne zna
               potegniti potez, ki so nujne, jih seveda mora potegniti državni zbor in to danes
               počnemo. Ampak to je žalostno za to državo. To je žalostno za to državo, da moramo
               sprejeti poseben zakon o neki zdravstveni zavarovalnici, ki je seveda izjemnega
               pomena za 900 tisoč državljank in državljanov, zato ker vlada Republike Slovenije,
               kar neka agencija, ki deluje v okviru vlade Republike Slovenije, ni sposobna
               izpeljati nekih normalnih upravnih postopkov. To je zgodba, ki jo je treba dovolj
               jasno povedati.</p>
               <p>Seveda kot sem dejal, bom osebno podprl zakon. Mislim, da pač državni zbor kot
               zakonodajno telo tukaj mora poseči, če ostale inštitucije nič ne naredijo, to je naša
               dolžnost. In seveda, bom podprl tudi ta amandma, ki smo ga v Liberalni demokraciji
               Slovenije vložili, ker na ta način želimo dejansko zaščititi interes 900 tisoč
               državljank in državljanov. In še enkrat bi poudaril, 900 tisoč državljank in
               državljanov je v Vzajemno vstopilo zato, ker želijo na ta način uresničevati svoje
               pravice na področju zdravstvenega varstva, ne zato, da bodo iz tega kovali dobiček.
               Seveda imajo možnost, da se v končni fazi odločijo tudi za preoblikovanje v delniško
               družbo, ampak je takrat ljudem treba pošteno povedati, da zato, da bodo dobili v en
               žep nekaj tolarjev v obliki ene delnice, se jim bo v prihodnjih letih in desetletjih
               iz drugega žepa vzelo na desetine tisoče, na stotine tisoče tolarjev v obliki višjih
               premij, ki jih bodo morali plačati za dopolnilno zdravstveno zavarovanje. Samo
               pošteno je treba jim povedati in opraviti izračune, tako da bodo vedeli tudi na
               skupščini, o čem bodo odločali. In da bi bilo to mogoče, je seveda treba v ustreznem
               času opraviti tudi ustrezne diskusije in ljudi informirati. To pa je edino na takšen
               način mogoče, da se podpre tudi amandma, ki smo ga v Liberalni demokraciji Slovenije
               vložili. Niso pomagala niti odprta pisma predsedniku vlade niti očitno poslanska
               vprašanja, ki jih je kolega postavil, da bi se pravočasno vlada zasukala, da bi
               agencija za zavarovalni nadzor opravila svoje. Upam, da bomo lahko vsaj s tem
               amandmajem preprečili, da bi se zgodila škoda zavarovancev. Hvala.</p>
            </sp>
            <sp xml:id="SDZ4-Izredna-15-2006-01-20.sp36">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Gospod Gulič, imate besedo.</p>
            </sp>
            <sp xml:id="SDZ4-Izredna-15-2006-01-20.sp37">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, cenjeni gospod minister. To
               vprašanje, s katerim se ukvarjamo danes, ni smo vprašanje zakonitosti, ampak je tudi
               vprašanje neke morale, socialnega čuta, pa seveda mogoče tudi zgodovinskega spomina.
               Kapitalizem seveda ni izum Republike Slovenije od leta 1991 naprej, ampak smo ga že
               kdaj prej imeli na tem ozemlju. Jaz moram zgodbo iz svojih krajev povedati, tam je
               delovala, vsaj dve močni družbi sta delovali TPD, Trboveljska premogovna, in pa
               Dukićeva. Obedve, ki sta zaposlovali ogromno ljudi, nista bili sposobni zavarovati
               rudarjev. Nista hoteli, pač pa sta gradili v Ljubljani, recimo, Dukićeve bloke,
               kupovali slike, ki danes visijo po vladni palači, in še kaj. Tako so morali ljudje
               ustanoviti sami Bratovsko skladnico. Ta Bratovska skladnica je zgradila bolnišnico,
               Bolnišnico Trbovlje, ki jo še danes poznano in bi jo tudi radi tako napol
               sprivatizirali. V glavnem, vse, kar je šlo skozi delniške družbe, nikoli ni strmelo v
               kakršnokoli solidarnost, ampak vedno in zgolj samo v dobiček. V dobiček tistih nekaj
               lastnikov in pa seveda mogoče malo večje kose ostankov za upravljalce.</p>
               <p>Na nek način zadeva, ki lahko seveda zelo zadiši po korupciji, kadar se začno deliti
               javna sredstva, in pa takrat, kadar se začne zavajati ljudi in jim obljubljati ne vem
               kakšne deleže, po drugi strani pa seveda z različnimi mehanizmi nižati ceno in jih na
               nek način oropati. To je seveda tudi končni cilj, kot se vidi. Vsi tisti, ki tukaj
               sodelujejo, so po mojem vezani seveda tudi na to, da bi jih ne obravnavala samo
               komisija za zavarovalniški nadzor, ampak tudi komisija za korupcijo. Ampak to se
               ukinja, najprej se ukinja en del možnosti nadzora in preprečevanja in seveda potem se
               začne pa šariti v tem blatu, v tej močvari, ki se ji reče Vzajemna.</p>
               <p>Jaz bom podprl in amandma in sam zakon, čeprav imam seveda občutek, da tudi tukaj so
               zadeve tako na hitro zmetane skupaj, da bodo morda za nekaj časa rešile zadevo, ampak
               res jih bo treba globoko preučiti in jasno določiti in se ne obnašati ignoratsko.
               Predvsem bom pa za to, za zakon in za amandma, da Vzajemna ne bo postala samo
               "zajemna".</p>
            </sp>
            <sp xml:id="SDZ4-Izredna-15-2006-01-20.sp38">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman. Prosim.</p>
            </sp>
            <sp xml:id="SDZ4-Izredna-15-2006-01-20.sp39">

               <speaker>VILI REZMAN:</speaker>

               <p>Hvala lepa. Mene so razprave doslej prepričevale o tem, da imamo nek skupen in enoten
               namen. Zdaj bi bil zelo razočaran, če bi z nadaljevanjem razprave, kakor se je
               pričela v zadnjem delu, zabijali klin v to enotnost. Jaz mislim, da to ni bil naš
               namen. Naš namen je bil podpreti zakon, podpreti tudi amandma in preprečiti, kolikor
               je pač le mogoče, oškodovanje zavarovank in zavarovancev. Vse mogoče eskapaže, ki smo
               jih do sedaj slišali, naskakovanje od premiera do ministra, do koalicije, do
               različnih strank in tako naprej, to je zdaj samo lepotni okrasek in jaz bi rekel, da
               nam zdaj lepotenje ni potrebno več. Zdaj bi morali odločati, se odločiti za podporo
               zakonu, za podporo amandmaju in s tem napraviti kar se da dobro zavarovankam in
               zavarovancem. Zato vas tudi prosim, da bi tako ravnali.</p>
            </sp>
            <sp xml:id="SDZ4-Izredna-15-2006-01-20.sp40">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Pukšič.</p>
            </sp>
            <sp xml:id="SDZ4-Izredna-15-2006-01-20.sp41">

               <speaker>FRANC PUKŠIČ:</speaker>

               <p>Hvala lepa. Gospod minister, kolegice in kolegi! Rekel bi, da se je tokrat vlada
               zelo primerno in odločno odzvala na način divje privatizacije, ki bi se zgodilo tudi
               s to Vzajemno. Hvala bogu, ni več leto 1991. Drage državljanke in državljani,
               spomnite se, kje in koliko imate od tistih certifikatov, katere ste dobili po pošti
               od samega predsednika vlade takrat. Velika večina seveda nima od tega nič. Nekaj
               posameznikov je danes tako bogatih, da lahko kupijo pol Slovenije, kadarkoli želijo.
               Pri Vzajemni, ki je nastala iz nekih drugih interesov, ki je nastala iz Zavoda za
               zdarvstveno zavarovanje, ki je nastala resnično tudi zato, da bo funkcionirala kot
               vzajemna zavarovalnica, v kateri bomo zavarovani tudi tisti nekoliko mlajši, ki danes
               takšne police ne potrebujejo in ne koristijo iz te police tega zavarovanja, in da
               bodo v takšni, pod istimi pogoji, zavarovani tudi tisti, ki so danes nekoliko
               starejši in rabijo iz te policije nekaj več. Tisti mljaši pridemo jutri za onimi
               starejšimi in bomo na istem. Takrat bi želeli, da bi za nami bila tudi kakšna mlajša
               generacija, ki bo v tako imenovanim v tem vzajemnim sklopu pomagala razreševati te
               zdravstvene probleme, s katerimi se bomo takrat srečevali, ne pa imeli dovolj
               sredstev in svojega privatnega kapitala, da bi si lahko ta standard privoščili. Sam
               sem tudi, tako kot velika večina državljank in državljanov, član te Vzajemne
               zavarovalnice. Tudi v Evropi je trend - po podatkih, ki jih imam, pa verjetno so
               približno točni - vsaj okoli 30% zavarovalnic deluje v tako imenovani vzajemni
               zavarovalnici. Pri nas imamo, to smo navsezadnje podedovali in bo še kar nekaj časa,
               verjamem, veljala tako imenovan medgeneracijsko pogodbo in seveda popolnoma
               nesprejemljivo bi bilo, če bi Vzajemno preoblikovali v delniško družbo po sistemu
               Adriatica ali Triglava.</p>
               <p>Kar se tiče bolnikov bi, sem globoko prepričan, pomenilo samo dvig premij, ker bi se
               te tri delniške družbe med seboj že dogovorile, kako bi si malo manj konkurile, pa
               vendarle pritisnile na tiste, ki bi zavarovanje plačevali, in kako bi se obvezna
               košarica zmanjševala.</p>
               <p>Prepričan sem, da bi to v prvi vrsti škodilo državljankam in državljanom, zato bom
               takšen predlog zakona podprl oziroma naredil vse tisto, da bomo interese državljank
               in državljanov tudi preko te vzajemne zavarovalnice, zavarovali.</p>
            </sp>
            <sp xml:id="SDZ4-Izredna-15-2006-01-20.sp42">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Sok. Prosim.</p>
            </sp>
            <sp xml:id="SDZ4-Izredna-15-2006-01-20.sp43">

               <speaker>ALOJZ SOK:</speaker>

               <p>Hvala lepa. Spoštovani predsedujoči, kolegice in kolegi poslanci! Mislim da, tako
               kot je prej tudi kolega Vili Rezman ugotavljal, se je ta razprava začela zelo dobro.
               Vse poslanske skupine, razen ene, ki je v bistvu nekako prehitela in dejansko poskuša
               na nek način, pač tako ocenjujemo v Novi Sloveniji, pomagati pri tej nameravani
               akciji, so povedale, da podpirajo ta predlog zakona, in vsi smo nekako bili enotni v
               tem, da državni zbor mora storiti in preprečiti to namero Vzajemne. Potem pa se k
               besedi prijavijo določeni naši poslanski kolegi, in tukaj bi rad na nek način
               repliciral kolegu Lahovniki, ki uporabijo ta državni zbor ob vsaki priložnosti in ob
               vsaki priliki, in če se le da, napadajo finančnega ministra, ki ga v tem trenutku
               niti ni med nami; toda, ne da bi ga branil, vendar finančni minister je tudi
               predsednik Nove Slovenije in tukaj jo poslanska skupina, zato moram kot vodja
               poslanske skupine izraziti, da obžalujem in sem zaskrbljen nad takšnimi razpravami.
               Tudi nad tem, da, recimo, naš poslanski kolega v času, ko razpravljamo o nekem
               etičnem kodeksu, se tukaj znebi besed kot "nek minister leta" in podobno. Spoštovani
               poslanci! To ni način, na katerega bi resni kolegi govorili in tako se ne govori.
               Torej, če je nekdo zaslužil neko priznanje, potem mu to priznajmo ali pa ne omenjamo,
               vendar ne na tak način, kolega Lahovnik. S tem ne delate usluge niti vaši stranki,
               niti samemu sebi, niti temu parlamentu, niti državi, v kateri živimo. Oprostite, da
               vam to povem, ampak to me zelo moti. To je zelo moti. Sicer vi lahko to nadaljujete
               in mislim, da tudi boste, vendar to ni primer odgovornega obnašanja poslanca.
               Oprostite, da sem vam to povedal.</p>
               <p>Kar se tiče ukrepov agencije. Agencija še ni rekla zadnje besede, ni dala soglasja
               in ni treba vnaprej prejudicirati nečesa, kaj se bo zgodilo. Torej, naš skupni
               projekt je, da to, kar se je Vzajemna namenila, preprečimo. In če smo vsi za to, in
               pozicija in opozicija, potem verjamem, da to tudi preprečili bomo, tako ali pa
               drugače. Danes se je tukaj v nekem trenutku nakazala tudi možnost nekega ustavnega
               zakona, bomo videli. Če ne bo šlo po tej poti, kar delamo sedaj, in da se bo to
               nadaljevalo, pa verjamem, da bo ob takem soglasju parlament našel tudi možnost, da v
               končni fazi poseže po tistem, kar se danes na posvetu pri predsedniku parlamenta
               sicer ni zdelo kot najboljša rešitev, ampak v končni fazi, če bo potrebno, bo potem,
               če bo volja, treba storiti tudi to. Gre za to, da zavarujemo vse tiste, ki so se
               vključili v to zavarovalnico, pred tem, kar se pripravlja. In če smo razumeli - in
               slovenska javnost dejansko razume -, kaj je v tem trenutku srž problema, potem je
               treba to tudi z vsemi sredstvi, ki jih kot državni zbor, kot zakonodajno telo imamo,
               zaustaviti. In jaz verjamem, da smo na dobri poti in da bomo to tudi storili. Seveda
               predlagam, da ne uporabljate oziroma ne gremo po takšni poti naprej, še zlasti pa, da
               se ne spotikamo ob tiste, ki jih ni tu in se ne morejo braniti. Dajte, uporabite to
               zadevo, ko bodo tu med nami in bodo tudi imeli možnost, da vam lahko odgovorijo.
               Hvala lepa.</p>
            </sp>
            <sp xml:id="SDZ4-Izredna-15-2006-01-20.sp44">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden bi dal besedo naprej, bi vas nekaj lepo prosil. Obravnavamo
               predlog zakona in obravnavamo amandma. Lepo vas prosim, prav se, da se držimo te
               teme. Hvala lepa. Izvolite, želite repliko? Izvolite.</p>
            </sp>
            <sp xml:id="SDZ4-Izredna-15-2006-01-20.sp45">

               <speaker>DR. MATEJ LAHOVNIK:</speaker>

               <p>Spoštovanemu poslancu sem dolžan...</p>
            </sp>
            <sp xml:id="SDZ4-Izredna-15-2006-01-20.sp46">

               <speaker>PODPREDSEDNIK MAG. VASJA KLAVORA:</speaker>

               <p>Samo še to naj obrazložim. Gospod Sok, vi ste razpravljali. V razpravi je bilo
               omenjeno to, kar je bilo omenjeno, zato dajem repliko gospodu Lahovniku.</p>
            </sp>
            <sp xml:id="SDZ4-Izredna-15-2006-01-20.sp47">

               <speaker>DR. MATEJ LAHOVNIK:</speaker>

               <p>Spoštovani gospod poslanec, v svoji razpravi sem zelo jasno povedal, da je treba
               zaščititi interes 900 tisoč državljank in državljanov, 900 tisoč zavarovancev in
               zavarovalcev Vzajemne. Zelo jasno sem povedal, da bi se mi zdelo potrebno in nujno,
               da bi agencija za zavarovalni nadzor ukrepala drugače, kot je. Trenutno ni naredila
               še ničesar. Agencija za zavarovalni nadzor spada v resor ministra za finance Andreja
               Bajuka. Zelo jasno sem povedal, da bi se mi zdelo potrebno in nujno, da bi bil danes
               tukaj. Žal mi je, da ga danes tukaj ni, ob tako pomembnem vprašanju za državljanke in
               državljane. To, da je gospod minister za finance slučajno tudi predsednik Nove
               Slovenije - oprostite, gospod Sok, to je pa vaš problem, ne moj. Vi ste ga izvolili
               in ne jaz, tako da tu vam pa res ne morem pomagati. Hvala.</p>
            </sp>
            <sp xml:id="SDZ4-Izredna-15-2006-01-20.sp48">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Brenčič. Izvolite, prosim.</p>
            </sp>
            <sp xml:id="SDZ4-Izredna-15-2006-01-20.sp49">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik. No, lahko samo ugotovim, da se je slovenska
               politika že dolgo nazaj, tam leta 1992, zavedala dejstva, da iz mnogih vzrokov, tako
               zaradi staranja družbe, tako zaradi cele vrste novih, boljših in dražjih zdravil, ki
               jih ponuja trg, tako zaradi mnogih tehnoloških izboljšav samega zdravljenja,
               odločila, da ne bo mogoče vzdržati pričakovanega obsega pravic samo na javnih
               sredstvih. In se je tako rekoč takrat zavestno odločila, da poleg velike
               solidarnosti, ki jo zmoremo skozi osnovno zdravstveno zavarovanje ali obvezno
               zdravstveno zavarovanje, uvedemo še na načelu vzajemnosti dodatno možnost zbiranja
               privatnih sredstev. In mislim, da je bila ta odločitev dobra. In kaj dosti drugače se
               ne bo mogla obnašati tudi zdajšnja politika, tudi zdajšnja vlada, če temu tako rečem,
               če mislimo dosti resno z ekonomsko socialnimi reformami. In zato je enostavno nujno,
               da ostanemo pri dodatnem zbiranju denarja za zdravstveno varstvo in seveda skrbi za
               zdravstveno zavarovanje. Temeljno poslanstvo ali cilj bi moral biti vseh nas, da
               dosežemo s čim nižjo premijo tega prostovoljnega dodatnega zavarovanja čim večji
               obseg pravic in storitev, zato mora biti temu vprašanju posvečena v prvi vrsti
               taktnost in veliko, veliko prizadevanje vlade, da to dosegamo. V to mora biti
               vgrajeno, da ne more tako zbiranje temeljiti na prevelikih dobičkih in da je treba
               zato vzpostaviti ali odpravit monopol. Zato sem jaz pozdravil, da se je vlada tam v
               poletnem času odločila, da je naredila več prepiha, neke tržnosti na trgu
               prostovoljnih dodatnih zavarovanj. In to je dobro. Jaz sem bil že takrat nekoliko
               razočaran, ker se je zgodil ene vrste precedens v tretji obravnavi takratnega zakona
               v 62.h členu, ko je že takrat enak akter, ki danes hoče na vsak način preprečiti
               vladi to razumno postopanje, vnesel v ta zakon neke vrste prej slabost, kot je bil
               osnovni predlagatelj namenjen. Zato je vsaj zame to, kar počenja zadnje čase uprava
               Vzajemne, jaz težko rečem vsa Vzajemna, tam je veliko kadra, ki takemu postopanju
               nasprotujejo. To, kar počenja ta uprava, je po moji vrsti čisti hazard, ki je
               družbeno škodljiv. In jaz mislim, da je že skrajni čas, da je v to posegla vlada,
               morda celo prepozno. Vsekakor pa je moja dolžnost kot poslanca, da jo tukaj podpiram,
               ne da seciram vse te slabosti za družbo, ki jo tako početje prinaša, ampak da
               enostavno to preprečimo. Zato sem prepričan, da navsezadnje se mora to doseči, ker ta
               hazard je že tolikšen, da se jaz sprašujem, na čigavi pravici neka uprava porablja
               tolikšna sredstva iz te premije, ki jo zavarovanci plačujejo za tolikšno
               reklamiranje, za takšne stroške pravnega suporta, ki si ga dovolijo. Nazadnje mora,
               če želimo doseči to, kar mora biti naš skupni cilj, čim več storitev in uslug za čim
               nižjo premijo, ki jo lahko naši državljani še zmorejo, je treba to preprečiti.
               Mislim, če ta amandma ne bi bil zadosten, da sem prepričan, da bo z odgovornostjo, ki
               jo ima agencija za zavarovalni nadzor, tukaj šla navsezadnje tudi preko tega, kar bi
               vlada želela storiti. In če to ni izvedljivo, mora agencija sama kot varuh tega
               področja v dobro vseh državljank in državljanov to preprečiti in prepričan sem, da
               tudi bo. Jaz bom z velikim veseljem podprl ta amandma, ne glede na to, kdo ga
               predlaga, samo da se dodatno pripomore k temu, da bo zakon vzdržal svoj namen in če
               sem na kaj ponosen, sem ponosen na to, da se je vlada končno v tem trenutku, čeprav
               pozno, odločila, da gre v to reševanje tega ali preprečevanje tega hazarda. Hvala.
           </p>
            </sp>
            <sp xml:id="SDZ4-Izredna-15-2006-01-20.sp50">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Gantar.</p>
            </sp>
            <sp xml:id="SDZ4-Izredna-15-2006-01-20.sp51">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Jaz bom amandma
               poslanskega kluba LDS podprl. K temu bi rad dodal to, da v zadnjih letih in predvsem
               v zadnjem letu slišimo številne neoliberalne ideologe, ki z liberalno politiko nimajo
               nič skupnega, da se razumemo. Po pomoti je samo del imena. Neoliberalni ideologi, ki
               nas preprečujejo, da je bistvo vsega kapitalizma samo trg, konkurenčnost in
               sposobnost, da najbolj prebrisani preživijo na račun drugih. Takšno poenostavljeno
               gledanje na to, kako so organizirane sodobne družbe, ne vzdrži kritike. Zgodovina
               kapitalizma nas uči o zgodovini altruizma, tudi o zgodovini altruizma in
               solidarnosti. In ena izmed oblik institucionaliziranega altruizma in solidarnosti je
               približno to, kar imamo recimo danes v Vzajemni. In če smo se čemu posvetili in se
               danes v veliki meri strinjamo, je predvsem to, da nasprotujemo temu, da bi na divji
               način spremenili to podobo te solidarnosti-vzajemnosti, predvsem pa ne mimo velike
               večine, saj ima 900.000 članov, Vzajemne. Mimogrede, tudi jaz sem ponosen lastnik
               certifikata, na katerem piše približno takšna številka, da sem lastnik 0,00342 -
               nekaj podobnega - deleža Vzajemne. In prav zanima me, predlagatelje zakona, ki danes
               ni v obravnavi, koliko to pomeni, koliko je denarja, da bom videl, za koliko me je
               Vzajemna želela pridobiti na svojo stran.</p>
               <p>Predvsem bi rad povedal to, da imamo, kot so nekateri opozarjali, danes spravljivo z
               vladajoče koalicijske skupine, da imamo skupni cilj. Imamo ga samo v točki, da na ta
               način ne želimo brez nadzora in brez vpliva članov Vzajemne preoblikovati Vzajemno v
               delniško družbo. Za naprej pa nisem prepričan, da ga imamo. Ne vem, kakšen cilj ima
               vlada na tem področju. Ni ga razkrila in čisto možno je, da mogoče bo za kakšno
               preoblikovanje, ki bi bilo njej bolj po volji. Če pogledamo, kaj se dogaja v
               gospodarstvu, potem vidimo kako se repolitizira slovensko gospodarstvo. In ne mene
               preprečevati, ne bom nobenemu nič očital, ali domneval, da ni kaj takšnega možno tudi
               v tem primeru. Skratka, predvsem me moti tudi ta gasilska narava teh akcij. Vendarle
               je ta zadeva tekla že vsaj 2 meseca in danes o tem razpravljamo. Vsekakor bom podprl
               in amandma in zakon, ampak ob tem naj si vlada in vladajoča koalicija ne misli, da
               imajo mojo podporo za vse bodoče zadeve, ki jih s tem mislijo narediti. Vsako njihovo
               akcijo, potezo bomo zelo, vsaj jaz in tudi ostali v moji poslanski skupini, pozorno
               spremljali, ocenjevali in jo tudi javno objavili. Hvala.</p>
            </sp>
            <sp xml:id="SDZ4-Izredna-15-2006-01-20.sp52">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Za besedo je zaprosil gospod minister, mag. Bručan.</p>
            </sp>
            <sp xml:id="SDZ4-Izredna-15-2006-01-20.sp53">

               <speaker>ANDREJ BRUČAN:</speaker>

               <p>Hvala lepa za besedo, gospod podpredsednik. Poslanke in poslanci! Ne bi na široko
               razpravljal o današnjih temah, ki so se tu pojavile, ki so dosti širšega značaja in
               pomena, kot je sprejem tega dopolnilnega zakona oziroma amandmaja. Bi pa seveda lahko
               rekel nekaj, predvsem to, da preoblikovanje Vzajemne v delniško družbo pravzaprav
               nima nič konkretno skupnega z uvajanjem zasebništva v osnovnem zdravstvu ali pa na
               sekundarnem zdravstvu. To sta dve vsaj kolikor toliko ločeni zadevi. Vzajemna je pač
               bila ustanovljena, tako kot je bila ustanovljena, na takšen način, kakor je bila
               ustanovljena, in na tak način se bo eventualno tudi preoblikovala, če bodo za to
               zavarovanci, tudi v delniško družbo.</p>
               <p>Kar se pa samega amandmaja tiče, jaz bi rad podprl vsak amandma, ki bo preprečil
               divje lastninjene katerekoli ustanove, tako tudi seveda ta amandma. Moram reči, da
               amandma, ki je tukaj pripravljen s strani poslanske skupine LDS, bi lahko pripeljal
               do dodatnih možnosti za preprečitev take spremembe v delniško družbo Vzajemne. Mislim
               pa, da že z samim sprejetjem zakona lahko dosežemo isti namen v taki obliki, v
               kakršni je zdaj napisan. Ta dodatni tekst, če zakon ne bo sprejet v celoti,
               pravočasno v pravilnem roku, ne bo imel potem nobenega dodatnega pomena. Mi smo z
               zakonom predlagali poseben zakon, ki bo to uredil, istočasno bi skupščina že brez
               tega amandmaja ne mogla sprejeti, ob sprejetju našega predloga, preoblikovanja v
               delniško družbo na svoji seji 1. februarja. Tako jaz mislim, da če to pomaga
               kakorkoli k preprečitvi tega prehoda na delniško družbo pod takšnimi pogoji, kot
               Vzajemna zavarovalnica sedaj to želi urediti, bi tak amandma podprl. Nisem pa
               prepričan, da ta amandma sploh pomaga dejansko k realizaciji naših namenov. Moram ob
               tem povedati, da smo tak predlog že v enem od svojih predlogov v fazi nastajanja
               zakona imeli. Tisto, kar je prej govoril kolega Grims, se ni tikalo parlamenta.
               Tikalo se je vlade. Takrat smo že v enem od členov, 10. člen je imel takšen predlog,
               ki pa je bil potem na pobudo nekaterih pravnikov umaknjen. Če vam ga samo preberem,
               ta člen je pisal takole: "Do uveljavitve posebnega zakona iz prejšnjega odstavka se
               postopek za preoblikovanje družbe za vzajemno zavarovanje, ki je bila ustanovljena po
               določbah zakona o spremembah"... in tako naprej, "v delniško družbo ustavi". Vendar
               smo ga potem na željo, na zahtevo pravnikov umaknili iz predloga. Toliko samo v
               obrazložitev. Hvala lepa.</p>
            </sp>
            <sp xml:id="SDZ4-Izredna-15-2006-01-20.sp54">

               <speaker>PODPREDSEDNIK MAG. VASJA KLAVORA:</speaker>

               <p>Hvala, gospod minister. Ker ne želi nihče več razpravljati, zaključujem razpravo.
               Prehajamo na odločanje o amandmaju poslanske skupine LDS k 3. členu dopolnjenega
               predloga zakona o spremembah. Izvolite prosim. Je to proceduralno? Izvolite.</p>
            </sp>
            <sp xml:id="SDZ4-Izredna-15-2006-01-20.sp55">

               <speaker>JOŽE TANKO:</speaker>

               <p>Hvala lepa, gospod predsedujoči. V imenu poslanske skupine predlagam 10 minut odmora
               pred glasovanjem.</p>
            </sp>
            <sp xml:id="SDZ4-Izredna-15-2006-01-20.sp56">

               <speaker>PODPREDSEDNIK MAG. VASJA KLAVORA:</speaker>

               <p>Kako prosim, nisem dobro...</p>
            </sp>
            <sp xml:id="SDZ4-Izredna-15-2006-01-20.sp57">

               <speaker>JOŽE TANKO:</speaker>

               <p>10 minut.</p>
            </sp>
            <sp xml:id="SDZ4-Izredna-15-2006-01-20.sp58">

               <speaker>PODPREDSEDNIK MAG. VASJA KLAVORA:</speaker>

               <p>10 minut. V redu. Mi nadaljujemo. En moment, prosim. Po poslovniku moramo
               nadaljevati našo sejo s tem, da vas vprašam, želi pred odločanjem kdo že obrazložiti
               svoj glas. Obrazložitev glasu? Hvala lepa. Se vam zahvaljujem. Odrejam 10-minutno
               pavzo.</p>
               <p>Nadaljevanje seje ob 13.36 uri.</p>
               <p>Poslanke in poslanci, ker so potrebna še dodatna posvetovanja, podaljšujem pavzo še
               za 10 minut.</p>
               <p>(Seja je bila prekinjena ob 13.27 uri in se je nadaljevala ob 13.55 uri.)</p>
            </sp>
            <sp xml:id="SDZ4-Izredna-15-2006-01-20.sp59">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo.</p>
               <p>Smo v fazi glasovanja o amandmaju k 3. členu, ki ga je vložila poslanska skupina
               Liberalne demokracije Slovenije. Želi predlagatelj odmora obrazložiti? (Ne.)</p>
               <p>Prehajamo na glasovanje o amandmaju. Glasujemo. Navzočih je 64 poslank in poslancev,
               za je glasovalo 30, proti 32.</p>
               <p>(Za je glasovalo 30.) (Proti 32.)</p>
               <p>Ugotavljam, da predlagani amandma ni sprejet.</p>
               <p>Končali smo z drugo obravnavo predloga zakona.</p>
               <p>Ker je predsedniku državnega zbora predložena pobuda volivk in volivcev za vložitev
               zahteve za razpis predhodnega zakonodajnega referenduma o tem predlogu zakona,
               državni zbor v tem trenutku ne sme začeti s tretjo obravnavo predloga zakona. Zato
               prekinjam obravnavo te točke.</p>
               <p>Preden pa zaključimo današnji del seje, samo informacija in predlog sklepa. Na
               posvetu z vodji poslanskih skupin je bilo ugotovljeno, da je za nadaljnje delo glede
               tega zakona nujno treba pridobiti mnenje agencije za zavarovalni nadzor, glede
               njenega ravnanja v primeru, ki naj bi se zgodil 1. februarja. Glede na izjemno
               situacijo, ki utegne v ponedeljek, 23. januarja 2006, nastati v primeru, če bo
               vložena dopolnjena referendumska pobuda, predlagam, da državni zbor glede na
               povezanost materije sprejme naslednji sklep: Državni zbor poziva agencijo za
               zavarovalni nadzor, da mu do ponedeljka, 23. januarja 2006, do 12.00 ure posreduje
               svoje stališče do potrebnega dovoljenja za preoblikovanje Vzajemne družbe v delniško
               družbo, v luči možnosti, da bo preoblikovanje ogrozilo interese članov oziroma
               zavarovancev. Želi kdo o tem proceduralnem predlogu razpravljati? (Ne.) Potem dajem
               ta proceduralni predlog na glasovanje. Torej pozivamo agencijo za zavarovalni nadzor,
               da nam do ponedeljka pošlje stališče do potrebnega preoblikovanja. Ali je kakšno
               vprašanje? (Ne.) Gospod Potrč.</p>
            </sp>
            <sp xml:id="SDZ4-Izredna-15-2006-01-20.sp60">

               <speaker>MIRAN POTRČ:</speaker>

               <p>Hvala lepa. Jaz bi samo rad, da bi meni bilo jasno, kaj pravzaprav od agencije
               pričakujem. Jaz od agencije pričakujem obvestilo, ali in kako lahko ravna in ali in
               kakšne so v primeru njenega ravnanja posledice. In to bi si želel, da je vsebina tega
               sklepa, ki je napisan grozno na "kunšten" način in ga jaz ne zastopim.</p>
            </sp>
            <sp xml:id="SDZ4-Izredna-15-2006-01-20.sp61">

               <speaker>PREDSEDNIK FRANCE CUKJATI:</speaker>

               <p>Hvala lepa. Še kdo? Gospod Lahovnik.</p>
            </sp>
            <sp xml:id="SDZ4-Izredna-15-2006-01-20.sp62">

               <speaker>DR. MATEJ LAHOVNIK:</speaker>

               <p>Jaz bi enako pričakoval, da to stori ministrstvo za finance, da pozove agencijo za
               zavarovalni nadzor oziroma vlada nam to posreduje, ne da državni zbor zdaj neko
               vladno agencijo poziva, kot da v tej državi nimamo vlade Republike Slovenije. Saj ob
               današnji razpravi pa vendarle pričakujem, da se je zbudil tudi ustrezni resorni
               minister, ki ga danes ni tukaj. Zakaj ga ni, je druga stvar. V to se ne želim več
               spuščati. Ampak kot rečeno, kot poslanec pričakujem, da agencija za zavarovalni
               nadzor ukrepa, da so ti ukrepi jasni, učinkoviti, od vlade Republike Slovenije pa, da
               če šef agencije ne zmore ukrepa, da ga zamenja. To je to. Tukaj so razmerja zelo
               jasno določena.</p>
            </sp>
            <sp xml:id="SDZ4-Izredna-15-2006-01-20.sp63">

               <speaker>PREDSEDNIK FRANCE CUKJATI:</speaker>

               <p>Še enkrat poudarjam, da je naše ravnanje tudi v bodoče, torej naslednji teden, zelo
               odvisno od tega, kaj bo agencija za zavarovalni nadzor storila. In tudi poslovnik v
               73. členu predvideva, da če je nujno potrebno pridobiti nekatera mnenja za nadaljnje
               ravnanje oziroma obravnavo, lahko državni zbor takšno mnenje tudi zahteva. Gospod
               Gantar, izvolite.</p>
            </sp>
            <sp xml:id="SDZ4-Izredna-15-2006-01-20.sp64">

               <speaker>DR. PAVEL GANTAR:</speaker>

               <p>Gospod predsednik, jaz imam težavo s tem sklepom. Kaj lahko agencija naredi, je
               razvidno iz zakonodaje, kakšne instrumente ima v rokah, je razvidno iz zakonodaje in
               drugih dokumentov, ki to urejajo. To ni problem, to vemo, kaj lahko naredi. Vendar pa
               dvomim, da sme agencija najprej nam sporočiti, kaj bo naredila, potem pa narediti.
               Celo to bi lahko bilo v določenih primerih slabo. Torej agencija, če bo, bo verjetno
               ukrepala z odločbo. In prav gotovo te odločbe ne more naprej nekomu razložiti in jo
               potem šele izdati. Mislim, da je ta sklep na trhlih nogah. Razumem vašo dobro namero,
               da je to zelo pomembno, se strinjam, vendar se bojim, da agencija nam ne more in ne
               sme sporočiti, kaj bo naredila, preden tega ne naredi. Dela pa lahko seveda samo z
               odločbami. Hvala.</p>
            </sp>
            <sp xml:id="SDZ4-Izredna-15-2006-01-20.sp65">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ4-Izredna-15-2006-01-20.sp66">

               <speaker>MIRAN POTRČ:</speaker>

               <p>Jaz sem povedal svoje pričakovanje, ki je lahko skladno s tem, kar govori gospod
               Gantar, glede enega dela, kaj se da od agencije zahtevati. Tu so bila moja pojasnila,
               mislim, da dovolj precizna. Kakšna so njena pooblastila in kakšni so učinki teh
               pooblastil, ne pa, kaj bo storila. Glede tega, kar je rekel gospod Gantar, da mi to
               vemo, bi bil pa jaz grozno hvaležen, če bi kdorkoli meni, pa vem, kaj se je dogajalo
               na matičnem delovnem telesu, vem, kaj se je dogajalo danes na državnem zboru, in vem,
               kaj se je dogajalo na posvetu kolegija, povedal, kakšna so pooblastila. Nihče tega
               jasno ni znal povedati. Na žalost. Pričakoval sem, da bo to znala povedati vlada. Mi
               smo se pa pogovarjali o ustavnopravnih vprašanjih, da bi najprej ugotovili, kakšna so
               res ta pojasnila. Ne zameriti, jaz jih ne vem.</p>
            </sp>
            <sp xml:id="SDZ4-Izredna-15-2006-01-20.sp67">

               <speaker>PREDSEDNIK FRANCE CUKJATI:</speaker>

               <p>Hvala lepa. Želi še kdo? Izvolite, gospod Slavinec.</p>
            </sp>
            <sp xml:id="SDZ4-Izredna-15-2006-01-20.sp68">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam sem zelo začuden nad predlogom sklepa, saj kot
               zakonodajno telo tukaj nikakor ne moremo biti dirigirani in naše odločitve biti
               odvisne od nekega sklepa ene agencije. Mi tukaj sprejemamo politične odločitve in za
               strokovno podlago imamo na razpolago službe, torej zakonodajno-pravno službo
               državnega zbora. In zaradi tega nikakor nočem, da so naše odločitve tako dirigirane.
               Če pa nekdo drug rabi opravičilo za svoja dejanja in se na ta način odgovornost
               prenaša na agencijo, potem pa se jaz tukaj zraven ne rabim in ne mislim sodelovati.
               Hvala lepa.</p>
            </sp>
            <sp xml:id="SDZ4-Izredna-15-2006-01-20.sp69">

               <speaker>PREDSEDNIK FRANCE CUKJATI:</speaker>

               <p>Hvala lepa. Glede na predloge predlagam, da takšen poziv preusmerimo oziroma
               naslovimo na vlado. Vlada bo pozvana takoj, ko bomo to sprejeli. Gospod Grims.</p>
            </sp>
            <sp xml:id="SDZ4-Izredna-15-2006-01-20.sp70">

               <speaker>MAG. BRANKO GRIMS:</speaker>

               <p>Hvala za besedo. Poglejte, cela ta zgodba, mislim, da se sedaj vrti v začaranem
               krogu. Pa pojdimo še enkrat po vrsti. Prvič, ko govorimo o Agenciji, gre po zakonu za
               neodvisno agencijo, ki tako tudi ravna, to se pravi ni podrejena neposredno nobeni
               veji oblasti, ampak ravna skladno z zakonom, skladno s pooblastili, ki jih je dobila
               od zakonodajalca. Drugo, če se postavlja tako vprašanje, potem se naj v tem smislu
               pove, kaj določajo posamezna pravila, potem bi bil najbrž naslov kar naša pravna
               služba, kar sem hotel že prej pravzaprav sprožiti s svojim vprašanjem, morda ni bilo
               najboljše formulirano. Ampak da pa zdaj sprašujemo vlado, kakšne so pristojnosti ene
               agencije, to piše v zakonodaji, to ni potrebno spraševati vlade. Verjamem pa, tukaj
               se pa strinjam s temi pomisleki, da če ne bodo že prej kakorkoli ukrepali in nas
               potem obvestili o tem ukrepu, kar je seveda možno, potem nam ne morejo oni v naprej
               sporočiti svoje odločitve, ki jo bodo izdali iz odločbo šele post festum. To se pravi
               bomo spet na isti točki, kot smo bili danes. Zato sem tudi prej predlagal, da storimo
               nadaljnje korake in da ne čakamo do ponedeljka. Katera je pa edina smer, ki je pravno
               neizpodbojna, sem pa, mislim, bil dovolj jasen že v dopoldanskem delu. Hvala.</p>
            </sp>
            <sp xml:id="SDZ4-Izredna-15-2006-01-20.sp71">

               <speaker>PREDSEDNIK FRANCE CUKJATI:</speaker>

               <p>Hvala lepa. Glede na razpravo opažam da ni primernega soglasja. Gospod Anderlič,
               izvolite.</p>
            </sp>
            <sp xml:id="SDZ4-Izredna-15-2006-01-20.sp72">

               <speaker>ANTON ANDERLIČ:</speaker>

               <p>Nekako se mi zdi da se ukvarjamo s stvarjo, ki ni tista, s katero bi se ukvarjal
               državni zbor. Za Državni zbor je povsem jasno določeno, s čim se lahko ukvarja in
               katere inštitucije lahko oziroma ne more pozivati. Državni zbor celo vlade ne more
               pozivati, da nekaj naredi, nekaj predloži ali ji naloži, da karkoli počne. Lahko
               predlaga, lahko, ne vem, kaj. Mi smo tako kot pri mnogih drugih situacijah zdaj v
               situaciji, ko imamo na mizi predlog zakona in imamo še nekaj odprtih vprašanj.
               Pričakuje se oziroma sam jaz pričakujem, da bo vlada, ki je predlagatelj zakona,
               pridobila vse ustrezne argumente, papirje in tako naprej do nadaljevanja seje in nam
               bo tukaj postregla s temi zaključki, ugotovitvami in tako naprej. Če bomo mi ravnali
               v primeru, ko je nekdo predlagatelj zakona, pa tudi če bi bil poslanski, in ta ni
               poskrbel za vse ustrezno, kar je potrebno pri zakonu, da bi zares imeli vpogled v
               materijo in tudi vse okoliščine, da bi bile ustrezno osvetljene, potem mora
               predlagatelj poskrbeti za to, da se to naredi. In mislim, da ima vlada vse mehanizme,
               vse inštrumente, da to pridobi, kar se želi skozi ta sklep narediti in da nam v
               nadaljevanju seje to tudi predstavi. To se mi zdi najbolj korektna in logična pot.
           </p>
            </sp>
            <sp xml:id="SDZ4-Izredna-15-2006-01-20.sp73">

               <speaker>PREDSEDNIK FRANCE CUKJATI:</speaker>

               <p>Hvala lepa. Glede na razpravo, umikam ta predlog in bom v skladu z dogovorom na
               posvetu poslanskih skupin sam pridobil tista mnenja, ki so bila predlagana, tako
               zakonodajno-pravne kot agencije za zavarovalni nadzor. Umikam torej ta predlog in s
               tem je tudi razprava o predlogu zaključena.</p>
               <p>Prekinjamo to točko. Tretjo obravnavo predloga zakona bo državni zbor opravil, ko
               bodo izpolnjeni zakonski in poslovniški pogoji. Prekinjam 15. izredno sejo državnega
               zbora Republike Slovenije, ki jo bomo nadaljevali v ponedeljek, 23.1.2006, ob 16.00
               uri. Lep dan. <title>(SEJA JE BILA PREKINJENA 20. JANUARJA 2006 OB 14.09 URI.) </title>
               </p>
            </sp>
         </div>
      </body>
   </text>
</TEI>
