<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-08-2005-07-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|823C629A801740CDC125704A0038AC5B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=823C629A801740CDC125704A0038AC5B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-08-2005-07-14.DZ" n="08">
               <name>Redna</name>
               <date when="2005-07-14"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-08-2005-07-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 8. seje</stage>
            <stage type="date">(14. julij 2005)</stage>
            <stage type="chairman">Sejo je vodil Sašo Peče, podpredsednik državnega zbora. </stage>
            <stage type="time">Seja se je pričela ob 10.02 uri. </stage>


            <sp xml:id="SDZ4-Redna-08-2005-07-14.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke, kolegi poslanci! Gospe in gospodje! Pričenjamo
               nadaljevanje 8. seje državnega zbora Republike Slovenije.</p>
               <p>Obveščen sem, da so zadržani, in se današnje seje ne morejo udeležiti naslednji
               poslanci in poslanke. Kolega Josip Bajc, Bogdan Barovič, Matjaž Han od 15.00 ure
               dalje, Zmago Jelinčič Plemeniti od 16.00 ure dalje, Sašo Peče od 16.00 ure dalje,
               Srečko Prijatelj od 16.00 ure dalje, doktor Mitja Slavinec, Janko Veber, Boštjan
               Zagorac od 16.00 ure dalje in Barbara Žgajner Tavš od 16.00 ure dalje.</p>
               <p>Prehajamo na <title>18. TOČKO DNEVNEGA REDA - POSEBNO POROČILO O PROBLEMATIKI "IZBRISANIH" V LETNIH POROČILIH VARUHA.</title>
               </p>
               <p>Ob tem vas seznanjam, da je skupni čas razprave 2 uri in 58 minut.</p>
               <p>Posebno poročilo je v obravnavo zboru predložil varuh človekovih pravic in mu s tem
               tudi dajem besedo. Izvolite, prosim.</p>
            </sp>
            <sp xml:id="SDZ4-Redna-08-2005-07-14.sp2">

               <speaker>MATJAŽ HANŽEK:</speaker>

               <p>Spoštovani državni zbor! Hvala za to priložnost, da lahko eno leto po oddaji
               poročila o izbrisanih v poročilih varuha človekovih pravic tudi na tem mestu
               razpravljamo.</p>
               <p>Glede na to, da je bilo o tej temi v zadnjih desetih letih, v zadnjih treh, štirih
               letih pa še posebno veliko govora, bom zelo kratek, ker mislim, da kaj posebnega temu
               poročilu in vsemu temu ne morem dodati. Edino, kar upam, je, da je že čas, da to
               stvar enkrat ustrezno razrešimo.</p>
               <p>Najprej bi vas rad spomnil na to, kar vsi vemo, Slovenija je po osamosvojitvi
               naredila eno izjemno lepo potezo, o kateri sem velikokrat tudi, že preden sem to
               funkcijo zavzel, slišal po Evropi. To je namreč ponudba za državljanstvo vsem ljudem,
               ki so živeli v Sloveniji iz ostalih delov Jugoslavije. Takrat smo dobili, kot sami
               vemo, 170 in še več novih državljanov. Slovenija se zaradi tega ni podrla. Nismo
               slabše živeli, mislim, da celo boljše. In Sloveniji je v svetu ugled izredno
               zrasel.</p>
               <p>Žal je to izjemno potezo in izjemen ugled uničila druga nesmiselna ali nepotrebna
               poteza, ki se je naredila z izbrisanimi, in to s populacijo, ki je ena desetina tiste
               populacije, ki smo jo sprejeli med svoje državljane. In zato ne vidim in zdi se mi
               škoda, da se pri manjšem, številčno manjšem problemu, naredijo veliko večji problemi,
               in da ne more ta družba, poleg tega, da varuje in upošteva pravno državo, pokazati še
               en del humanosti in človečnosti do ljudi, ki so v stiski.</p>
               <p>To poročilo je imelo predvsem namen ne le spodbuditi, ampak zaključiti razpravo na
               ustrezen način o izbrisanih, ob tem, da prikazuje, kaj je varuh, institucija varuha
               in vsi zaposleni v zadnjih desetih, devetih letih pisal o izbrisanih, kako je ta
               problem varuh videl. Kakšnih posebnih zaključkov, razen uvoda iz zaključka, ki nekako
               povezujejo vsa pisanja iz preteklih devetih let nismo dali, ker več ni potrebno
               povedati.</p>
               <p>Morda bi za začetek prebral odlomek iz prvega poročila za leto 1995 varuha
               človekovih pravic, po našem mnenju obravnava tako imenovanih začetečenih oseb po
               zakonu o tujcih ni ustrezna, saj njihovega položaja sploh ne ureja. Ne da bi se
               spuščali v obširnejše razpravljanje, je treba kot bistveno ugotoviti, da besedilo 13.
               člena za te primere ne velja v celoti. V Slovenijo niso prišli s potno listino, klub
               temu pa so prišli oziroma bili v njej legalno, nekateri celo od rojstva. Bili so
               polnopravni državljani, s stalnim prebivališčem v Sloveniji, pa so v slabšem
               položaju, kot pravim v narekovaju, "tujci" po tretjem odstavku 82. člena. Urejen tudi
               ni postopek prehoda v status tujca, glede katerega bi bilo verjetno ustrezno, če bi
               bil uveden po uradni dolžnosti. Tako bi se v precejšnji meri izognili neurejenemu
               položaju ter neenotnim in včasih tudi neustreznim postopkom upravnih organov. To je
               bilo napisano v letu 1995 v poročilu varuha človekovih pravic, ki ga je obravnaval
               tudi državni zbor, kar pomeni, da je bil položaj že takrat, vsaj varuhu človekovih
               pravic in tistim, ki so to prebrali, hoteli poslušati, so vedeli. Namen gradiva je,
               kot sem že povedal, enostavno samo povedati, kaj je varuh delal v desetih letih. Ne
               predlagamo nobenih posebnih rešitev, kot tiste, ki so predlagana v ustavnem sodišču.</p>
               <p>Spoštovani državni zbor! Mislim, da več kot to, ni potrebno povedati. Upam in
               verjamem, da bo to najvišje zakonodajno telo sledilo zahtevam pravne države in
               potrdilo sklep, da je treba status izbrisanih urediti takoj oziroma čim prej, in to v
               skladu z odločbami ustavnega sodišča. Hvala lepa.</p>
            </sp>
            <sp xml:id="SDZ4-Redna-08-2005-07-14.sp3">

               <speaker>PODPREDSEDNIK SAŠO PEČE:</speaker>

               <p>Hvala. Posebno poročilo je obravnavala komisija za peticije ter človekove pravice in
               enake možnosti kot matično delovno telo in pripravila predlog poročila državnega
               zbora. Prosim predsednico komisije, mag. Majdo Potrata, da predstavi poročilo
               komisije.</p>
            </sp>
            <sp xml:id="SDZ4-Redna-08-2005-07-14.sp4">

               <speaker>MAG. MAJDA POTRATA:</speaker>

               <p>Spoštovani Matjaž Hanžek s sodelavcem, spoštovane poslanke in poslanci! Komisija za
               peticije ter za človekove pravice in enake možnosti je na svoji 2. seji 2. februarja
               letos obravnavala posebno poročilo o problematiki izbrisanih v letnih poročilih
               varuha, ki ga je varuh človekovih pravic posredoval državnemu zboru v seznanitev 5.
               julija lani. Na seji komisije so sodelovali predstavniki varuha, predstavnika
               ministrstva za notranje zadeve, predstavnika društva izbrisanih prebivalcev Slovenije
               ter predstavnica mirovnega inštituta. Varuh je v dopolnilni obrazložitvi povedal, da
               posebno poročilo ne predstavlja izčrpne slike problema izbrisanih, ampak gre le za
               prikaz, kako je razumel to problematiko varuh človekovih pravic in kakšne predloge je
               od leta 1995 posredoval politiki. Predlagane rešitve so bile podobne tistim, ki jih
               je kasneje sprejelo ustavno sodišče. Ponovno je poudaril, da bi morale biti v odločbi
               ustavnega sodišča ugotovljene protiustavnosti in nezakonitosti odpravljene čim način
               prej in na način, ki bo vzdržal ne samo morebitno ponovno presojo ustavnega sodišča,
               temveč tudi presojo evropskega sodišča za človekove pravice. Glede odškodnin pa je
               povedal, da so posamezni zahtevki najbrž že zastarani, na strani države pa je
               razmislek, ali bi bilo primerno, da vsem prizadetim ponudi določeno odškodnino.
               Predstavnik ministrstva za notranje zadeve je pojasnil, koliko dopolnilnih odločb o
               ugotovitvi stalnega prebivanja v Republiki Sloveniji od februarja 1992 dalje je bilo
               izdanih, koliko vročenih, pa tudi, koliko jih je še v reševanju. Dodal je še
               informacijo o odškodninskih zahtevkih. Predstavnik društva izbrisanih prebivalcev
               Slovenije je orisal zgodovino reševanja te problematike ter pozval vse pristojne, da
               spoštujejo odločbo ustavnega sodišča in popravijo krivico v smislu te odločbe vsem
               brez izjeme. Pri tem je še opozoril, da se z ustavnim zakonom lahko ureja le ustavna
               materija. V primeru, da bi se z ustavnim zakonom urejala problematika izbrisanih, ki
               je po svoji vsebini zakonska materija, bi bil tak zakon prav tako podvržen presoji
               ustavnega sodišča.</p>
               <p>V razpravo je bil dan predlog priporočila, ki sta ga zagovarjali SD in LDS, da naj
               vlada in pristojna ministrstva glede na ugotovitve varuha človekovih pravic, da
               položaj izbrisanih še ni dokončno urejen, stori vse, kar je potrebno, da se ta
               položaj uredi v skladu z odločbo ustavnega sodišča iz 3. aprila leta 2003. Tak
               predlog ni dobil podpore, prav tako pa ne predlog SDS in NSi, naj vlada in pristojna
               ministrstva storijo vse, kar je potrebno za sistemsko rešitev problema izbrisanih ter
               pripravijo ustavni zakon ter po potrebi tudi druge akte. Tako je komisija sklenila
               razpravo o poročilu, ni pa sprejela nobenega priporočila.</p>
               <p>Predsednik državnega zbora je na predsednico komisije naslovil dopis, v katerem jo
               je obvestil, da posebnega poročila varuha ni uvrstil na sejo državnega zbora, ker s
               strani matičnega delovnega telesa ni pripravljeno za obravnavo na seji, saj ni bil
               predložen predlog priporočila oziroma drugega akta, ki bi omogočal obravnavo na seji
               zbora. Predsednica komisije je zaprosila komisijo za poslovnik državnega zbora za
               mnenje in ta je sprejela razlago, iz katere izhaja, da je obravnava na seji matičnega
               delovnega telesa zaključena takrat, ko delovno telo sprejme predlog odločitve, ki ga
               bo v obravnavo in v odločanje predlagalo državnemu zboru. Komisija je zato na 5. seji
               11. maja nadaljevala obravnavo posebnega poročila varuha človekovih pravic o
               problematiki izbrisanih v letnih poročilih varuha in sprejela naslednji sklep:
               "Komisija za peticije ter za človekove pravice in enake možnosti je obravnavala
               posebno poročilo varuha človekovih pravic o problematiki izbrisanih v letnih
               poročilih varuha ter predlaga državnemu zboru, da ga obravnava in sprejme." Ter
               priporočilo: "Vlada in pristojna ministrstva naj glede na ugotovitve varuha
               človekovih pravic, da položaj izbrisanih še ni dokončno urejen, stori vse, kar je
               potrebno, da se položaj uredi v sistemskem zakonu o izbrisanih." Naknadno, to je 8.
               julija, je bilo posredovano še mnenje državnega sveta, ki je prispelo po že sprejetem
               sklepu in priporočilu, zato se komisija do njega ni opredelila. Hvala.</p>
            </sp>
            <sp xml:id="SDZ4-Redna-08-2005-07-14.sp5">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem predstavniku vlade za predstavitev mnenja. Gospod minister
               Dragutin Mate, izvolite prosim.</p>
            </sp>
            <sp xml:id="SDZ4-Redna-08-2005-07-14.sp6">

               <speaker>DRAGUTIN MATE:</speaker>

               <p>Hvala lepa, predsedujoči. Spoštovane poslanke in poslanci! Iz poročila, ki ste ga
               pravkar slišali, ste lahko razbrali, da je vlada oziroma predstavniki vlade smo na
               odboru podrobneje govorili o posameznih točkah, tako da se v tem trenutku ne bi
               ustavljal pri posameznih trditvah, ki so v poročilu varuha in ki smo jih že nekako
               razložili na sami seji.</p>
               <p>Ustavil bi se pri zadevi, kako je potekalo izdajanje odločb v lanskem letu in kaj
               vlada namerava storiti in v kakšnem časovnem okvirju oziroma rešiti to vprašanje. To
               vprašanje se je reševalo dolga leta s takšnimi in drugačnimi zapleti. Veliko število
               vas je lahko to spremljalo, kako je to potekalo. Z odločbo ustavnega sodišča je bilo
               naloženo ministrstvu in seveda potem z vsemi dodatnimi pojasnili, da ministrstvo mora
               začeti z izdajanjem odločb. Ministrstvo za notranje zadeve je v lanskem letu v mesecu
               februarju pristopilo k izdajanju odločb. Odločbe so začeli izdajati na način, da so s
               podjemnimi pogodbami sklenili pogodbe z delavci, ki so izven delovnega časa
               opravljali to dodatno delo za dodatno plačilo, za kar je ministrstvo porabilo nekaj
               čez 36 milijonov tolarjev. Delo je opravljalo, strokovno delo, 18 delavcev.
               Pregledovalo oziroma revizijo so delali 4 delavci in 5 delavcev je vnašalo zadeve v
               evidence.</p>
               <p>V mesecu juliju je ministrstvo nehalo izdajati odločbe. Eden od razlogov za to je
               bilo tudi pomanjkanje finančnih sredstev za to delo. In v nadaljevanju so odločbe,
               4093 odločb razpošiljali osebam, za katere so rešili dokumentacijo in pripravili
               odločbe. Z mesecem septembrom so nehali pošiljati tudi odločbe, ki so že bile
               izpisane. Tako da se je nekako reševanje tega vprašanja po in v skladu z odločitvami
               ustavnega sodišča dogajalo in končalo v mesecu juliju in septembru lanskega leta.
               Vlada je v svoj normativni načrt, dela za letošnje leto uvrstila tudi ta program dela
               oziroma sprejetje, pripravo ustavnega zakona ali zakona, ki bi bil sprejemljiv in bi
               reševal celovito to področje. V ministrstvu za notranje zadeve dela skupina ljudi, ki
               intenzivno pripravlja ta zakon, ...<stage>/Opozorilni znak za konec razprave./</stage>....
               vključevanje tudi zunanjih strokovnjakov, ki bodo pripravljeni zakon še dodatno
               pregledali. In potem predvidevamo, da naj bi skozi vladne procedure nekje do konca
               11. meseca oziroma v začetku decembra ta zakon prišel tudi na vaše mize, v parlament,
               kjer bi potem lahko nekako to zadevo celovito rešili.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-14.sp7">

               <speaker>PODPREDSEDNIK SAŠO PEČE:</speaker>

               <p>Gospod minister, hvala. Sledi predstavitev stališč poslanskih skupin.</p>
               <p>Besedo ima Boštjan Zagorac za predstavitev mnenja poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-08-2005-07-14.sp8">

               <speaker>BOŠTJAN ZAGORAC:</speaker>

               <p>Hvala za besedo. Spoštovane kolegice in kolegi!</p>
               <p>Trošenje davkoplačevalskega denarja za papir in kopije in tratenje našega časa, ne
               pa poročilo varuha človekovih pravic je danes pred nami. Tako bi lahko najkrajše
               označil skropucalo, ki smo ga dobili na mizo.</p>
               <p>Ko človek začne brati izdelek, ima občutek, da so ga, tako imenovani izbrisani,
               samoizbrisani, pisali sami. Poročilo, če mu lahko tako rečemo, je skrajno enostranski
               opis dogodkov v zvezi s samoizbrisanimi. Gre za izdelek, ki bi mu lahko rekli
               sestavljanka. Ampak takih sestavljank smo od varuha v tem državnem zboru vajeni. Ne
               nazadnje smo eno takšnih obravnavali v mesecu februarju, ko smo imeli neko drugo
               poročilo tega istega varuha.</p>
               <p>Varuh v svojem poročilu poudarja, da je nerešeno vprašanje izbrisanih težava celotne
               družbe, saj meče slabo luč na našo državo predvsem v tujini. Pa ga sprašujem, ali
               morebiti kršenje javnega reda in miru, s strani tako imenovanih izbrisanih, ko
               izvajajo, ne moremo reči gladovne stavke, ampak prej prostovoljni post, saj ko
               postanejo lačni, jo prekinejo, se najedo in pridejo nazaj, ne meče slabe luči na našo
               državo? Ampak o tem v poročilu ni niti besede.</p>
               <p>Nam poslancem varuh očita, da razpravljamo o tej temi na pamet in brez argumentov in
               da je rešitev tega problema zelo enostavna. Po njegovem verjetno tako enostavna, da
               bi bilo potrebno državljanstva podeliti vsem, ki se imajo za tako imenovane
               izbrisane, in to po načinu, na katerega nas opozarja tudi zadnji primer, ki smo ga
               lahko zasledili v medijih, to je primer tako imenovanega gospoda Cvetličanina, ki se
               mu je zgodil najlepši trenutek v življenju, ko so mu dali slovensko državljanstvo.
               Verjamem. Za nekoga, ki je z orožjem oziroma učil uporabljati orožje neke druge
               ljudi, v eni drugi državi, je seveda neke vrste politični azil, ki ga dobi v evropski
               državi, uspeh. Bojim se, da bi, vsaj po prepričanju našega varuha, tudi kakšni
               novodobni teroristi dobili podobne azile v Republiki Sloveniji. In na tak način dela
               nas to poročilo varuha navaja.</p>
               <p>Zato se nam v Slovenski nacionalni stranki zdi izpod časti, da bi razpravljali o
               takšnem enostranskem izdelku, ki nas napotuje k pavšalnemu delu in reševanju
               problema, ki ga ni.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-14.sp9">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo s predstavitvijo stališč. Na vrsti je predstavitev stališča
               poslanske skupine DeSUS. Magister Franc Žnidaršič, izvolite.</p>
            </sp>
            <sp xml:id="SDZ4-Redna-08-2005-07-14.sp10">

               <speaker>MAG. FRANC ŽNIDARŠIČ:</speaker>

               <p>Hvala, gospod predsedujoči. Spoštovani varuh, kolegice in kolegi! Iz letnih poročil
               varuha je mogoče nedvoumno razbrati, da se je veliki skupini prebivalcev Republike
               Slovenije v času po osamosvojitvi zgodila krivica z izbrisom iz registra stalnega
               prebivalstva na podlagi neustavnih določb tedaj veljavnega zakona o tujcih. Slednje
               potrjujeta dve odločbi ustavnega sodišča. Prva iz leta 1999 in druga iz leta 2003.
               Obe sta naložili zakonodajalcu, da neskladnost z ustavo Republike Slovenije odpravi v
               šestih mesecih, kar se ni zgodilo ne po prvi, kakor tudi ne po drugi odločbi
               ustavnega sodišča. Vsa leta od 1995. leta dalje je tudi varuh opozarjal na ta
               problem, navajal potrebne rešitve in poročal o hudih stiskah prizadetih ljudi.
               Namesto ureditve stvari se je začelo ustvarjati povsem neosnovano vzdušje, da gre za
               škodljive tujce, kriminalce, agresorje, nasprotnike osamosvojitve, ki naj bi jim
               država kot takim morala poplačati več 100 milijard odškodnin, medtem ko bi pravi
               državljani malo ne umirali od vsakršnega pomanjkanja. Žal so se neštetokrat
               ponovljene laži udomačile med prebivalci do te mere, da je ta mera opravičevala
               nereševanje tega problema vse do danes. O tem, kako se počutijo prizadeti, mnogi
               tisti, ki so bili proti ureditvi njihovega katastrofalnega položaja, ne razmišljajo
               in žal nočejo resno razmišljati niti danes. Še več, namesto spoštovanja odločb
               ustavnega sodišča, so le-te postale predmet ponovne presoje, kritizerstva in razlag
               številnih popolnih pravnih laikov, pa tudi pravnih analfabetov, raznovrstnih
               strokovnjakov in politikov. Varuh sam pa je bil tako rekoč vsakodnevna tarča napadov
               samo zato, ker je delal to, za kar smo ga kot institucijo postavili. Težko verjetno,
               vendar smo slišali in videli.</p>
               <p>Stališče poslanske skupine DeSUS je glede na povedano, sledeče. Problem je ostal
               nerešen absolutno predolgo časa. Odklanjamo zavlačevanje reševanja tega problema.
               Ljudem storjene krivice je potrebno popraviti v skladu z odločbo ustavnega sodišča.
               To moramo storiti, preden bo o tem odločilo evropsko sodišče, da bi se izognili
               mednarodni sramoti in škodi za lastno državo. Naša poslanska skupina se ne želi
               spuščati na osebno raven obtoževanja ali očitkov, kdo je več in kdo manj kriv, da
               problem ni rešen. Želimo pa, da skupaj izberemo toliko moči, srca in ponosa, da bi
               storili, kar je treba. Hvala lepa.</p>
            </sp>
            <sp xml:id="SDZ4-Redna-08-2005-07-14.sp11">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Slovenske demokratske stranke,
               kolega Rudolf Petan, izvolite.</p>
            </sp>
            <sp xml:id="SDZ4-Redna-08-2005-07-14.sp12">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, gospod varuh s sodelavci! Že
               naslov pove, da gre za izbor vsebin iz preteklih let na temo tako imenovanih
               izbrisanih, ki se v Sloveniji pojavi vedno iz iste smeri in v samo določenem času, in
               to z določenim namenom. Če varuh človekovih pravic obravnava določeno temo še s
               posebno pozornostjo in rahločutnostjo, to ni nič slabega. To je dobro. Malo manj
               dobro pa je, če so te posebne pozornosti deležni samo nekateri primeri, samo nekatere
               skupine, drugi pa ne ali pa nekoliko manj. Potrebno je pritrditi varuhu, da je to le
               prikaz, kako je varuh to problematiko razumel in kaj je počel v preteklih letih, kaj
               je predlagal politiki v zvezi s to tematiko. Prav tako drži navedba, ugotovitev, da
               se ob tem še vedno umetno ustvarja ozračje nerešljivega konflikta, ki jemlje moč,
               voljo in pripravljenost celotni družbi, da bi se spoprijela z resničnimi izzivi, ki
               nas čakajo v prihodnosti. To drži. Vprašati pa se moramo, kdo vse je spodbujal ta
               konflikt in ga še vedno spodbuja. Pohvalna je uvodna ugotovitev varuha, ki pa je tudi
               bistvena podlaga za razumevanje problema tako imenovanih izbrisanih, citiram: "Ob
               osamosvojitvi Slovenije so več kot desetina stalnega prebivalstva na njenem ozemlju
               predstavljali državljani drugih republik tedanje SFRJ, ki so bili v pravicah in
               dolžnostih popolnoma izenačeni z državljani Republike Slovenije. Temeljni in
               nadaljnji osvojitveni akti jih seveda niso mogli in jih tudi niso spregledali.
               Zagotavlja vsem s stalnim prebivališčem v Sloveniji, da lahko pridobijo državljanstvo
               Slovenije, če to želijo. Resnično velik korak k uresničitvi navedenih zagotovil je
               pomenil zakon o državljanstvu Republike Slovenije, ki je v 40. členu omogočil
               pripadnikom drugih nekdanjih jugoslovanskih republik, ki so imeli na dan plebiscita
               23.12.1990 prijavljeno stalno prebivališče v Slovenije in tukaj tudi dejansko živijo,
               pridobitev slovenskega državljanstva brez kakršnikoli nadaljnjih pogojev, če zanj
               zaprosijo do 25.12.1991. Po 13. členu ustavnega zakona za izvedbo temeljne ustavne
               listine so bili do pridobitve državljanstva oziroma do izteka rokov iz 81. člena
               zakona o tujcih izenačeni v pravicah in dolžnostih z državljani Republike Slovenije.
               Kljub poznejši delitvi, zaostritvi zakona o državljanstvu Republike Slovenije, si je
               na ta način velika večina prizadetih uredila svoj status. Tisti, ki niso zaprosili za
               državljanstvo, pa po 40. členu ali jim je bila prošnja zavrnjena ali pa so postali
               tujci." Toliko za začetek.</p>
               <p>Takoj pa se postavi vprašanje ob tem podatku, katera država Evropske unije pa je
               bila tako demokratično odprta do tujcev. Je ni, spoštovani gospodje in gospe! Je ni!
               Sedaj pa se začnejo zapletati. Nekateri državljani drugih republik niso želeli
               zaprositi za državljanstvo, in to zato, ker niso čutili Slovenije za svojo državo,
               ali če hočete, za svojo novo domovino. Odločitev o tem so lahko ali tudi morali, kar
               je pravilno, sprejeti sami, brez prisile, seveda ob zavedanju posledic svoje
               odločitve. Ko je 6-mesečni rok potekel, se je pa status spremenil. V tem času so vsi,
               ki niso bili avtomatično državljani Republike Slovenije, dobili pisno obvestilo, naj
               si pridobijo, uredijo državljanstvo Republike Slovenije, če to želijo. To obvestilo
               so dobili večkrat. Tudi sam osebno kot poročevalec na tem mestu sem bil zadolžen za
               izvedbo tega projekta v takratnem času, zato z vso odgovornostjo povem, da velika
               večina teh ljudi je to opravila. Nekaj modrih kuvert pa se je vrnilo pod šifro "ni
               naslovnika", se pravi, ne živijo na naslovu, na katerem so bili prijavljeni, ker so
               odšli iz Slovenije. Nekaj kuvert pa se je vrnilo po pošti - in to povem z vso
               odgovornostjo - s poslikavo, ki ponazarja z barvito folkloro obarvano balkansko
               izrazoslovje. Torej niso hoteli državljanstva, pa še povedali so, kaj si mislijo o
               naši državi, o našem državljanstvu. Zakon o evidenci nastanitve občanov in registru
               prebivalcev pa je povsem jasen, ki je seveda takrat veljal. In to 8. člen. Če
               pristojni organ sumi, da občan stalno ne prebiva v naselju oziroma na naslovu, kjer
               je prijavil svoje stalno prebivališče, uvede postopek za ugotovitev dejanskega
               stanja. Na podlagi dokončne odločbe, s katero pristojni organ ugotovi, da občan
               stalno ne prebiva v naselju oziroma na naslovu, kjer je prijavil svoje stalno
               prebivališče, izbriše občana iz registra stalnega prebivalstva oziroma vpiše
               spremembe naslova v ta register. Dokončna odločba velja kot potrdilo o spremembi
               naslova stalnega prebivališča.</p>
               <p>In kaj je tu narobe? Nič. Zakon je jasen, samo za Balkan mogoče malo preveč. In to je
               vsekakor preveč za balkanski način razumevanja zakonodaje. Seveda ne za vse, samo za
               nekatere.</p>
               <p>Ko se je žalostna odiseja Jugoslovanske ljudske armade po Hrvaški in BiH končala s
               100.000 mrtvih, nedolžnih žrtev in ravno v tem času se spominjamo obletnice dogodka v
               Srebrenici, pa so se nekateri želeli vrniti nazaj v Slovenijo. Treba je jasno
               povedati, niso vsi tam sodelovali. To je treba povedati, ampak že zadostuje, če je
               bil eden, preveč. In sedaj se pojavijo tako imenovani izbrisani, ki se jim je
               "zgodila velika krivica". Ti ljudje še vedno ne želijo državljanstva, ampak bi tožili
               državo za veliko odškodnino. In edino za to gre. O tem smo se lahko prepričali ob
               koncu prejšnjega mandata ob sprejemanju obeh zakonov o tako imenovanih izbrisanih, o
               tehničnem in sistemskem, pa še referendum smo imeli.</p>
               <p>V potrditev tega primera mi dovolite primer iz poročila, ki ga je pripravil varuh.
               Seveda ne bom navedel vsega, zato ker bi prehitro prepoznali osebo. "Mož je stalno
               živel v Sloveniji od leta 1964. Zapustil jo je oktobra 1991 kot oficir nekdanje JLA.
               Vemo, kdo je takrat zapuščal Slovenijo. Iz razpoložljivih listin je bilo razvidno, da
               je mož 13.01.1997 pri Generalnem konzulatu Republike Slovenije v Trstu dobil
               vstopno-izstopni vizum, veljaven od 13.01.1997 do 13.02.1997." In potem preskočim.
               "Tujca so odvedli k sodniku za prekrške", zato ker si ni uredil državljanstva, bil je
               tujec. "Postopek pri sodniku za prekrške se je nadaljeval tako, da je sodnik zahteval
               od policijske postaje dopolnitev predloga za uvedbo postopka o prekršku... in tak
               naprej." Za isto osebo pa je ministrstvo za obrambo izdalo razpis v obliki depeše, v
               kateri je navedeno, da je zoper obdolženega odrejen ukrep "zavrnitev vstopa v
               Republiko Slovenijo". Ta oseba je čisto slučajno pri tej vojni vihri, divjanju
               Jugoslovanske ljudske armade na Hrvaškem bila ujeta, tako da je nedvoumno, da je on
               bil tam, ne pa v Sloveniji, se pravi ni mogel stanovati na stalnem naslovu. Tako je
               zadeva popolnoma jasna.</p>
               <p>In sedaj tisto, kar moti pri mnenju varuha. Opisani potek dogodkov je dajal dovolj
               podlage za mnenje, ki smo ga sporočili ministrstvu za notranje zadeve, na podlagi 25.
               člena zakona o varuhu človekovih pravic, da v tem primeru ravnanje organov za
               notranje zadeve ni bilo v skladu s predpisi. Se pravi zato, ker so zahtevali, da
               zapusti Slovenijo.</p>
               <p>Pa se vprašam, kaj pa je tu narobe? Kaj so naši organi ravnali narobe? Nič.</p>
               <p>Moti me, moti nas še to, da je v zvezi s takšno tematiko varuh človekovih pravic ob
               takšnih primerih vlekel paralele z Goebbelsom. To je bilo 7.12.2003 v zelo gledani
               oddaji. Lahko preberem vse, ampak ne bom tega bral.</p>
               <p>Za to se seveda ni opravičil. In tudi nikakršnih podpisov, ki bi jih zahtevali
               varuhi nestrpnega govora, proti nestrpnemu govoru nismo zasledili. In tudi do danes
               še ne.</p>
               <p>In zakaj bi takim ljudem bile kršene osnovne človekove pravice? Če so bile komu
               kršene človekove pravice, so ti ljudje drugim kršili človekove pravice. Medtem ko so
               skupaj, tudi nekateri, ne vsi, to jasno povemo, tudi nekateri skupaj z jugoslovansko
               ljudsko armado bili na Hrvaškem in v Bosni, pa še kje.</p>
               <p>In sedaj mi dovolite, da naprej ne komentiram tega primera, ker mislim, da bi
               prehitro prepoznali osebo, če jo že kdo ni.</p>
               <p>Takih in podobnih je kar nekaj. Ne vsi, še enkrat poudarjam. In tej skupini bi sedaj
               radi pripravili tako zakonodajo, da bi lahko dobili odškodnino, da bi tožili državo,
               zato ker nočejo biti državljani Republike Slovenije, imeli pa bi denar. Celo več.
               Tisti, ki so si uredili vse potrebno in sprejeli državljanstvo, bi sedaj tem ljudem,
               kot davkoplačevalci morali plačevati, ki so jih zmerjali, ko so si urejali in
               sprejeli državljanstvo Slovenije, in so jo prevzeli za svojo državo. Tega ne moremo
               in ne smemo dovoliti. Tudi ne, da bi problem tako imenovanih izbrisanih reševali s
               sistemskim zakonom, kot je predlog v priporočilu, ki bi tem, tako imenovanim
               izbrisanim, omogočil, da tožijo državo Republiko Slovenijo, in ta bi morala izplačati
               tem ljudem veliko, veliko odškodnino. Ne bom govoril o stotinah milijard.</p>
               <p>To je za SDS nesprejemljivo, zato ne bomo podprli priporočila odbora. To ni predlog
               varuha, to je tudi treba jasno povedati, ne bomo podprli priporočila odbora, ker je
               vsebina tega priporočila škodljiva za Slovenijo. Glasovali bomo proti. To pa tudi
               zato, ker v SDS predlagamo, da se ta problem, ta tematika rešuje na drugačen način,
               ne s tako imenovanim sistemskim zakonom, kot ga že poznamo. Mi se zavzemamo za to, da
               se obravnava vsak primer, če se je zgodila krivica, posebej, ne pa kar počez, vsem.
               Še iz enega razloga posebej, ker pri tako imenovanih izbrisanih še sedaj ni jasno,
               koliko jih je. Po enih izjavah jih je 4000, po enih jih je 8000, po nekaterih jih je
               17000, po nekaterih celo 28000. Se pravi, nihče tega ne ve.</p>
               <p>Pri tem pa moramo jasno poudariti, da to nima nič opraviti s tistimi 180 tisočimi
               ljudmi, približno toliko jih je, ki so v Slovenijo prišli iz drugih republik nekdanje
               Jugoslavije in so si v Sloveniji uredili državljanstvo v roku in postali državljani
               Republike Slovenije z vsemi pravicami, ki jim gredo po tem zakonu in seveda tudi z
               vsemi dolžnostmi. Tem ljudem pogrevanje tako imenovanih izbrisanih prav nič ne
               koristi, prej škodi, ker jih marsikdo, in to neopravičeno, povezuje s tako
               imenovanimi izbrisanimi. To je nedopustno ravnanje in se dela tem ljudem velika
               krivica. Tudi zato je priporočilo za sistemski zakon nelogično in nesprejemljivo in
               tudi zato ga v SDS ne podpiramo in bomo glasovali proti. Hvala lepa.</p>
            </sp>
            <sp xml:id="SDZ4-Redna-08-2005-07-14.sp13">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Petan. Sledi predstavitev stališča poslanskega kluba Liberalne
               demokracije Slovenije. Gospa Majda Širca, izvolite.</p>
            </sp>
            <sp xml:id="SDZ4-Redna-08-2005-07-14.sp14">

               <speaker>MAJDA ŠIRCA:</speaker>

               <p>Hvala lepa. Spoštovani varuh, spoštovani predstavnik vlade, spoštovani zbor! Posebno
               poročilo je natančna kronološka in mestoma literarna, seveda v smislu dramske
               dramatične, real-politične analize. Je natančna analiza problematike tako imenovanih
               izbrisanih in hkrati je poziv, nekaj je treba storiti. Poglejmo si zaključek, ki ga
               ta študija kot lapsus slovenske demokracije prinaša. Citiram: "Stališče varuha
               človekovih pravic je pomembno, da se dokončno uredi status izbrisanih, ki jim odločba
               ustavnega sodišča priznava neprekinjeno stalno prebivališče. Gre za ljudi, ki so
               življenjsko povezani s Slovenijo, kar so dokazali tudi s tem, da so vztrajali v
               Sloveniji tudi v času, ko jih zaradi izbrisa uradno ni bilo. Protiustavno,
               nesprejemljivo in škodljivo za ugled Slovenije bi bilo, če bi se zaradi urejanja
               njihovega statusa trajneje skalili odnosi med njimi in večinskim prebivalstvom." Tako
               varuh. Verjetno so se ti odnosi skalili, sploh, če poslušajo, da so, kot smo danes
               tudi slišali, le lovci na denar in ne na pravice, njihove pravice. Razlogov za
               skalitev teh odnosov je bilo dovolj, vsekakor pa so se zgodile številne življenjske
               tragedije, ki jih je iz teh klopi težko podoživeti. Varuhovo poročilo je doživelo
               zanimiv poskus potlačitve. Na matični komisiji smo ga obravnavali v prvih mesecih
               delovanja nove vlade. Komisija, podprta z večino pozicije, ni želela, da se poročilo
               obravnava na plenarnem zasedanju. Ta tema je namreč postala za novo oblast čez noč
               nekonjukturna. Tako kot korupcija. Če smo pred volitvami noč in dan govorili o njej,
               tudi o izbrisanih, je po volitvah obveljal molk. V primeru izbrisanih so se zavirale
               možnosti razprave tudi s pomočjo dokaj samosvoje razlage poslovnika državnega zbora.
               Na komisiji za peticije, enake možnosti ter človekove pravice je namreč pozicijska
               večina glasovala najprej proti sklepu ureditvi tega vprašanja na način spoštovanja
               odločbe ustavnega sodišča, nekaj je mencala z ustavnim zakonom, dokler ni na eni
               zadnjih sej komisije gospod Rupar predlagal smiseln sklep, da velja ta problem
               sanirati s tako imenovanim sistemskih zakonom. To smo v LDS podprli in bomo tudi
               danes, saj pomeni izpeljavo odločbo ustavnega sodišča.</p>
               <p>V Liberalni demokraciji tudi pozdravljamo voljo, da je to poročilo končno na dnevnem
               redu, saj bi bilo slabo, če bi večina ustvarjala vtis, da bo obravnavala le tista
               poročila varuha, ki so ji všeč.</p>
               <p>V programu vlade za leto 2005 sicer ne zasledimo jasnih ukrepov predlogov oziroma
               ciljev, s katerim naj bi vlada nadaljevala z reševanjem vprašanja izbrisanih tako
               imenovanih izbrisanih. Po današnji razpravi zato pričakujemo, da bo vlada na sploh
               odgovorila bolj jasno, kot je danes to storila seveda v okviru času, ki ga ima na
               voljo, kaj bo v zvezi s to problematiko naredila, kdaj in kako. Na vladi je, da
               prevzame vse korake in odgovornost za problem, ki jo je še nedavno tako močno
               vznemirjal in zaskrbljeval.</p>
               <p>Poti so dane, podlage so pripravljene, preprek ne bi smelo biti. Imamo odločbo
               ustavnega sodišča, ki bi bila lahko že realizirana, imamo skoraj do konca pripeljan
               sistemski zakon, ki ga velja izpeljati, imamo izbrisane, ki čakajo, imajo opozicijo,
               ki bo pravne in z ustavno odločbo utemeljene rešitve podpirala še naprej. Imamo
               opozicijo, ki po predstavitvi stališča poslanske skupine še vedno manipulira, ampak
               imamo še varuha, ki mu ni vseeno, imamo evropske institucije, ki so na preži, imamo
               sklep kolega Ruparja oziroma komisije, ki mu ne nasprotujemo in imamo pravno državo,
               ki jo je treba spoštovati. V imenu varuha, izbrisanih, ustave, pravne države in LDS,
               spoštovana vlada, čakamo na vas, čakamo na vse tiste rešitve, ki po izdaji samo 4
               tisoč 93 dopolnilnih odločb še vedno niso pripravljene, torej čakamo na rešitve za
               približno 14 tisoč izbrisanih. Za te ni potreben nobeden ustavni zakon, saj gre za
               materijo navadnega zakona.</p>
               <p>V naši državi ljudje ne smejo imeti občutka, da so eni take vrste, ki so pravno
               varnost zaslužijo, drugi pa ne. Hvala lepa.</p>
            </sp>
            <sp xml:id="SDZ4-Redna-08-2005-07-14.sp15">

               <speaker>PODPREDSEDNIK SAŠO PEČE:</speaker>

               <p>Nadaljujemo s predstavitvijo stališč poslanskih skupin. Na vrsti je podaja stališča
               Socialnih demokratov, kolega Miran Potrč. Izvolite.</p>
            </sp>
            <sp xml:id="SDZ4-Redna-08-2005-07-14.sp16">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Po letu dni, od kar je bilo posebno
               poročilo varuha preloženo, se bo državni zbor ponovno lotil vprašanja, ki že od 26.
               februarja 1992 povzroča nezakonito stanje za 18.305 izbrisanih.</p>
               <p>Ker nima na dnevnem redu predlogov, kako dokončno urediti to vprašanje, državni zbor
               na današnji seji meritornih odločitev ne bo mogel sprejeti. In prav zato je po
               tolikih letih poskusov reševanja morda le upravičen še kanček optimizma, da bo večina
               v državnem zboru vsaj načelno soglašala, da je vlada dolžna z vso odgovornostjo za
               ustavnost in zakonitost predlagati rešitve, ki bodo v skladu z odločbo ustavnega
               sodišča končno odpravile krivice ljudem, ki že desetletja prebivajo v naši državi ali
               pa v državi brez svoje krivde ne morejo prebivati in na tej podlagi državi vrnila
               ugled doma ter pred mednarodnimi institucijami za človekove pravice. To lahko stori s
               tem, da brez velikih razprav podpre predlog sklepa, ki ga je predlagala komisija za
               peticije ter za človekove pravice in enake možnosti.</p>
               <p>V poslanski skupini Socialnih demokratov smo prepričani, da je vsebina odločitev
               ustavnega sodišča jasna, in nesporna. Samo dobronamerno je treba te odločitve brati.
               Jasno je tudi, da je za spoštovanje odločitev ustavnega sodišča bistvena vsebina
               rešitev. In če bo vlada predlagala zakon, ki bo nesporno in v celoti sledil odločitvi
               ustavnega sodišča, katere izvršitev je obveznost tega državnega zbora že vsaj dve
               leti, bomo Socialni demokrati tak zakon podprli. Če pa bo vlada poskušala zaobiti
               vsebino odločbe ustavnega sodišča tako, da bi z ustavnim zakonom dejansko ponovno
               poskušala ohraniti krivice in da ne bi odpravila nezakonitosti, ki so bile storjene
               26. februarja 1992, potem pri takšnem zakonu poslanke in poslanci Socialnih
               demokratov ne bomo sodelovali.</p>
               <p>Današnja razprava bo pokazala, koliko je možnosti za dostojno in korektno rešitev
               tega vprašanja, koliko je pripravljenosti preseči neresnice in pretiravanja, ki so se
               v javnosti ustvarila o ravnanju izbrisanih, in o tem, kaj naj bi vse storili hudega
               tej naši skupni državi. Razprava bo pokazala, ali smo pripravljeni uresničiti tisto,
               kar je popolnoma enostavna in nesporna odločitev. 26. februarja 1992 je bil izbris
               nezakonit, in treba je vrniti stalno bivališče. Od tu naprej pa je seveda mogoče vsa
               druga vprašanja reševati. Tudi vprašanje morda kakšne krivde posameznika, da je v
               določenem času je kaj storil proti tej državi, če se mu to seveda po zakonitih poteh
               in z možnostjo obrambe in vseh pravnih sredstev dokaže, ne pa, če to misli nekdo od
               poslank in poslancev, ki sovraži te ljudi in ne želi, da bi se problemi uredili.
               Menim, da bi bila vsaka drugačna rešitev neustrezna in da je samo na ta način mogoče
               razumeti individualizacijo. Kdor pa individualizacijo razume tako, da sme ta državni
               zbor ali on kot posameznik ocenjevati, kdo sme imeti stalno bivališče po 26.
               februarju in kdo ne, pa čeprav samo za en dan, ta zavestno ne razume jasne odločitve
               ustavnega sodišča, ker to pač v tej odločitvi piše.</p>
               <p>V poslanski skupini Socialnih demokratov smo prepričani, da je po skoraj petnajstih
               letih od osamosvojitve, ko je postala Slovenija polnopravna članica Evropske unije in
               Nata, ko ima Slovenija z vsemi državami, katere državljani so izbrisani, odločne
               odnose in mnogo skupnih interesov in želi, da bi ti odnosi in interesi bili v bodoče
               še boljši. In potem, ko pričakuje, da bodo zelo kmalu tudi državljani teh držav
               postali državljani Evrope in bo vprašanje stalnega bivališča postalo res nepomembno,
               da je po vsem tem že skrajni čas, da bi se problem izbrisanih uredil, in da ne bi po
               nepotrebnem obremenjeval naše medsebojne odnose v domovini pa tudi ne s sosednjimi
               državami. Ob tem naj posebej poudarim, da Socialni demokrati že doslej nismo in še
               manj želimo v bodoče poudarjati krivdo kogarkoli za odločitve in ravnanja v času
               nezakonitega izbrisa in tudi ne ravnanja posameznikov v letu po izbrisu. Ni naš namen
               iz tega kovati politične točke. Mislim pa, da je skrajni čas, da človeško obravnavamo
               vse te ljudi in jih nehamo slikati na steno kot zločince. Menimo, da Slovenija mora
               biti demokratična, pravna in socialna država, da mora spoštovati človekove pravice in
               da samovolja nikogar tega ne sme ogrožati. Že izražena mnenja poslanskih skupin sicer
               morda kažejo, da nerazumevanje problema in sovraštvo do izbrisanih ostaja, toda kljub
               temu apeliramo na razum in strpnost pri urejanju tega vprašanja. Pričakujemo, da ga
               bo tudi glede na izjave gospoda ministra Mateja danes pokazala vsaj vlada, da bo res
               pripravila zakon, ki bo v skladu z odločbo ustavnega sodišča to neustavnost izbrisa
               čim prej odpravil. Hvala.</p>
            </sp>
            <sp xml:id="SDZ4-Redna-08-2005-07-14.sp17">

               <speaker>PODPREDSEDNIK SAŠO PEČE:</speaker>

               <p>Hvala. Kolegica Marjetka Uhan nam bo podala stališče poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-08-2005-07-14.sp18">

               <speaker>MARJETKA UHAN:</speaker>

               <p>Lepo pozdravljeni! Na komisiji za peticije, človekove pravice in enake možnosti smo
               na 1. seji obravnavali posebno poročilo varuha o problematiki izbrisanih. Poročilo je
               posebej obravnavalo obdobje od leta 1995 pa do odločbe ustavnega sodišča leta 2003.
               Obravnavani so tudi posamezni primeri in težave ljudi, ki nimajo statusa državljana
               ali tujca, in videnje reševanja problematike izbrisanih s strani varuha.</p>
               <p>Stališče Nove Slovenije je bilo in ostaja, da je potrebno vprašanje izbrisanih
               urediti z ustavnim zakonom. Tega mnenja smo tudi danes. Pokazalo se je, da je to
               edina možna rešitev, kajti tehnični zakon, ki naj bi to vprašanje uredil, so
               državljani na referendumu zavrnili.</p>
               <p>V Novi Sloveniji smo za pravno državo, za popravo krivic, in zavedamo se, da je
               morda nekaj posameznikov res imelo objektivne težave, da si niso uredili statusa, in
               sicer, da resnično niso vedeli, ali da so bili kot otroci rojeni v drugih republikah
               in jih starši niso vpisali kot slovenske državljane ali pa da so imeli težave pri
               pridobivanju dokumentacije v svojih lastnih republikah.</p>
               <p>Slovenska država je leta 1991 ob nastanku države ponudila možnost državljanom drugih
               republik bivše Jugoslavije, da se odločijo, ali za slovensko državljanstvo ali za
               tujce s stalnim bivališčem. To je bila hkrati tudi obveza, da spoštujejo red
               novonastale slovenske države. Približno 170 tisoč ljudi je to vzelo resno, drugim,
               18.000 se to ni zdelo pomembno, razen tistih, ki sem jih že omenila, ki so morda
               imeli težave z birokracijo v svoji republiki.</p>
               <p>Šest mesecev je bilo časa za pridobitev državljanstva, osem za ureditev stalnega
               bivališča. Celo poklicani so bili, vsaj v Ljubljani je bilo tako, da si naj uredijo
               status. Pozvani so bili s strani predsednika države, obveščeni preko medijev in tako
               naprej. Ne, ni bilo premalo časa, le potrebe večina ni čutila, da bi uredila svoj
               status oziroma mirno lahko rečemo, da si ga večina teh tudi ni želela.</p>
               <p>Enostavno niso verjeli, da bo Republika Slovenija postala neodvisna, še manj, da
               bomo člani Evropske unije.</p>
               <p>Več kot 10 let neurejenega položaja, toliko tisoč prebivalcev v Sloveniji, pa želi
               rešiti ustavno sodišče s svojo odločbo iz leta 2003, ki pa po mnenju Nove Slovenije
               krši s svojo vsebino temeljno ustavno listino, sprejeto leta 1991, ki v svojem 13.
               členu govori, da so morali imeti državljani drugih republik stalno prebivališče v
               Republiki Sloveniji na dan plebiscita, 23. decembra 1990, in da so tu tudi dejansko
               živeli. Tako je ustavno sodišče prevzelo pravzaprav funkcijo zakonodajalca in
               minister Bohinc je mnogim izbrisanim že izdal odločbe na podlagi odločbe ustavnega
               sodišča.</p>
               <p>Veliko je bilo o tem že izrečenega, veliko je bilo kot že rečeno, poskusov rešitve
               problema. Zgodila sta se še dva neuspešna zakona, tehnični in sistemski, za časa
               ministra Bohinca, in izdajanje odločb o bivanju brez pravne podlage. Nekaj tisočim
               izbrisanim se je status rešil. S tehničnim zakonom ali sistemskim zakonom pa se ne bi
               reševalo samo statusa, ampak omogočila bi se tudi pravna podlaga za odškodnine
               posameznikom s strani slovenske države. Nekaj odškodninskih tožb je vloženih,
               najvišja menda 360 milijonov tolarjev. 95% udeležencev je na referendumu zavrnilo
               tehnični zakon in tako reševanje izbrisanih. V Novi Sloveniji vidimo rešitev za
               dejanski problem z individualnim reševanjem, brez možnosti za velike odškodninske
               zahtevke. In to bi lahko rešili z ustavnim zakonom. Ne varuh, ne pravnik gospod
               Krivic, ki je zastopal Društvo izbrisanih, pa o tej poti, kot tudi o izidu
               referenduma nočeta nič slišati. Sprememba temeljne ustavne listine je bila vložena s
               strani koalicije Slovenija, pa potem umaknjena, ko je minister Bohinc začel izdajati
               odločbe in prevzel odgovornost za vse posledice, ki so nastale na podlagi tega.</p>
               <p>Še enkrat: Izbrisani so dejstvo v Sloveniji. S strani Nove Slovenije ponujamo
               rešitev s spremembo temeljne ustavne listine in reševanje posameznih primerov.
               Poskusi reševanja z drugimi zakoni so že padli v vodo. Hvala lepa.</p>
            </sp>
            <sp xml:id="SDZ4-Redna-08-2005-07-14.sp19">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča oslanske skupine Slovenske ljudske stranke.
               Poslanec Jakob Presečnik, izvolite.</p>
            </sp>
            <sp xml:id="SDZ4-Redna-08-2005-07-14.sp20">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani vsi prisotni! Ne glede na
               obravnavano poročilo varuha človekovih pravic, ki je v celoti enostransko usmerjeno,
               želim v tem mnenju predstaviti stališče poslanske skupine SLS do problema tako
               imenovanih izbrisanih.</p>
               <p>Poslanska skupina SLS se je že vseskozi prizadevala za ureditev problema tako
               imenovanih izbrisanih. Vseskozi smo že v prejšnjem mandatu poudarjali, da je edina
               možna rešitev ustavni zakon, s katerim bi razrešili problem in tudi priznali
               morebitno odškodnino vsem, ki bi jim ob individualni obravnavi bilo oškodovanje tudi
               dokazano in ugotovljeno stalno bivanje v Republiki Sloveniji od 26. februarja 1992
               dalje. Zato poudarjamo, da so bile izdane odločbe nezakonite, saj nimajo podlage v
               nobenem zakonu.</p>
               <p>V zvezi s tem stališčem bomo seveda tudi na seji državnega zbora pri tej točki tudi
               ravnali. Hvala lepa.</p>
            </sp>
            <sp xml:id="SDZ4-Redna-08-2005-07-14.sp21">

               <speaker>PODPREDSEDNIK SAŠO PEČE:</speaker>

               <p>Hvala vam. S tem smo končali s predstavitvami stališč poslanskih skupin! Prehajamo
               na razpravo poslank in poslancev. Besedo ima poslanka Majda Potrata.</p>
            </sp>
            <sp xml:id="SDZ4-Redna-08-2005-07-14.sp22">

               <speaker>MAG. MAJDA POTRATA:</speaker>

               <p>Spoštovane poslanke in poslanci, spoštovani gospod Matjaž Hanžek s sodelavcem. V
               dvorani državnega zbora se marsikdaj slišijo besede, ki spominjajo na pomembne
               zgodovinske prelomnice. Na današnji dan je padla Bastil. Čeprav se je ob praznovanju
               200-letnice francoske boržuazne revolucije se pokazalo, kako so interpretacije tega
               dogodka lahko različne, naj vendarle povem, da je to neizpodbitno dogodek, ki je
               prinesel ljudem spoštovanje človekovih pravic in temeljnih svoboščin. In zato bo, ne
               glede na to, kakšen ima kdo odnos do revolucij, ostal zame svetel zgodovinski
               trenutek.</p>
               <p>Na to opozarjam zaradi tega, ker govorimo danes ravno o tem, ali smo pripravljeni
               slehernemu človeškemu bitju priznati človekove pravice in mu omogočiti, da jih tudi v
               polni meri uveljavlja. S tem je zvezana tudi pravica do svobodne odločitve o ureditvi
               lastnega statusa. Redkokdaj se zgodi, da ureditev položaja ljudi, ki jim je bila
               storjena krivica, naleti na tako nasprotujoča si stališča. Za prizadete je kaj slaba
               tolažba, če sicer večina tistih, ki govorijo o usodi 18 tisoč 305 ljudi ugotavlja, da
               jim je država storila krivico, če v isti sapi, potem postavljajo številne pogoje, ki
               kažejo na to, kaj si v resnici mislijo. Če je bilo leta 1995, ko je varuh človekovih
               pravic prvič opozoril na problem, takrat je uporabil izraz "zatečenih oseb" in
               pomanjkljivo zakonodajo, še razumljivo, da ni bilo odmeva na ta njegova opozorila,
               ker je bil čustveni naboj po osamosvojitvi še premočan, je pa 10 let od prve omembe
               problema, na katerega je opozoril tedanji varuh človekovih pravic, gospod Ivan
               Bizjak, še razumljivo, da ostajamo nemi in brez odgovorov, je pa 10 let po tem prvem
               opozorilu in po odločbi ustavnega sodišča res že skrajni čas, da zadevo uredimo. V
               naravi dela varuha človekovih pravic je, da gradi na posamičnih primerih, ker se nanj
               obračajo tisti, ki ob storjeni krivici zmorejo dovolj moči ali pa, da so dovolj
               obveščeni ali ozaveščeni, da poiščejo pot iz krivice. In kot ni mogoče zapovedati
               sočutja s trpečimi, tudi ni mogoče zapovedati nekomu, da sprejme državljanstvo neke
               države, če ima že državljanstvo neke druge države, ni mu pa mogoče odreči pravice
               statusa stalnega prebivanja, če tega ima.</p>
               <p>Če bi se sama kdaj znašla v situaciji, da bi se za to, da bi si lahko uredila svoj
               status, morala odreči slovenskemu državljanstvu, sem, tako kot sedaj mislim,
               prepričana, da tega ne bi sprejela in bi si pač poskušala urediti položaj tako, kot
               bi ga bilo mogoče. Da pa ne bi vendarle tavali v temi in ker smo slišali, da je
               komisija sprejela škodljivo priporočilo, naj vendarle iz magnetogram preberem tole.
               "Sprašujem, ali ima še kdo drug kakšne predlog priporočila? Ja, izvolite, gospod
               Rupar. Pavel Rupar: Hvala lepa. Torej naš predlog priporočila je sledeč. Vlada in
               pristojna ministrstva naj glede na ugotovitve varuha človekovih pravic, da položaj
               izbrisanih še ni dokončno urejen, stori vse, kar je potrebno, da se položaj uredi v
               sistemskem zakonu o izbrisanih." Ker sem vztrajala, da naj bo priporočilo zapisano,
               člani komisije pa so menili, da zapisa ni potrebno sem, izpuščam del magnetograma,
               potem povedala tudi tole: "Glede na to, da ste pa vi edini pravzaprav tisti, ki ste
               dali priporočilo, potem mislim, da bi ga lahko tudi iz magnetograma razbrali, kakšna
               je bila natančna dikcija. Šlo je za to, da ste naložili s priporočilom vladi in
               pristojnim ministrstvom, da glede na ugotovitev iz posebnega poročila varuha
               človekovih pravic uredi v posebnem sistemskem zakonu. Pridevnik "sistemski" sem si
               zapolnila ustrezno. Hvala lepa. Dajem tak predlog priporočila na glasovanje. Kdo
               takšno priporočilo podpira?" Tako je teklo, sprejeli smo torej tisto, kar smo članice
               in člani komisije mislili, da je ustrezno in zato vas vabim, da to priporočilo tudi
               podprete. Hvala.</p>
            </sp>
            <sp xml:id="SDZ4-Redna-08-2005-07-14.sp23">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Pavel Rupar. Replika.</p>
            </sp>
            <sp xml:id="SDZ4-Redna-08-2005-07-14.sp24">

               <speaker>PAVEL RUPAR:</speaker>

               <p>Hvala lepa. Šlo je za mojo napako, kar smo takoj obvestili tako javnost kot
               pristojne člane te komisije. Do napake je pa prišlo zaradi nevzdržnega in, torej ne
               bom uporabil, da ne bom spet žalil, torej katastrofalnega vodenja seje. Toliko, kot
               je tam konfuznih situacij, lahko prihaja do takih napak. In to napako sem jaz seveda
               tudi storil. Storil sem jo pa zato, ker nisem mogel biti skoncentriran na tisto, kar
               je smisel oziroma kar je sporočilo poslanske skupine naše stranke. Jasno in glasno
               je, torej se opravičujem, da je do napake prišlo, ne morem pa opravičiti, da ste to
               tisti, ki zagovarjate, to namenoma spregledali. Namenoma ste spregledali in ste kot
               manipulacijo ponovno ponovili tisto, čeprav ste vedeli, da gre za napako, ostali
               kolegi koalicije so to tudi spregledali, moram povedati, ampak to preklicujem in
               prosim lepo, ne vam in ne Širci, ne dovolim, da uporabljate to za argumentacijo. Vaše
               vodenje te komisije je pod kritiko. To vemo vsi. In dovolite, da se zaradi tega lahko
               kdo tudi zmede. Zato lepo prosim, ne uporabljajte in ne izkoriščajte napak. Hvala.
           </p>
            </sp>
            <sp xml:id="SDZ4-Redna-08-2005-07-14.sp25">

               <speaker>PODPREDSEDNIK SAŠO PEČE:</speaker>

               <p>Replike na repliko vam ne bom dal. Gospa Širca, vi pa imate repliko.</p>
            </sp>
            <sp xml:id="SDZ4-Redna-08-2005-07-14.sp26">

               <speaker>MAJDA ŠIRCA:</speaker>

               <p>Hvala lepa. Kot članica komisije za peticije, človekove pravice in enake možnosti
               moram izjaviti, da je seja potekala v normalnem, dobro vodenem vzdušju, in kot je bil
               že predstavljen povzetek magnetograma, je šlo za trezen, konstruktiven in za vse
               sprejemljiv sklep. Hvala.</p>
            </sp>
            <sp xml:id="SDZ4-Redna-08-2005-07-14.sp27">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanec Alojz Sok.</p>
            </sp>
            <sp xml:id="SDZ4-Redna-08-2005-07-14.sp28">

               <speaker>ALOJZ SOK:</speaker>

               <p>Hvala lepa za besedo. Ne vem, vedno znova se v tem državnem zboru srečujemo s tem
               problemom in srečevali se bomo očitno tako dolgo, dokler ne bo razrešen. Več kot
               očitno pa seveda je, da pri razrešitvi tega vprašanja ostajamo na dveh bregovih. In
               če bi si vsi prizadevali ta problem razrešiti, predvsem pa seveda tudi varuh
               človekovih pravic, potem mislim, da bi bili bližje rešitvi, kot pa smo. V prejšnjem
               mandatu je opozicija pokazala namero in pa pripravljenost, da to vprašanje razrešimo.
               Vložili smo vendarle pobudo, in sicer spremembo temeljne ustavne listine in nakazali
               na kakšen način želimo to vprašanje izbrisanih razrešiti. Vendar takratna vladajoča
               koalicija ni imela posluha, da bi to tudi dejansko v temeljno ustavno listino
               zapisali in ta problem rešili. Se pravi, če statistiki na ta problem nenehno
               opozarjate, ste res tako zaskrbljeni in vas tako močno skrbi usoda teh ljudi, imam
               enostaven predlog in pa rešitev je enostavna. Pristanite na to, da spremenimo
               temeljno ustavno listino in problem bo razrešen. In ko bomo v temeljno ustavno
               listino zapisali, potem se bo seveda tudi pristopilo k temu, da bodo lahko vsi, ki ta
               problem občutijo, podali vlogo. Vsak primer se bo obravnavalo posamično in pa tudi
               višina odškodnine, nekateri namreč vztrajno ponavljate, da odškodnine po tej rešitvi
               ne bo, ampak vložene tožbe nakazujejo, da temu na koncu ne bo tako. Odškodnine bodo
               rešene. Kajti v tem, kar smo zapisali kot koalicija Slovenije takrat v spremembo
               temeljne ustavne listine oziroma v ustavni zakon, je, da bi eventualno odškodnina za
               tiste, ki se jim je dejansko krivica je zgodila, bila omejena. Takrat smo napisali
               150 tisoč tolarjev. Torej o teh zadevah se je možno pogovarjati. Ali je to premalo,
               očitno ni veliko. In vsi seveda ponavljamo, da nekaterim od teh, ki so bili
               izbrisani, je bila narejena krivica, kajti državljanstva si niso mogli urediti iz
               nekih objektivnih okoliščin.</p>
               <p>Večina pa seveda, in tu se tudi strinjam s predstavnico Nove Slovenije, gospo
               Uhanovo, ki je povedala, in to tudi večkrat slišimo, večina si tega ni želela. Konec
               koncev, predsednik društva izbrisanih, gospod Todorovič, je na televiziji, pred
               kamerami, izjavil: "Tudi če bi imel možnost, si tega ne bom uredil." Se pravi, s tem
               je nekako kot predsednik društva izbrisanih pokazal na to, in jasno priznal, da je
               največ primerov teh ljudi, med temi takih, ki si pravzaprav tega niso želeli urediti.
               In tudi danes bi seveda bilo vprašanje, ali bi to želeli urediti.</p>
               <p>Jaz seveda razumem te napore varuha človekovih pravic, in bi pravzaprav bilo od
               njega za pričakovati, da bi se na vseh področjih tako angažiral, kot se pri nekaterih
               kategorijah prebivalcev. Ne vem, jaz sem tukaj v državnem zboru pred kratkim načel en
               zelo pereč problem, in sicer problem tistih, ki so najeli kredite pri Banki SIB, na
               podlagi sredstev, ki jih je dala nemška država, in so se vrnili. Nemčija je dala
               Sloveniji kredit po 2% obrestni meri, Banka SIB pa jim je potem naprej posredovala te
               kredite po izredno višji obrestni meri. Jaz ne vem, če se je varuh človekovih pravic
               recimo lotil tudi tega problema, ki je za eno določeno kategorijo zelo pereč. In bi
               bilo zelo dobro, če bi jim kot varuh pri reševanju tega problema pomagali. Mogoče ste
               se. Ne vem. Če ste se, potem ste pravilno ravnali. Če pa se v tistem primeru ne
               odzivate, v nekaterih pa ja, potem pa je seveda to narobe.</p>
               <p>Še enkrat. Mi danes, kot je bilo povedano, teh sklepov, ki jih je komisija sprejela,
               ne bomo podprli. Gospod Rupar je tudi povedal, kako je prišlo do tega sklepa, da naj
               se to uredi s sistemskim zakonom. S sistemskim, tehničnim zakonom, in tako naprej,
               smo zadeve že poskušali reševati. O tem smo imeli tudi referendum. Velika večina
               tistih, ki so odšli na referendum, je pač povedala, da ne želijo, da se to rešuje z
               nekim tehničnim zakonom v paketu, za vse istočasno. Ampak so s tem seveda pokazali na
               to in povedali, da želijo, da se ta zadeva sicer razreši, ampak na takšen način, da
               se bo obravnavalo od primera do primera.</p>
               <p>Je pa seveda sedaj dodatni zaplet še to, kar je potem počel gospod Bohinc. Sicer ne
               nezakonito, ampak na podlagi odločbe ustavnega sodišča. Odločba ustavnega sodišča pa
               je nadomestila zakon. Torej v tej državi se je zgodilo nekaj, kar sem odklanjal že
               takrat, in sicer, da je ustavno sodišče prevzelo funkcijo zakonodajalca. To se seveda
               zdi izredno sporno. In da je to sporno, tudi kaže to, da je minister začel izdajati
               odločbe, potem pa jih je prenehal, ker je verjetno v nekem trenutku sam spoznal, da
               ne ravna pravilno. Ne verjamem, da so finančna sredstva bila razlog za to, čeprav se
               mi zdi ta številka 36 milijonov za 4 tisoč izdanih odločb izredno visoka vsota.
               Izgleda, da je šlo še za eno zadevo, s katero bi se verjetno morala soočiti Kosova
               komisija, za neko obliko postranskih zaslužkov za določene ljudi. Hvala lepa.</p>
            </sp>
            <sp xml:id="SDZ4-Redna-08-2005-07-14.sp29">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima kolega Stanislav Brenčič. <stage>(Ga ni.)</stage> Nadaljujemo z razpravo.
               Kolega Vili Rezman.</p>
            </sp>
            <sp xml:id="SDZ4-Redna-08-2005-07-14.sp30">

               <speaker>VILI REZMAN:</speaker>

               <p>Hvala lepa. V rokah držim poročilo varuha. Nekateri ste ga danes ocenili kot
               takšnega, da ga malo da ne ni vredno vzeti v roke oziroma, da celo papir ni vreden
               teh misli oziroma misli niso vredne papirja. To so povedali na ta način, kot da trosi
               ... sodbe, o katerih sploh ni dovoljeno dvomiti in so pozabili verjetno na to, da je
               dvom temelj slehernega kritičnega razmišljanja. Vsi pa bi radi bili kritični. Menim,
               da je poročilo čisto ustrezno, da si tisti, ki nismo tekoče spremljali tega
               dogajanja, lahko ustvarimo sliko, da lahko potem tudi hkrati, ko o čem podvomimo,
               racionalno sodimo in nas tega ni treba biti sram povedati, ker to temelji na tem
               poročilu.</p>
               <p>Uvodničarji so pokazali, vsaj nekateri, tudi zelo različne ravni razpravljanja.
               Sodim, da ne bo nič napak, če rečem, da so bili nekateri govori tako rekoč averzivni,
               da če bolj slikovito povem, da so govorili iz želodca. In iz želodca se ne govori
               racionalno. Nekateri drugi so pa govorili drugače. In jaz bi se raje priklonil k
               temu, da razmišljamo, ko govorimo, in se ne prepustimo vegetativnemu živčevju. Ton
               razprav je bil tak da, ker je po naključju v tem istem Poročevalcu še neko drugo
               poročilo bilo objavljeno, me je takoj spomnilo na to, da se nič ne razlikuje ton
               razprav nekaterih od razprav, ko smo govorili o problemu nasilja v družini. Ali pa,
               precej podoben je bil tistim razpravam, ki smo jih poslušali, ko smo govorili o
               začasno razseljenih. To je torej nek skupni imenovalec v posamičnih razpravah. Jaz pa
               mislim, da bi se tega morali nekako drugače lotiti in ugotoviti najprej, da je izza
               problema izbrisanih, problem različnih vrednot, problem različnih struktur,
               osebnostnih, problem različnih političnih in drugih interesov, tudi problem duha
               časa, v katerem živimo, in mi ta duh konstruiramo. Moj ne, gre v smislu tega, da
               nisem privrženec počeznih razprav pro et contra. Nisem za to, da bi sedaj ocenjevali
               posamične osebnosti, da bi skušali izbrskati iz preteklosti vse, kar je kdo kdaj
               slabega storil. Zavedajoč se, da mi kdaj kaj slabega storimo, in da so tudi tisti, ki
               so označeni pod pojmom "izbrisani", kdaj kaj slabega storili. Vsaj nekateri. Ampak to
               nima zveze s problemom. Prav nobene zveze s tem problemom, s katerim se mi sedaj
               ukvarjamo, jaz tukaj ne najdem. Moj "da" gre v tem smislu, da absolutno se
               sodaliziram s stališčem, ki ga je gospod Žnidaršič kot stališče poslanske skupine
               DeSUS predstavil, in gre moj "da" torej za to, da spoštujemo odločbe ustavnega
               sodišča, da nas pri tem želodec ne bi preveč bolel. Čim prej moramo to zadevo urediti
               na pravni način, na tak način, ki bo med drugim tudi pravičen, čeprav ni direktne
               zveze med pravom in pravičnostjo, ampak skušajmo kdaj, bi rekel, to dvoje tudi
               povezati. Zato bom jaz to priporočilo podprl in si bom na ta način skušal povrniti
               nekaj vedrine, ki je izginila takrat, ko smo v tistem trenutku, ko smo začeli
               razpravo na agresiven način in na ta način si bom skušal povrniti nekaj
               samospoštovanja, ki bi ga v tem državnem zboru lahko bilo po moji sodbi kaj več.</p>
            </sp>
            <sp xml:id="SDZ4-Redna-08-2005-07-14.sp31">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Martin Mikolič.</p>
            </sp>
            <sp xml:id="SDZ4-Redna-08-2005-07-14.sp32">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. Tudi sam sem mnenja, kot je tudi stališče naše
               poslanske skupine, da le skozi ustrezni ustavni zakon lahko rešimo nastalo situacijo
               glede izbrisanih.</p>
               <p>Na podlagi 40. člena zakona o državljanstvu, sprejetega pred osamosvojitvijo in pred
               sprejetjem ustave, je lahko pridobil državljanstvo Republike vsakdo, ki je zanj
               zaprosil, če je stalno prebival v Sloveniji na dan 23. decembra 1990, torej na dan
               plebiscita, na katerem so lahko glasovali vsi prebivalci Slovenije, ne glede na
               njihovo republiško državljanstvo. Ravno na podlagi tega 40. člena zakona o
               državljanstvu je pridobilo državljanstvo Slovenije preko 175 tisoč državljanov drugih
               republik nekdanje Jugoslavije, kar pravzaprav znaša nekaj več 9% celotnega
               prebivalstva Slovenije.</p>
               <p>Dejstvo je, da primer izbrisanih in konflikt, ki je v prejšnjem mandatu nastal med
               zakonodajalcem in državnim zborom ter ustavnim sodiščem, z navadnim zakonom ali z
               odločbo enega od teh organov ni možno rešiti. Ustavno sodišče je s svojo odločbo, ki
               je veljavna, poseglo v ustavni zakon o izvedbi temeljne ustavne listine. S tem je
               nastal konflikt na ustavnopravni ravni, ki ga je možno rešiti samo z ustreznim
               ustavnim zakonom.</p>
               <p>V poslanski skupini Nove Slovenije smo za to, da se morebitne krivice, ki so
               nastale, popravijo, vendar ne enostransko, kot nekateri želijo, ampak pravično,
               trezno, predvsem pa razumsko. Potrebno je individualno obravnavati dejansko stanje
               posameznikov, javno opredeliti eventualna odškodninska vprašanja in vprašanja
               retroaktivnosti. Veste, prav je, da se večkrat ponovi, in to predvsem zaradi tistih,
               ki jim je bilo vseeno za samostojno Slovenijo, zakaj se s tako intenzivno vnemo kot
               za izbrisane ne zavzemamo za tiste, marsikomu še danes dobro poznane, ki so bili pred
               60-imi leti nasilno izbrisani iz državljanstva. Praviloma si je za državljanstvo
               potrebno resno prizadevati z lojalnostjo, pripadnostjo, znanjem jezika in še z
               marsičem drugim. Hvala lepa.</p>
            </sp>
            <sp xml:id="SDZ4-Redna-08-2005-07-14.sp33">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima mag. Franc Žnidaršič. <stage>(Ga ni.)</stage> Besedo dajem Miru Petku.</p>
            </sp>
            <sp xml:id="SDZ4-Redna-08-2005-07-14.sp34">

               <speaker>MIRO PETEK:</speaker>

               <p>Hvala za besedo, gospod podpredsednik. Posebno poročilo varuha človekovih pravic o
               problematiki izbrisanih gotovo kaže na kompleksnost problematike, na problem, ki ga
               država v dobrem desetletju ni uspela rešiti, to je na problem, ki je v minulih letih
               precej zastrupljal slovensko javnost. Tudi iz varuhovega uvoda v tem poročilu je
               razvidno, da je Slovenija ob svojem nastanku bila precej odprta država, saj je v
               izjavi o dobrih namenih vsem pripadnikom drugih narodov in narodnosti zagotavljala
               pravico do vsestranskega, kulturnega in jezikovnega razvoja. In dalje, vsem s stalnim
               prebivališčem je dajala možnost, da pridobijo državljanstvo, če to želijo. Zakon o
               državljanstvu je v svojem 40. členu vsem pripadnikom nekdanjih jugoslovanskih
               republik, ki so imeli na dan plebiscita, to je 23. decembra 1990 leta, prijavljeno
               stalno prebivališče in so tukaj tudi dejansko živeli, pridobitev slovenskega
               državljanstva brez kakršnihkoli pogojev, če so zanj zaprosili. In večina si je ta
               status tudi uredila. Tistim, ki jim je država s svojimi postopki kasneje naredila
               kakšno krivico, vsem tem mora država krivico popraviti, toda od primera do primera.
               Gotovo pa ni dopustno, da nekateri izbrisani pri doseganju svojih ciljev ubirajo
               nelegitimna pota. To je z izsiljevanjem in z grožnjami ter ogrožanjem drugih ljudi in
               premoženja, kar se je nedavno dogajalo v Dravogradu. Od tovrstnih groženj pa do
               terorizma je namreč le mali korak.</p>
               <p>Seveda ob tej priložnosti ni mogoče mimo tiste populacije izbrisanih, ki so kot
               pripadniki JLA bili med agresorji na Slovenijo. In kot vemo, takrat so bile na
               slovenski strani tudi žrtve. Res v Sloveniji ni bilo kakšnih primerov, ko bi bili
               pravnomočno obsojeni zaradi agresije na Slovenijo, ker slovenska razsodišča o tem
               niso kaj veliko razsojala in presojala.</p>
               <p>Ob agresiji na Slovenijo niso bile samo žrtve, temveč tudi velika materialna škoda.
               Omenil bom primer, kako je slovenjgraško okrožno tožilstvo v primeru, ko so
               prebivalci Dravograda terjali poplačilo za nastalo škodo zaradi agresije JLA na
               Dravograd, takrat slovenjgraško tožilstvo razsodilo, da je šlo za neznanega storilca
               in je kazensko ovadbo zavrglo. Torej po logiki tožilstva so leta 1991 SLovenijo
               napadli neznani storilci. Na drugi strani pa so zavarovalnice zahtevke za škodo
               zavrnile, češ, da je šlo za vojno.</p>
               <p>V vsaki vojni so poraženci in zmagovalci. V tej vojni za Slovenijo pa je neobičajno
               to, kar se je zgodilo prav tako na Koroškem, to je, da so po plačilo in nagrado
               prišli tisti, ki so bili dokazano na strani agresorjev. Tiste Slovence, ki so se na
               Koroškem borili za samostojno Slovenijo, pa so nekateri poskušali prikazati kot vojne
               zločince in so jih pošiljali v Haag. To sprevrženo logiko je prejšnja vladajoča elita
               spremljala oziroma jo je celo spodbujala in vse skupaj je kulminiralo v znani aferi
               "Vič-Holmec", o kateri se je ravno tukaj precej razpravljalo. Zato smo Korošci do teh
               zadev precej občutljivi. Tako kot je krivično, če bi vse izbrisane na osnovi
               nekaterih posameznih izpostavljenih izbrisanih, ki imajo tudi kriminalne dosjeje,
               enačili s kriminalci kar vse povprek, tako je tudi krivično, da se Korošce in celotno
               koroško pokrajino predstavlja kot nestrpno eksotično slovensko pokrajino. Takšno
               krivično in prenapihnjeno ustvarjanje javnega mnenja škoduje Sloveniji in se pozna
               tudi v evropskem prostoru, saj nekatere evropske raziskave javnega mnenja Slovenijo
               glede nestrpnosti uvrščajo v sam evropski vrh. To je izkrivljena podoba o Sloveniji,
               in tega si ne zaslužimo.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-14.sp35">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima Srečko Prijatelj. Izvolite.</p>
            </sp>
            <sp xml:id="SDZ4-Redna-08-2005-07-14.sp36">

               <speaker>SREČKO PRIJATELJ:</speaker>

               <p>Hvala spoštovani predsedujoči!</p>
               <p>Izgleda, da bomo za izbrisane namenili kar nekaj sej v državnem zboru. Pa vendar,
               rad bi poudaril to, kar me po eni strani zelo žalosti. Za vojne veterane ne znamo
               ustrezno zakonsko poskrbeti. Celo za družinske člane tistih, ki so resnično padli za
               svobodo, ne znamo poskrbeti.</p>
               <p>V Sloveniji imamo dejansko 94 tisoč nezaposlenih, 40 tisoč novih se obeta, več kot
               200 tisoč jih je na robu revščine. Za mene so izbrisani problem, ki ne obstaja. Lahko
               bi rekel mogoče celo prebrisani, ne izbrisani. Več primerov imate, celo med njimi
               generale, kot je gospod Aksentijević, ki danes zahtevajo milijonsko odškodnino.
               Mediji jim posvečajo nenormalno veliko pozornost. In naravnost sramotno je, da
               lastnih problemov ne znamo reševati, posvečamo se takim problemom, v tako velikem
               obsegu, in tratimo prepotreben čas, ki bi ga lahko usmerili, in energijo, ki bi jo
               lahko usmerili v druge, prepotrebne probleme v državi.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-14.sp37">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Drago Koren.</p>
            </sp>
            <sp xml:id="SDZ4-Redna-08-2005-07-14.sp38">

               <speaker>DRAGO KOREN:</speaker>

               <p>Hvala za besedo, predsedujoči.</p>
               <p>Problem izbrisanih prav gotovo obstaja. Poročilo varuha človekovih pravic na to temo
               je obsežno. Moti me to, da se poročilo dotika le ene kategorije izbrisanih, pozablja
               pa na vse druge kategorije, ki so po mojem prav tako pomembne. Še vedno imamo veliko
               število izbrisanih, ne samo iz uradnih evidenc, ampak dejansko fizično maltretiranih
               in likvidiranih po drugi svetovni vojni. S temi se nočemo ukvarjati. Vsaj predsednik
               države je 11. junija na Teharjah v svojem govoru jasno in glasno povedal, kaj se je v
               tistem času pri nas dogajalo. Varuh človekovih pravic je na to temo očitno pozabil.
               Pozabil pa je tudi na izbrisane Slovenke in Slovence, ki smo jih oziroma so jih
               izbrisali mladi slovenski kapitalisti. Ljudje, ki kljub pridnemu delu in lojalnosti
               do Slovenije po več mesecev ne dobijo plače. Ali niso izbrisani tudi tisti, ki jim
               delodajalci niso plačevali prispevkov, in jim tega niso povedali? Vseh teh v poročilu
               varuha človekovih pravic ni zajetih. Pa jih ni tako malo. Res pa je, da so ti ljudje
               dobri državljani Republike Slovenije, da ne organizirajo javnih protestov, da se ne
               odločajo za gladovne stavke, čeprav dostikrat nimajo kaj dati v lonec. Nimajo pa tudi
               dobrih brezplačnih pravnih svetovalcev in zastopnikov, ki bi se zavzeli za njihove
               pravice, in očitno tudi nimajo varuha človekovih pravic. Imajo pa mirno in čisto
               vest, da so bili ves čas svojega življenja pošteni državljani naše države.</p>
               <p>Problem izbrisanih, ki jih obravnava poročilo, je potrebno rešiti. Pri reševanju je
               potrebno vsak primer posebej pogledati. Mnogi izmed izbrisanih se namreč po lastni
               volji niso hoteli prijaviti ali vpisati iz sebičnih, preračunljivih razlogov.
               Hvala.</p>
            </sp>
            <sp xml:id="SDZ4-Redna-08-2005-07-14.sp39">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Besedo ima Jožef Jerovšek. <stage>(Ga ni.)</stage> Besedo dajem
               kolegu Jožefu Školču.</p>
            </sp>
            <sp xml:id="SDZ4-Redna-08-2005-07-14.sp40">

               <speaker>JOŽEF ŠKOLČ:</speaker>

               <p>Hvala lepa. Spoštovani kolegi, kolegice, varuh človekovih pravic! Mi bi morali danes
               razpravljati o tem poročilu in sklepu, ki ga je pripravilo matično delovno telo.
               Mislim pa, da je, glede na povedano, potrebno govoriti tudi o stvareh, ki so bile v
               razpravi danes ponovno povedane, če ravno so bile že velikokrat razčiščevane.</p>
               <p>Če grem po vrsti, je žalostno, da se deset let skoraj zapored srečujemo z istim
               poročilom in istim problemom in posledično z večjimi stiskami ljudi in tudi s
               spoznanjem, da je država, državni uradniki, pa tudi politika, bili nesposobni ta
               problem razrešiti. Če izvzamem redko institucijo, ki sliši na ime ustavno sodišče.
               Tudi danes je slutiti, da ta problem ne bo tako hitro rešen, kot bi moral biti. V čem
               vidim to zloveščo napoved? Najprej v nastopu ministra Mateja. Kaj nam je povedal
               minister v svojem skopem nastopu? Da so se odločbe nehale izdajati koncem prejšnjega
               mandata. Sprašujem ga, zakaj je to tako. Ali odločba ustavnega sodišča ne velja več
               ali misli, da je veljala samo za prejšnji mandat? Ravno tako ga sprašujem, kaj je z
               obljubo, njegovo in vladne koalicije, da bo do meseca junija pripravila ustrezno
               zakonsko rešitev tega problema. Danes smo meseca junija in te rešitve ni tukaj. Kaj
               je s tako opevano učinkovitostjo, kaj je z dano besedo? Zakaj ni temu tako? Potem smo
               imeli tukaj nastope treh poslanskih skupin, gospoda Petan, gospe Uhanove in gospoda
               Presečnika, ki poskušajo ta problem prevaliti na problem državljanstva. Vsaj za dva
               od teh govorcev bi moral povedati, da se sprenevedata glede tega vprašanja. Pri
               vprašanju izbrisanih ne gre, kot je bilo tu že neštetokrat povedano in kot je
               zapisano v odločbi ustavnega sodišča, za vprašanje državljanstva, ampak za vprašanje
               tega, da bi lahko v Sloveniji na zakonit način živeli kot tujci. Sam sem v tej
               dvorani še eden redkih ljudi, ki so precej trmoglavo sodelovali pri pripravi
               osamosvojitvenih aktov in tudi te temeljne listine in vseh teh zakonov, ki so s tem
               povezani. Imam zelo natančno v spominu, kaj se je takrat dogajalo, kaj se je takrat
               hotelo doseči, kaj se je takrat vsem prebivalcem Slovenije obljubilo. Nič od tega kar
               je bilo danes tu povedano, češ, da gre za neko nemarnost, ni res.</p>
               <p>V teh aktih se je po eni strani uredilo vprašanje državljanstva, normalno za tiste,
               ki so ga imeli, da iz tako imenovanega republiškega državljanstva dobimo, bom rekel,
               zares stvarno državljanstvo. Uredilo se je to, kar kolegi iz Nove Slovenije pravijo,
               da nikogar ne zanima, da vsi tisti Slovenci, ki so Slovenci po rodu, lahko pridobijo
               na poseben način državljanstvo, bodisi da so državljani drugih republik nekdanje
               skupne države, bodisi da živijo v zamejstvu, bodisi da so živeli v tako imenovani
               diaspori. To je zakon o državljanstvu prinesel. In na ta način je bilo omogočeno, da
               so si državljanske pravice povrnili tudi tisti ljudje, ki so bežali po drugi svetovni
               vojni in njihovi potomci. O tem smo takrat razmišljali.</p>
               <p>Ravno tako smo razmišljali o tem, ali avtomatično z zakonom podeliti državljanstvo
               vsem, ki so imeli stalno bivališče v Sloveniji. In tu bi vas prosil, če zelo natančno
               poslušate to dilemo, ki je bila takrat. Ta opcija je bila resno v igri, ampak
               prevladalo je neko liberalno stališče, da nikomur ni mogoče vsiliti državljanstva, če
               ga noče, da bi lahko to bilo narobe in zato je prišlo do te rešitve, da se v šestih
               mesecih zaprosi za državljanstvo s pogojem, da so stalno prijavljeni na nek datum v
               Republiki Sloveniji, to je, bom rekel, ta zgodba.</p>
               <p>Podelitev slovenskega državljanstva z zakonom nekomu, ki tega ne bi hotel, tudi
               danes menim, bi bila nespametna, verjetno za te ljudi vsiljena, lahko ravno tako
               predmet kakšne vrste poročil o kršenju osebnih pravic, zagotovo pa bi bila ta kršitev
               manj dramatična od te, ki jo imamo danes pred očmi.</p>
               <p>Zato ponavljam, gospa Uhanova, in kolegi! Ne gre za to, da ti ljudje niso hoteli
               državljanstva, naša ideja takrat je bila, da lahko ostanejo v Republiki Sloveniji
               tujci. V tem je vsa zgodba. In da ostanejo tujci na zakonit način.</p>
               <p>Ustavno sodišče je pa v svojih odločbah, in to mislim, da že v tisti iz konca
               devetdesetih let, povedalo nekaj, pred čemer si vsi zatiskajo oči. Tudi prejšnja
               vlada, da ne bo nesporazuma, in vlada, ki je to zagrešila, da je šlo za nezakonit
               izbris. Nezakonit v dveh smislih. In tu je odgovornost države, da to nezakonitost
               popravi. Nezakonit v smislu, da ni bilo zakonske podlage za to tako imenovano
               premeščanje evidenc, in nezakonit v smislu, da niso bile posameznikom izdane odločbe,
               da bi vedeli, kaj se jim je zgodilo.</p>
               <p>Zato govorjenje o tem, da je bil kdo h čemu pozvan, nima nobene resne teže, ker
               nihče ni dobil odločbe, da mu je prenehal ta status zakonitega, do takrat,
               prebivalca, prebivalke Republike Slovenije.</p>
               <p>To je, kolikor je mogoče imeti razuma pri tem brez gneva, teža problema. Seveda so
               se te napake, ki sem jo jaz svoj čas drugače poimenoval, pa ne bi rad sedaj speljal
               diskusije drugam, vsi ustrašili, in je seveda niso hoteli priznati. Ne glede na to,
               da jo je pravzaprav razkrilo ustavno sodišče. S tega vidika tudi mi, ko čakamo na to,
               da bodo ti ljudje dobili za nazaj urejen status, s takšnim ali drugačnim aktom, ne
               bomo pridobili novih državljanov, kot marsikdo misli, in novih volivcev, kot marsikdo
               misli. Tujci, razen za lokalne volitve, če se prav spomnim, v Republiki Sloveniji
               nimajo te splošne volilne pravice. S tega vidika je ta očitek, ki se stalno ponavlja,
               netočen, zavajajoč, nekorekten, in poskuša stvari premeščati na nek drug teren.</p>
               <p>Nadaljnji paradoks te razprave je, da se po eni strani reče, da ni mogoče kar celi
               skupini dati za nazaj tega statusa, ne glede na to, da je bilo to pravzaprav celi
               skupini narejeno, tako rekoč čez noč, in kot sem že rekel, brez odločb. Ampak v čem
               je paradoks, da se reče, hočemo individualno obravnavo v tem strupu, ki ga pa zlivamo
               na te ljudi in smo ga v večji meri prej, pa jih počez ocenjujemo kot, ne vem, danes
               smo, recimo, slišali Balkance, lovce na odškodnine. V preteklih diskusijah smo
               slišali še marsikaj hujšega, kot agresorji in tako naprej, in dopuščamo izjemo, da je
               mogoče kdo drugačen. Kakšna je vaša morala, da po eni strani zahtevate individualno
               obravnavo, po drugi strani pa jih stigmatizirate kot skupino? Kje je tukaj vaša
               doslednost? Kje je vaša spoštljivost vsakega, ki ima težavo, posebej? Še bolj
               zaskrbljujoče je, da se ta problem poskuša premestiti v tisto dobo, ki se ji reče
               vojna za Slovenijo. To, oprostite, urejanje teh stvari s tem nima neposredne zveze.
               Pomeni pa to premeščanje v to dobo podtikanje, da pravzaprav, kot je bilo danes tukaj
               slišano, da mi s tem, ko bi te obravnavali enako, kot druge branilce, bi spregledali,
               da so bili pa oni proti Sloveniji. Lepo vas prosim! Mi v bistvu s takimi diskusijami
               obdolžujemo v tem primeru 18 tisoč, realno pa ne vem, tistih 27, 28 tisoč ljudi,
               kolikor jih ni zaprosilo, za razliko od drugih za te papirje, da so se dejavno borili
               zoper samostojnost Republike Slovenije. To naredi parlament namesto drugih. In da
               končam, jaz se čudim kolegu Ruparju, ki je tokrat sicer rekel, da je naredil napako,
               ampak to je tako kot pri nogometu. On je dal...</p>
            </sp>
            <sp xml:id="SDZ4-Redna-08-2005-07-14.sp41">

               <speaker>PODPREDSEDNIK SAŠO PEČE:</speaker>

               <p>Gospod Školč, zaključite prosim.</p>
            </sp>
            <sp xml:id="SDZ4-Redna-08-2005-07-14.sp42">

               <speaker>JOŽEF ŠKOLČ:</speaker>

               <p>...avtogol. Vsi so to videli, sodnik bi ga zagotovo priznal, in to je to.</p>
            </sp>
            <sp xml:id="SDZ4-Redna-08-2005-07-14.sp43">

               <speaker>PODPREDSEDNIK SAŠO PEČE:</speaker>

               <p>Prisotne poslance in poslanke seznanjam, da je čas za razpravo v okviru poslanske
               skupine Liberalne demokracije potekel. Preden pa dam repliko gospe poslanki Uhan, pa
               dovolite samo, da vas seznanim. Predlagatelj današnjega gradiva je varuh človekovih
               pravic. Priporočilo h gradivu je podalo matično delovno telo, torej komisija za
               peticije ter za človekove pravice in enake možnosti. Hočem vam povedati, da vlada
               Republike Slovenije ni ne eno ne drugo, zato tudi nima možnosti odgovarjati na
               zastavljena vprašanja. Zato prosim vse nadaljnje razpravljavce, naj ne uberejo poti
               kolega Školča in zastavljajo vprašanja vladi, ker vlada enostavno po poslovniku ne
               more na njih odgovoriti.</p>
               <p>Dva sta javljena k repliki. Prva je na vrsti poslanka Uhan, potem kolega Rupar.</p>
            </sp>
            <sp xml:id="SDZ4-Redna-08-2005-07-14.sp44">

               <speaker>MARJETKA UHAN:</speaker>

               <p>Hvala lepa. Gospod Školč, ne gre za to, da ne bi dobili, če bi zaprosili. Dobili bi.
               Vsem je bila dana možnost, vsem državljanom, ki niso bili rojeni v Sloveniji.
               ...<stage>/Glas iz ozadja./</stage>... Seveda gre. ...<stage>/Glas iz ozadja./</stage>...</p>
            </sp>
            <sp xml:id="SDZ4-Redna-08-2005-07-14.sp45">

               <speaker>PODPREDSEDNIK SAŠO PEČE:</speaker>

               <p>Prosim, ne motite seje.</p>
            </sp>
            <sp xml:id="SDZ4-Redna-08-2005-07-14.sp46">

               <speaker>MARJETKA UHAN:</speaker>

               <p>Za status tujca ali državljanstvo moraš imeti stalno bivališče. Za to gre.</p>
            </sp>
            <sp xml:id="SDZ4-Redna-08-2005-07-14.sp47">

               <speaker>PODPREDSEDNIK SŠO PEČE:</speaker>

               <p>Besedo ima samo poslanka Uhan. Nadaljujte prosim.</p>
            </sp>
            <sp xml:id="SDZ4-Redna-08-2005-07-14.sp48">

               <speaker>PODPREDSEDNIK SAŠO PEČE:</speaker>

               <p>Besedo ima samo poslanka Uhanova. Nadaljujte prosim.</p>
            </sp>
            <sp xml:id="SDZ4-Redna-08-2005-07-14.sp49">

               <speaker>MARJETKA UHAN:</speaker>

               <p>Če bi zaprosili, bi dobili eno ali drugo. Pa niso zaprosili. Za to gre. In s strani
               države so bili pozvani. In če je uredilo to 170 tisoč ljudi, ne vem, zakaj ne bi
               moglo še tistih 10%. ...<stage>/Medsebojno pogovarjanje./</stage>...</p>
            </sp>
            <sp xml:id="SDZ4-Redna-08-2005-07-14.sp50">

               <speaker>PODPREDSEDNIK SAŠO PEČE:</speaker>

               <p>Hvala. Repliko ima kolega Pavel Rupar.</p>
            </sp>
            <sp xml:id="SDZ4-Redna-08-2005-07-14.sp51">

               <speaker>PAVEL RUPAR:</speaker>

               <p>Hvala. Gospodu Školču samo toliko. Jaz sem enkrat v življenju 7 let dokazoval, da
               sem se zmotil, ne da imam prav. Da sem se zmotil. Vsa sodišča, ki jih ima pod
               kontrolo, strogo kontrolo, Liberalna demokracija in Združena lista so dokazovala, da
               se nek državljan ne more zmotiti. To so dokazovali.</p>
               <p>In dovolite mi, da to pot tudi povem, da sem se enostavno zmotil. In da, kolikor se
               jaz spoznam na nogomet, da je zelo malo avtogolov namerno zabitih. Navadno so zaradi
               napake, nevednosti ali zgolj slučajno. In lepo prosim, upoštevajte, da se v tej
               državi nekdo lahko tudi zmoti. Nismo vsi Liberalni demokrati in nezmotljivi. Veste,
               da se tudi lahko navaden državljan zmoti. Jaz nisem nič več kot samo to.</p>
            </sp>
            <sp xml:id="SDZ4-Redna-08-2005-07-14.sp52">

               <speaker>PODPREDSEDNIK SAŠO PEČE:</speaker>

               <p>Hvala. Kolega Školč, četrtič vas opozarjam, ne govorite, kadar nimate besede. Vaš
               čas ste porabili. Bodite toliko korektni do državnega zbora in pustite, da vodim sejo
               jaz, vi pa se ne oglašajte.</p>
               <p>Nadaljujemo na podlagi prijavljenih poslancev in poslank. Sledi razprava Antona
               Kokalja. <stage>(Ga ni.)</stage> Besedo ima Dimitrij Kovačič. Se odpovedujete. Besedo ima magister
               Branko Grims. <stage>(Ga ni.)</stage> Besedo ima Barbara Žgajner Tavš.</p>
            </sp>
            <sp xml:id="SDZ4-Redna-08-2005-07-14.sp53">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz bom v tem delu pravzaprav zelo kratka. Izhajala pa bom iz
               uvodne predstavitve gospoda Hanžka, varuha človekovih pravic v Republiki Sloveniji.
               Pa ga bom poskušala, kakor se da natančno, povzeti. Rekel je, namen poročila je zgolj
               predstavitev dela varuha v desetih letih. Izhajajoč iz tega, se pravzaprav sprašujem,
               o čem se danes odloča oziroma kaj pravzaprav danes obravnavamo v državnem zboru. Še
               dobro, da sem si uspela poročilo prebrati. Varuh je ne nazadnje tudi dejal, da
               poročilo naj bi bilo le prikaz, kako je to problematiko razumel varuh, kaj je počel v
               preteklih devetih oziroma desetih letih in kaj je predlagal politiki. Gre torej
               potemtakem zgolj za subjektivno oceno varuha človekovih pravic. Moram reči, da
               kakršnokoli objektivno ocenjevanje tega, kar je varuh danes dejal, je pravzaprav
               zgolj, ne vem, po moji oceni nesprejemljivo in neresno tudi za ta državni zbor.</p>
               <p>Ne nazadnje sem danes slišala tudi s strani DeSUS-a, pa bom v navednicah poskušala
               povzeti. "Za to je bil varuh tudi imenovan." Konkretno je bilo govora o tem poročilu,
               da predstavi poročilo. Zanimiva ugotovitev.</p>
               <p>Jaz sem prepričana, da je bil varuh imenovan oziroma gospod Hanžek imenovan na mesto
               varuha človekovih pravic, s popolnoma drugimi nameni in drugačnimi potrebami v
               Republiki Sloveniji.</p>
               <p>Ob koncu pa sem slišala tudi s strani Liberalne demokracije oziroma njihovega
               poslanca, zastavljeno bolj retorično vprašanje: "Kje je vaša morala?" Spoštovane
               kolegice in kolegi, jaz upam, da si boste to vprašanje zastavili pri naslednji točki
               dnevnega reda, da se ne bo ponovila zgodba iz preteklega leta, ko bi se moral ta
               državni zbor vprašati, kje je morala poslank in poslancev, pri obravnavi zakona o
               zaščiti živali, ki je govoril o pravicah slepim in slabovidnim. Hvala lepa.</p>
            </sp>
            <sp xml:id="SDZ4-Redna-08-2005-07-14.sp54">

               <speaker>PODPREDSENIK SAŠO PEČE:</speaker>

               <p> Hvala. Besedo ima Jože Horvat. Replika? Izvolite.</p>
            </sp>
            <sp xml:id="SDZ4-Redna-08-2005-07-14.sp55">

               <speaker>VILI REZMAN:</speaker>

               <p> Torej tisti, ki smo se kadarkoli ukvarjali s problemom resnice, približno ...</p>
            </sp>
            <sp xml:id="SDZ4-Redna-08-2005-07-14.sp56">

               <speaker>PODPREDSENIK SAŠO PEČE:</speaker>

               <p>Se opravičujem, so me opozorili, da niste bili imenovani, zato vam tudi ne morem dati
               replike. Poimenski dogovor je, niste bili, prosim, če nadaljujemo z razpravo. Besedo
               ima samo Jože Horvat. Izvolite.</p>
            </sp>
            <sp xml:id="SDZ4-Redna-08-2005-07-14.sp57">

               <speaker>JOŽE HORVAT:</speaker>

               <p> Hvala za besedo, gospod podpredsednik. Spoštovane kolegice in kolegi, spoštovani
               varuh! Nova vladajoča koalicija se torej sooča s še enim nerešenim bolečim problemom
               države Slovenije, s problemom izbrisanih. Spoštujem napore avtorjev danes
               obravnavanega poročila, vendar dvomim, da bo bistveno pripomoglo k rešitvi. Morda bo
               dalo novega zagona vladi, nam v državnem zboru pa dovolj treznosti in razuma, da
               stopimo skupaj in po mojem trdnem prepričanju edino z ustavnimi zakonom zacelimo
               slovensko rano.</p>
               <p>Dovolite pa za osvežitev spomina nekaj dejstev. Vsaka država ima svoje dostojanstvo
               in svoj pravni red. Vrh tega reda je pri nas ustava Republike Slovenije. Problem
               prejšnjega ministra Bohinca in drugih, ki so nas s svojim ravnanjem pripeljali do še
               enega plebiscita za Slovenijo, tu mislim na referendum o tako imenovanem tehničnem
               zakonu o izbrisanih, se začne pri nespoštovanju ustave Republike Slovenije. Imenovani
               minister in pred njim ustavno sodišče sta pozabila na temeljno ustavno listino o
               samostojnosti in neodvisnosti Republike Slovenije, ki jo je sprejela skupščina
               Republike Slovenije na skupni seji vseh zborov 25. junija 1991. V prvem členu
               temeljne listine piše, da je Republika Slovenija samostojna in neodvisna država in za
               njo preneha veljati ustava SFRJ.</p>
               <p>Gospe in gospodje, 25. junija 1991 je nastala tukaj nova država z vsemi posledicami,
               ki iz tega izhajajo. Nova oblast se je zavedala vprašanj, povezanih s prebivalci iz
               nekdanjih drugih jugoslovanskih republik. Ponudila jim je možnost za hitro, enostavno
               in poceni pridobitev državljanstva. Čas za pridobitev državljanstva je bil omejen na
               6 mesecev in 8 mesecev za stalno bivališče. Jasno je bilo, da bodo morali tisti, ki
               niso želeli slovenskega državljanstva, formalno urediti svoj status kot tujci.
               Številni so to storili, nekateri ne. Tu, spoštovani, se začne razlikovanje med
               tistimi, ki so na podlagi majniške deklaracije hoteli samostojno Slovenijo, in
               tistimi, ki so na podlagi tako imenovane temeljne listine želeli še naprej
               Jugoslavijo. Hvala lepa.</p>
            </sp>
            <sp xml:id="SDZ4-Redna-08-2005-07-14.sp58">

               <speaker>PODPREDSENIK SAŠO PEČE:</speaker>

               <p>Hvala. Nadaljujemo z razpravo. Besedo ima Miran Potrč.</p>
            </sp>
            <sp xml:id="SDZ4-Redna-08-2005-07-14.sp59">

               <speaker>MIRAN POTRČ:</speaker>

               <p> Hvala lepa. Poskus razprave o posebnem poročilu varuha je pač optimistična želja,
               da bi tudi ta državni zbor spoznal, da končno mora uresničiti odločbo ustavnega
               sodišča. Jaz sem bil v svojem uvodu še vedno nekaj optimista in pričakoval, da se bo
               dejansko zgodilo. Zdaj tega ne verjamem več. Zaslepljenost pri nekaterih, sovraštvo
               pri drugih, dvoličnost pri tretjih je pač tako daleč šlo, da enostavno mislijo, da so
               več od ustavnega sodišča, da lahko presojajo, kaj se mora v pravni državi s strani
               odločbe ustavnega sodišča izvršiti, kaj pa ni treba, da se izvrši. Da z dejstvom, da
               so prevzeli oblast, imajo tudi vso pravico in vso odgovornost krojiti usodo ljudi, ki
               jim je ustavno sodišče reklo, da jim je bila s strani države storjena krivica. Na
               žalost, sam sem bil optimist in pričakoval nekaj drugega, resnično, zdaj mi ostaja
               samo še, da verjamem, da bo vsaj vlada, ki mora na enak način ali pa še bolj skrbeti
               za zakonitost, del tega upoštevala. Naj povem, odgovornost je na vladajoči koaliciji.
               Štel sem se odgovornega pomagati, dobro ali slabo, pri reševanju tega problema,
               dokler sem bil v vladajoči koaliciji. Zdaj te odgovornosti ne čutim v enaki meri. Vi,
               gospodje iz vladajoče koalicije, boste še naprej cel svoj mandat dovolili, da ostaja
               neuresničena odločba ustavnega sodišča, da se godi krivica 18.305 ljudem, ali pa
               boste pripravljeni to rešiti. Če boste korektno ravnali z odločbo ustavnega sodišča,
               boste rešili tako, da ne boste potrebovali nobenega ustavnega zakona. Če boste hoteli
               izigrati odločbo ustavnega sodišča, boste spreminjali celo temeljno ustavno listino,
               ki smo jo štirinajst let nazaj sprejeli.</p>
               <p>Prosim in pričakujem, da se bo vlada končno lotila reševanja tega vprašanja. Če se
               bo lotila tako, kot veleva odločba ustavnega sodišča, bomo pri tem sodelovali,
               drugače bo Slovenija imela ta madež na sebi, pa kakorkoli kdorkoli od vas zavestno
               hoče ustvarjati vtis, da nič ni kriv, da ima prav in da želi tej Sloveniji dobro.
               Hvala.</p>
            </sp>
            <sp xml:id="SDZ4-Redna-08-2005-07-14.sp60">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Boštjan Zagorac.</p>
            </sp>
            <sp xml:id="SDZ4-Redna-08-2005-07-14.sp61">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovane kolegice in kolegi! Nekaj cvetk iz tega
               poročila, ki nam ga je danes predstavil varuh, naj bi bil, človekovih pravic. Recimo,
               v tem poročilu najdemo navedbo "zakon o tujcih ne vsebuje nobene druge določbe, ki bi
               urejala položaj državljanov drugih republik". Seveda, se strinjam, da ne. Mislim, da
               so obstoječe določbe o tem, kako je bilo moč pridobiti slovensko državljanstvo,
               dovolj jasne in ne potrebujejo nekih novih dodatkov. Citiral vam bom, recimo, 40.
               člen zakona o državljanstvu Republike Slovenije, zato da si boste mogoče enkrat
               zapomnili in znali pravilno razlagati: "Državljan druge republike, ki je imel na dan
               plebiscita o neodvisnosti in samostojnosti Republike Slovenije dne 23. decembra 1990
               prijavljeno stalno prebivališče v Republiki Sloveniji in tukaj tudi dejansko živi,
               pridobi državljanstvo Republike Slovenije, če v 6 mesecih od uveljavitve tega zakona
               vloži vlogo pri za notranje zadeve pristojnem upravnem organu občine, na območju
               katere ima stalno prebivališče." Za mene je ta določba kristalno jasna, kaj je bilo
               treba takrat narediti. In pa zakon o tujcih, 81. člen, gospod Hanžek: "Za državljane
               SFRJ, ki so državljani druge republike in ne zaprosijo za državljanstvo Republike
               Slovenije v roku 6 mesecev od uveljavitve zakona o državljanstvu Republike Slovenije,
               začnejo njegove določbe veljati v 2 mesecih po izteku navedenega roka. Če pa so za
               državljanstvo pravočasno zaprosili in jim je bila izdana negativna odločba, začnejo
               zanje veljati določbe zakona o tujcih v 2 mesecih od izdaje dokončne odločbe." Tudi
               ta člen se mi zdi kristalno jasen in natančno pove to, kar so morali ti ljudje
               narediti takrat, če so hoteli postati slovenski državljani.</p>
               <p>Druga zadeva, ki prav bode v oči in ste jo navedli v poročilu. Čudite se, da so bile
               nekaterim izdane negativne odločbe samo zato, ker so bili aktivni pripadniki JLA. Jaz
               se sprašujem dobesedno, ali se delate "norca" iz tega parlamenta. Ja, kdo je pa 1991.
               leta napadel Slovenije? Kaj naj bi jim dali pozitivne odločbe? Ljudem, ki so napadali
               Republiko Slovenijo!? To so vaše intence, so to vaše želje. Jaz vam še enkrat povem,
               tudi iz členov, ki sem jih citiral: problema izbrisanih ni. Če nekdo špekulativno ne
               izkoristi zakonskih možnosti po pridobitvi državljanstva, je to njegov problem.
               Nepoznavanje prava pač škoduje. Še enkrat poudarjam, in sem v to tudi prepričan, tako
               kot tudi v Slovenski nacionalni stranki: intenca, ki vodi izbrisane pri reševanju
               njihovih "problemov", je hiter špekulativen zaslužek tako za njihovega zastopnika kot
               za njih same na račun slovenskih davkoplačevalcev.</p>
               <p>Za konec mi dovolite še nekaj statistike. Junija 2005 88 tisoč 941 brezposelnih oseb
               v Republiki Sloveniji, govorim o slovenskih državljanih, povprečno v letu 2004 92
               tisoč 826 brezposelnih oseb, število iskalcev prve zaposlitve 6 tisoč 753 oseb,
               število brezposelnih oseb po izteku pogodbe za določen čas do vključno junija 2005 16
               tisoč 203 osebe, število stečajnikov in presežnih delavcev do vključno junija 2005 7
               tisoč 462 oseb, višina minimalne plače v Republiki Sloveniji 117 tisoč 500 tolarjev,
               višina zajamčene plače je 54 tisoč 385 tolarjev. Kot vemo, nam zaradi
               nekonkurenčnosti slovenskega gospodarstva na evropskih trgih grozi še 40 tisoč novih
               brezposelnih. Mislim, da je tudi pravica do dela človekova pravica in prav vesel bom,
               ko v tem parlamentu ne bomo porabili 3 ure za reševanje problemov, ki jih ni, ampak
               bomo obravnavali vaše poročilo in ga bomo obravnavali 3 dni, če bo treba, ki bo
               reševalo probleme teh ljudi. Hvala.</p>
            </sp>
            <sp xml:id="SDZ4-Redna-08-2005-07-14.sp62">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Besedo ima poslanec Branko Grims.</p>
            </sp>
            <sp xml:id="SDZ4-Redna-08-2005-07-14.sp63">

               <speaker>MAG. BRANKO GRIMS:</speaker>

               <p>Hvala za besedo. Ko govorimo o tem poročilu naj za začetek ugotovim, da je zelo
               pomanjkljivo in zaradi tega ne morem drugače reči, kot da je pristransko. Je pa
               razmišljanje o tem poročilu v minulih tednih bilo mogoče ob različnih priložnostih in
               ko govorite o nekaterih imenih, naj še sam dodam eno: Stanislav Strašek. Verjetno
               nikomur v tej dvorani to ime ne pomeni nič. To je gospod policist, ki je bil ubit v
               vojni za Slovenijo, njegova smrt je mejila na umor in pred samo 14-imi dnevi je bila
               položena tabla na filozofski fakulteti. Po 15-ih letih šele skromna majhna tabla v
               spomin človeku, ki je dal za to državo največ kar je lahko dal. In ker je vprašanje
               izbrisanih neločljivo povezano z vprašanji slovenske osamosvojitve, smo ob tej
               priložnosti spregovorili tudi nekaj besed o marsičem, tudi o ravnanju tako
               imenovanega varuha človekovih pravic. Kajti pogovarjali smo se o tem, koliko težav so
               imeli sorodniki, kako ponižane so se počutili, ko so poslušali razprave poslancev,
               zlasti iz vrst LDS v minulem obdobju, ki so si prizadevali za maksimalno znižanje
               odškodnin, bonitet, vsega ki gre tistim, ki so pač v vojni izgubili največ, kar so
               lahko.</p>
               <p>Po drugi strani pa imamo varuha človekovih pravic, ki je v tej državi ozmerjal
               državljanke in državljane, torej tudi te, ki so žrtvovali največ, s fašisti, in jih
               primerjal z nacistično Nemčijo. Zaradi česa? Poglejte, kdo je pravzaprav dajal ukaze.
               Kdo je kriv na nek način za smrt Stanislava Straška? V tej dvorani sem osebno slišal
               generala Aksentijevića, ki je grozil s smrtjo vsem, ki bodo šli v osamosvojitev
               Slovenije. To je bilo navodilo, to je bil ukaz. In tega človeka se vodi kot tako
               imenovanega izbrisanega, in so ga kot tako imenovano žrtev na nacionalni televiziji
               vrteli v obliki brezplačnega spota. In za tak dosežek smo bili še ozmerjani, da smo
               nacisti. Na POP TV, na drugi televiziji, smo si lahko ogledali drugega človeka iz
               vrha tako imenovanih izbrisanih, ki je bil, kot vsi dobro veste, v tisti tankovski
               koloni, ki je med prodiranjem proti mejnemu prehodu Holmec streljala na civiliste.
               Streljal s topom na cerkev. In ta človek je na POP TV mrtvo hladno izjavil, da on
               pričakuje od te države, ki jo že toži, ki jo je napadel, pa jo sedaj on toži,
               odškodnino v višini najmanj 227 milijonov slovenskih tolarjev, z obrestmi vred. In za
               to boniteto, ki ni primerljiva s tako benevolentnim ravnanjem katerekoli druge
               suverene države na tem svetu, smo bili s strani varuha tako imenovanih človekovih
               pravic, kot on to razume očitno, ozmerjani in primerjani z nacistično Nemčijo.</p>
               <p>In če k temu dodam še, da v teh dneh poteka obširno zbiranje podpisov zoper sovražen
               govor, zoper seksizem, kot se temu reče, naj vsa spomnim še, da je taisti, tako
               imenovani varuh človekovih pravic si privoščil še en izpad, ko gre za žrtve nekega
               drugega nasilja. Ko je govoril o tistih nesrečnih žrtvah, ki jih je gospod Metod
               Trobec skuril v svoji lastni peči, in ko je v zvezi s tem nezaslišanim zločinom
               uporabil med krohotom vseh prisotnih, izraz, da je slišal, da je tak "pičkin dim".
               Oprostite gospe in gospodje, mi take institucije, v taki obliki, predvsem pa s tako
               osebo, ki mimogrede stane več kot tisti državni svet, ki ga vsi sedaj dajemo kot
               negativen primer, državljanke in državljani te države najbrž le težko potrebujemo. Mi
               ne potrebujemo nikogar, ki bo sistematično širil sovražno govorico, ki bo pod krinko
               varovanja človekovih pravic izzival nestrpnost in jo širil sam v svojih lastnih
               besedah in zato - govorim le v svojem lastnem imenu - vas, gospod Hanžek, v imenu
               sebe, in v imenu tistih, ki so me volili, pozivam, da storite edino, kar taki, kot
               ste, lahko storite za varovanje človekovih pravic v naši Sloveniji in takoj odstopite
               s tega položaja. ...<stage>/Aplavz./</stage>... In vzemite ta pamflet, ki ste ga napisali o
               izbrisanih, s seboj. ...<stage>/Medsebojno pogovarjanje./</stage>...</p>
            </sp>
            <sp xml:id="SDZ4-Redna-08-2005-07-14.sp64">

               <speaker>PODPREDSEDNIK SAŠO PEČE:</speaker>

               <p>Hvala vam. Proceduralno. Izvolite, gospa Potrata.</p>
            </sp>
            <sp xml:id="SDZ4-Redna-08-2005-07-14.sp65">

               <speaker>MAG. MAJDA POTRATA:</speaker>

               <p>Hvala, predsedujoči. Opažam, da vpeljujete pri dodeljevanju besede doslej
               neuveljavljeno prakso, da ne upoštevate zaporedja prijavljenih razpravljavk in
               razpravljavcev. In če koga od najavljenih v dvorni v trenutku, ko bi moral imeti
               besedo, ni, potem nima pravice do besede. To pravilo ste najmanj dvakrat sedaj
               kršili. Ampak to je prvi del, iz katerega izpeljujem postopkovni predlog, da
               upoštevate prakso, ki v tem državnem zboru velja, ker se sklicujete na to, kako
               dosledno upoštevate poslovnik in dogovorjena pravila.</p>
               <p>Drugo pa, glede na vašo izjemno občutljivost za izrečene besede, bi pričakovala, da
               ne boste intervenirali, kadar kdo o izbrisanih govori, da so tako imenovani
               izbrisani, ker dopuščate distinkcijo med tistimi, ki človekove pravice priznavamo
               vsem, in tistimi, ki tega ne delajo. Ampak pričakovala bi, da bi intervenirali v
               trenutku, ko si nekdo v dvorani drzne v državnem zboru izvoljenemu varuhu človekovih
               pravic reči "tako imenovani" varuh človekovih pravic. Pričakovala bi, da boste
               terjali opravičilo.</p>
            </sp>
            <sp xml:id="SDZ4-Redna-08-2005-07-14.sp66">

               <speaker>PODPREDSEDNIK SAŠO PEČE:</speaker>

               <p>Gospa Širca, meni je žal, da moram vsako sejo, ki jo vodim - se opravičujem, gospa
               Potrata. Žal mi je, da vam moram vsako sejo znova razlagati, da je seznam
               prijavljenih različen. Vi imate drugačen seznam, kot ga imam jaz. Jaz imam aktualen
               seznam, katerega se bom držal. Moj seznam se pač odvija sproti, kakor mi poslanci
               javljate, ali hočete imeti zamenjan vrstni red, ali kateri stranki je zmanjkal čas.
               Danes se je zgodilo- mislim, da na pamet -, da sem moral kar petim poslancem
               Liberalne demokracije nisem dal besede, ker jim ga je pač gospod Školč vzel. Hočem
               vam povedati, da se bom ravnal po mojem seznamu tudi v bodoče. Tudi besede vam ne bom
               več dal oziroma bom dal besedo samo še gospodu Rudolfu Petanu. ...<stage>/Oglašanje iz
               klopi./</stage> Gospa Potrata, nimate besedo. Kolega Petan ima besedo. <stage>(Ga ni v dvorani.)</stage>
               Proceduralno? Izvolite.</p>
            </sp>
            <sp xml:id="SDZ4-Redna-08-2005-07-14.sp67">

               <speaker>AURELIO JURI:</speaker>

               <p>Gospod podpredsednik, niste odgovorili na opombo kolegice Potrate glede tega, da je
               treba v tej dvorani obvarovati digniteto sogovornikov, ki so danes tu z nami. če
               nekdo spregovori o "tako imenovanem" varuhu človekovih pravic, dajte ga opomniti,
               kajti tu z nami je varuh človekovih pravic, na to vas je kolegica Potrata opozorila,
               sicer bomo vsi postali "tako imenovani" poslanci.</p>
            </sp>
            <sp xml:id="SDZ4-Redna-08-2005-07-14.sp68">

               <speaker>PODPREDSEDNIK SAŠO PEČE:</speaker>

               <p>Nadaljujemo z razpravo. Besedo ima predlagatelj. Se bo predlagatelj oglasil?</p>
            </sp>
            <sp xml:id="SDZ4-Redna-08-2005-07-14.sp69">

               <speaker>MATJAŽ HANŽEK:</speaker>

               <p>Hvala lepa. Malo me je presenetilo, da je uro prej konec. Pa saj veliko nimam
               povedati. Videl sem, da je razprava enaka, kot je bila prej, včasih, nerazumevanje
               ali pa nezmožnost razumevanja je ostala ista. Način je ostal isti. In zato bi
               spoštovane "tako imenovane" poslance prosil, da kdaj pa kdaj tudi kaj preberejo in
               poskušajo kaj razumeti. Spoštovani poslanci so to nekaj že razumeli.</p>
               <p>Neprestano se je govorilo o državljanstvu. Lepo prosim, ni problem tukaj
               državljanstva. Govorilo se je o tem, če bi prosili izbrisani za stalno prebivališče,
               bi ga dobili, izbrisani so imeli stalno prebivališče, če ga ne bi imeli, ne bi bili
               izbrisani. V tem je bistvo, da se je izbrisalo obstoječe stalno prebivališče.
               Govorilo se je, žal ali pa na srečo, je že eden izmed poslancev povedal tisto, kar
               sem jaz sam pri sebi videl, ko se govori negativno o skupini ljudi, se govori o
               skupini: sodelovali so z JLA, lovci na denar, sebičneži, preračunljiveži in tako
               naprej, morda kateri med njimi ni takšen; ko se govori o rešitvi teh skupine
               sebičnežev, bomo pa vsakega posebej pogledali. Oprostite, dajmo biti korektni oziroma
               dajte vi biti korektni.</p>
               <p>Rad bi tudi enkrat prosil, da bi stvari, ki niso na dnevnem redu, ne vpletali. Danes
               je bilo na vrsti poročilo o izbrisanih. Pred mesecem, dvema meseca ste dobili celotno
               poročilo varuha človekovih pravic o vsej problematiki, 250 strani, kjer so bolj ali
               manj vse stvari, za katere je bilo danes ...<stage>/Nerazumljivo./</stage>... in vedno rečeno, da
               jih varuh ne analizira. Še nekaj bi pa rad pojasnil. Varuh ne rešuje, varuh opozarja
               na reševanje problemov, rešuje jih med drugim tudi državni zbor. In lepo prosim, če
               je velika brezposelnost, jaz to vem, pišemo poročilo, če nekateri ljudje ne morejo
               priti do stanovanja, naj državni zbor naredi, sprejme zakon, zahteva od vlade, da ta
               problem reši, ne pa za to kriviti ali varuha ali pa izbrisane ali vse ostalo. Lepo
               prosim, izbrisani za veliko brezposelnost niso krivi. Najslabši je pa argument: zato,
               ker je toliko brezposelnosti, tudi drugih stvari ne bomo reševali, izbrisanih ali
               katerihkoli. Treba je reševati vse stvari. In mi poskušamo septembra, oktobra, ko
               boste govorili o poročilu varuha človekovih pravic, boste lahko o tem govorili.</p>
               <p>Morda samo še eno vprašanje, koliko izbrisanih, 18 tisoč 305 ljudi je imelo takrat,
               tisti določen datum, stalno prebivališče in to je reklo ministrstvo za notranje
               zadeve in ne vem, zakaj ne bi državi verjeli.</p>
               <p>Še nekaj, veliko se je govorilo, da je to enostransko poročilo, subjektivno poročilo
               - da, seveda"! To poročilo je popolnoma enostransko in to s strani zakonitosti,
               človekovih pravic in pravne države. In tako bi prosil tudi, da pri sklepih, predlagal
               da razmišljate o tem in glasujete o pravni državi. Hvala lepa.</p>
            </sp>
            <sp xml:id="SDZ4-Redna-08-2005-07-14.sp70">

               <speaker>PODPREDSEDNIK SAŠO PEČE:</speaker>

               <p>Hvala. S tem smo izčrpali predviden vrstni red razpravljavcev in glede na to, da nam
               je ostalo še cca. 50 minut - sprašujem na podlagi 71. člena poslovnika državnega
               zbora, kdo vse še želi razpravljati. Prosil bi, da roke držite dlje časa, da si vas
               lahko zapišemo.</p>
               <p>Gospod Gulič, boste imeli prvi besedo. Dovolite, da preberem moj seznam. V kolikor
               ni popoln, prosim, če me opozorite: poslanec Gulič, Kovačič, Rezman, Zagorac,
               Sajovic, Aurelio Juri, Tanko, Cvikl, Školč, Bebler, Žgajner.</p>
               <p>Še enkrat bom prebral seznam prijavljenih, ker ga pozneje ne bom več dopolnjeval.
               Gulič, Kovačič, Rezman, Zagorac, Sajociv, Aurelio, Tanko, Cvikl, Školč, Bebler,
               Žgajner, Jazbec, Rupar, Prijatelj, Grims, Potrata, Pojbič. Dobro. Vsak izmed
               razpravljavcev bo imel 2 minuti in tako kot sem na začetku povedal, prvi ima besedo
               kolega Gulič.</p>
            </sp>
            <sp xml:id="SDZ4-Redna-08-2005-07-14.sp71">

               <speaker>ALEŠ GULIČ:</speaker>

               <p>Spoštovani varuh človekovih pravic, cenjeni predsedujoči, kolegica in kolegi! Danes
               obravnavamo posebno poročilo o problematiki izbrisanih v letnih poročilih varuha in
               mislim, da je poročilo pripravljeno dobro. Problematiko sem spremljal vsa ta leta in
               tudi iz tega poročila je več ali manj razvidno vse tisto, kar si je lahko človek
               ustvaril v teh letih.</p>
               <p>Seveda pa ne morem mimo vsega tega, kar sem slišal tudi danes. Očitno se je ta bacil
               ohranil v tem prostoru še iz prejšnjih mandatov in tako na nek način okužil tudi
               današnje razpravljavce. Že v prejšnjih mandatih smo srečali in sprenevedanje in
               izmikanje in nalašč pa ponesrečeno pozabljivost, preračunljivost, premišljenost,
               razmišljenost, nepoučenost, predvsem pa trgovino s temi ljudmi, priseganje na smisel
               kolektivne kazni, priseganje na rodovno kastracijo, na krivdo staršev itd. Na vse
               tisto, kar štejemo za necivilizirano in nehumano. Seveda vse to obsojam. Tudi dobre
               namene, ki vodijo v pekel in sploh vodijo v pekel takrat, kadar tlakujemo pot drugim.</p>
               <p>Zato vseeno predlagam, da to poročilo sprejmemo zelo, zelo resno in da glasujemo,
               kot je rekel varuh človekovih pravic, za pravno državo. O tako imenovanem, vsem tako
               imenovanem pa pravzaprav nimam kakšnih posebnih besed. Za vas je govoril "tako
               imenovani" poslanec.</p>
            </sp>
            <sp xml:id="SDZ4-Redna-08-2005-07-14.sp72">

               <speaker>PODPREDSENIK SAŠO PEČE:</speaker>

               <p>Hvala. Nadaljujemo z razpravo. Besedo ima Vili Rezman.</p>
            </sp>
            <sp xml:id="SDZ4-Redna-08-2005-07-14.sp73">

               <speaker>VILI REZMAN:</speaker>

               <p>Hvala. Nekateri so danes skušali deliti resnico in delili bi jo tako, kot dobrotniki
               delijo piškote otrokom na ulici. In so se čudili ob tem, kako to, da se nekateri ob
               teh resnicah kremžijo. Ali ob teh piškotih. Nekateri so govorili o tem, da so resnice
               različne, ene so bojda subjektivne, druge so objektivne, eni so naštevali
               transcendentalne pa verske in še kaj bi se jih dalo našteti in zoper so se čudili,
               kako to, da jim ne verjamemo kar v naprej. Kako to, da dvomimo. Jaz bi rad samo
               opozoril na to, da so tudi takšne resnice, v katere se ne sme dvomiti. Ampak mi smo
               danes v parlamentu. Tiste resnice, v katere se ne sme dvomiti, so resnice, ki se jih
               ne da dokazovati. V takšne resnice je treba verjeti. Ampak mi tukaj pač nismo vsi
               tako naklonjeni temu, da bi verjeli, nekateri želimo tudi razmišljati.</p>
            </sp>
            <sp xml:id="SDZ4-Redna-08-2005-07-14.sp74">

               <speaker>PODPREDSENIK SAŠO PEČE:</speaker>

               <p>Hvala. Besedo imam Borut Sajovic.</p>
            </sp>
            <sp xml:id="SDZ4-Redna-08-2005-07-14.sp75">

               <speaker>MAG. BORUT SAJOVIC:</speaker>

               <p> Hvala lepa, gospod predsedujoči, kolegice in pa kolegi. Danes je bilo slišati
               marsikaj o tem poročilo, dejstvo pa je, da je naloga bila preteklih vlad in je tudi
               naloga te sedanje vlade, da ta problem reši. In sicer gre za to, da kot je neko znano
               reklo, pregovor pravi, da roka, ki pomaga, naredi več dobrega kot pa usta, ki molijo.</p>
               <p>Smo na trenutku, ko je treba zadevo rešiti in pa pomagati in to je naloga današnje
               koalicije. Tudi je bilo prej slišati dobro in pa korektno priporočilo, da
               nepoznavanje prava škoduje. In predvsem za to gre. Ne razumemo prava, ki je naložilo
               nalogo gospodu varuhu človekovih pravic, ki je svojo nalogo opravil korektno in pa
               pošteno. Nas tukaj in javnost je s svojim poročilom opozoril na neke stvari in nam
               dal nalogo in ta naloga je predvsem nečustvena, neosebna, vsak jo vidimo po svoje,
               ampak pravna, ki jo moramo rešiti.</p>
               <p>Jaz bi opozoril predvsem na ta zadnji del te pravne naloge, ki je največkrat
               zavajajoč, nanaša se pa na odškodnino. Dejstva so samo sledeča: pod to odškodnino za
               škodo, povzročeno v letih 1992-2001, kajti kasneje je nastala škoda zanemarljiva, pa
               je za vse sploh popolnoma zaprta. Po zakonu moraš namreč odškodnino zahtevati
               najkasneje 3 leta po tem, ko si za škodo zvedel, in najkasneje 5 let po tem, ko je
               škoda nastala. Vsi politiko so javnost zavajali, da grozijo ogromne odškodnine, ki
               jih je treba z zakonom omejiti ali celo izključiti. Za to gre. To je pač prebrano iz
               mnenja eminentnega slovenskega pravnika in to je tisto, kar šteje in kar drži v očeh
               naše pravne javnosti in v očeh evropske. Hvala lepa. Se oproščam za sekunde zamude.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp76">

               <speaker>PODPREDSENIK SAŠO PEČE:</speaker>

               <p>Hvala vam. Naslednji na seznamu je Dimitrij Kovačič. Ga ni. Kolega Aurelio Juri.</p>
            </sp>
            <sp xml:id="SDZ4-Redna-08-2005-07-14.sp77">

               <speaker>AURELIO JURI:</speaker>

               <p>Hvala, podpredsednik. Dovolite mi citat: "Vsak od nas na lastno življenje gleda na
               svoj poseben način. Vsi pa si želimo eno - kvalitetno preživeti. V stiski upamo, da
               bo jutri bolje. Za izbrisanega boljši jutri ne obstaja. Vsak minuli dan prinese le
               slabši jutri. Če bi vam odvzeli vse možnosti, vse ambicije, vse sanje in še svoj
               lastni jaz, bi tudi vi le životarili in v sebi počasi umirali. To se je zgodilo z
               izbrisom, in še veliko več; dvanajst let trpinčenja in izživljanja. Moj mož se je
               odločil, da tako ne bo več živel, da opravi še tisto zadnje dejanje, ki bo pustilo za
               seboj končni neizbrisni madež, če se odgovorni ne odzovejo. Oblastniki pa so se
               odločili, da izbrisani niso vredni dosežkov civilizacije, da niso vredni niti besede.
               Ne tolaži me misel na bodočnost, ko bo nekdo za to odgovarjal." To sem prejel danes
               po e-mailu s strani - in mnogi od vas verjetno tudi - žene Aleksandra Todorovića.</p>
               <p>Glejte, končna misel. Ko smo danes poslušali to razpravo, se takoj spomnim znanega
               prevajalca Danteja, ki smo ga zdaj imenovali v Rim za veleposlanika, dr. Capudra, in
               bi lahko izrekli znani stavek, opustite vsako upanje vi, ki vstopate. Kajti upanje
               ni, da bo prišlo do pravične rešitve tega problema. Edino upanje morda daje
               predstavnik ministrstva za notranje zadeve, še zadnje, in potem še skrajno zadnje
               evropsko sodišče za človekove pravice, kajti očitno v državi nismo tega sposobni.
               Upam, da bo tudi ta pot še vedno izbrisanim odprta in da bodo poiskali in dosegli
               pravico tam, kjer jo še lahko. Hvala.</p>
            </sp>
            <sp xml:id="SDZ4-Redna-08-2005-07-14.sp78">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Milan M. Cvikl.</p>
            </sp>
            <sp xml:id="SDZ4-Redna-08-2005-07-14.sp79">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci! V tem tednu smo v državnem
               zboru naredili nekaj dobrega in tudi nekaj neumnega. Izboljšali bomo dohodkovni
               položaj upokojencev in očitno gremo po poti ukinitve protikorupcijske komisije. Danes
               pa se pogovarjamo o tem, ali bomo 18.305 našim sobivajočim dali nekaj podobnega, kot
               smo ob spremembi zakona o volitvah dali ostalim državljanom Evropske unije - dali smo
               jim pravico, da bodo kandidirali, da bodo voljeni. In ob tem ne morem mimo občutka,
               da ne moremo preseči notranjih razlik, da ne moremo našim sobivajočim dati pravice,
               ki jim gre že desetletja iz nekih listin, ki so jih v Združenih narodih sprejemali
               pred več kot pol stoletja. V tem smislu je tako poročilo kot to, kar je varuh
               povedal, treba podpreti. Če tega ne bomo podprli, potem ostajamo "tako imenovani"
               poslanci.</p>
            </sp>
            <sp xml:id="SDZ4-Redna-08-2005-07-14.sp80">

               <speaker>PODPREDSEDNIK SAŠO PEČE:</speaker>

               <p>Naslednji na seznamu je Jožef Školč.</p>
            </sp>
            <sp xml:id="SDZ4-Redna-08-2005-07-14.sp81">

               <speaker>JOŽEF ŠKOLČ:</speaker>

               <p>Hvala lepa. Torej, kolegi, prej je bilo tudi postavljeno vprašanje, ali obstaja
               kakšna evropska država, ki bi bila tako velikodušna glede ljudi, ki nimajo urejenega
               statusa, in bivajo v njej. Gospod Petan seveda domneva, da take države ni. Sam bi pa
               povedal za primer, ki se ga gotovo spomnite, nove španske vlade, z gospodom
               Zapaterrom na čelu, ki je sprejela zakon, ki je omogočil vsem ilegalnim priseljencem
               v Španiji, za katere se je ocenjevalo, da jih je daleč preko milijona, da praktično
               brez omejitev registrirajo svoje bivališče in posledično uredijo vse druge težave.</p>
               <p>Kje so tu podobnosti in razlike? Podobnosti so v tem, da kdorkoli pač, v katerikoli
               državi biva ilegalno, ima težave na vsakem koraku in je morebiti prisiljen tudi v
               marsikatero nezakonito in nespodobno ravnanje. Recimo, ko išče delo, in tako naprej.
               Razlika med temi in drugimi je, da je tam, da so oni ilegalno vstopili v državo, naši
               izbrisani so pa ilegalno zgubili status stalnega prebivališča.</p>
               <p>Naj še končam. S tem zakonom se je v Španiji registriralo 690.679 ljudi. Precej bolj
               velikodušno kot tukaj.</p>
            </sp>
            <sp xml:id="SDZ4-Redna-08-2005-07-14.sp82">

               <speaker>PODPREDSEDNIK SAŠO PEČE:</speaker>

               <p>Hvala. Sledi razprava poslanske kolegice Darje Lavtižar Bebler.</p>
            </sp>
            <sp xml:id="SDZ4-Redna-08-2005-07-14.sp83">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Torej, spoštovani zbor! Spoštovani varuh
               človekovih pravic, gospod Hanžek!</p>
               <p>Uvodoma bi vam samo priporočila, da pozabite tisto, kar ste neprimernega danes tukaj
               slišali, kajti tako, kot je bilo izrečeno in slišano, tako ne mislimo vsi, daleč od
               tega, v tem državnem zboru.</p>
               <p>Drugo pa je, kar je bilo danes tukaj večkrat poudarjeno, da problem izbrisanih
               obstoji in da ga je treba rešiti. Torej rešimo ga. Vladajoča koalicija ima škarje in
               platno v rokah, zato da reši ta problem. Napovedala je, da bo pripravila zakon,
               nekateri so sicer govorili, da bo šlo za ustavni zakon, nekateri so govorili, da bo
               šlo za sistemski zakon, ampak poglejte, saj je ustavno sodišče povedalo, da gre za
               materijo, ki sodi v zakon. In torej pripravite ga. Mi vas bomo pri tem podprli, če bo
               vsebina takšna, kakršno je pravzaprav že naložilo ustavno sodišče. In ne boste imeli
               z nami nobenih problemov. Lahko ga tudi predlagate po skrajšanem postopku, po nujnem
               postopku, tega se kar naprej poslužujete in tudi kadar vam pri tem ugovarjamo,
               navadno zmaga vaša beseda. Torej, pridite z zakonom, mi vas pa, kot rečeno, bomo
               podprli, vam ne bomo nasprotovali in dajmo že enkrat rešiti ta problem, da nas ne bo
               sram, ne doma ne v Evropi, ne v Svetu Evrope ne pred komisarjem Sveta Evrope za
               človekove pravice in v končni fazi tudi ne pred evropskim sodiščem za človekove
               pravice. Hvala.</p>
            </sp>
            <sp xml:id="SDZ4-Redna-08-2005-07-14.sp84">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima kolegica Barbara Žgajner Tavš.</p>
            </sp>
            <sp xml:id="SDZ4-Redna-08-2005-07-14.sp85">

               <speaker>BARBARA ŽGAJNER TAVŠ:</speaker>

               <p>Hvala lepa. Na začetku se bom navezala na besede kolegice pred menoj.</p>
               <p>Moram reči, da me ni sram. Ni me sram, ker sem Slovenka, ker spoštujem pravila
               pravne države v Republiki Sloveniji. Ni me sram niti pred domačo javnostjo niti pred
               tujo javnostjo. Moram reči, da sem presenečena, pa niti ne presenečena nad
               ugotovitvijo - pa se bom ponovno navezala na gospoda varuha človekovih pravic. Rekel
               je, da je presenečen, ker je razprave uro prej konec, kot je bilo predvideno. Pa saj
               ni čudno, spoštovani varuh človekovih pravic, ko pa danes pravzaprav obravnavamo vašo
               subjektivno oceno, ki je zbrana v poročilu. Pa še tu gre za poročilo oziroma
               sestavljanko preteklih že videnih poročil, kot ste sami poudarili. Subjektivna ocena,
               ki pravzaprav nima neke utemeljitve, vsaj tako jaz razumem termin subjektivna ocena.
               Treba je poslušati eno in drugo stran pri teh stvareh. No, in poslušati eno in drugo
               stran - kolega Zagorac je v uvodni predstavitvi že omenil tisto drugo stran, ki upam,
               da ste si jo prebrali ali pa si jo lahko preberete tudi v časopisu, konkretno, Večer,
               25.5.2005, nova zgodba.</p>
               <p>Zaključila bom z očitkom o skupini sebičnežev. Veste, Slovenci smo, ko gre za nas,
               pogostokrat premalo sebični, zato smo tam, kjer smo, in zato imamo tako malo
               samospoštovanja.</p>
            </sp>
            <sp xml:id="SDZ4-Redna-08-2005-07-14.sp86">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima Franc Jazbec, ki pa ga ni v dvorani.
               Nadaljujemo po seznamu prijavljenih in besedo ima Pavel Rupar.</p>
            </sp>
            <sp xml:id="SDZ4-Redna-08-2005-07-14.sp87">

               <speaker>PAVEL RUPAR:</speaker>

               <p>Hvala lepa. Kolegice in kolegi, gospod Hanžek! Jaz vas namenoma ne bom imenoval varuh
               človekovih pravic, ker po moje to niste. Lahko zavzemate to funkcijo, varuh
               človekovih pravic pa niste. Varuh človekovih pravic boste takrat, ko se boste z enako
               strastjo kot za izbrisane zavzemali tudi za druge ljudi, Slovence, državljane te
               republike, recimo matere, ločene, ki ne dobivajo preživnine, zaradi tistih, ki so
               zbežali od njih, pa trpijo otroci, ne ti. Ko se boste enako strastno zavzemali za
               popravo in odpravo tistih krivic, ki so v tej državi še vedno, žal, iz dneva v dan
               popolnoma redno na tekočem traku. Med njimi tudi poziv tako imenovanega sovražnega
               govora iz tega državnega zbora, ki to nikdar ni bil; lahko je bil drugače misleč,
               lahko je bil tudi na nizkem nivoju, sovražen pa nikdar. Pa nikoli ne stopite v bran
               tistih, ki jih sovražno, pravzaprav, s svojimi dejanji, tudi s podpisi ene in iste
               partije in stranke, širijo po tej državi, pa vendarle niste zaščitnik posameznikov in
               niste zaščitnik manjših skupin. Razen tam, kjer ste seveda za to nagrajeni in
               plačani. Marsikateremu je bilo v imenu ali pa v sferi izbrisani res storjena krivica.
               Ampak dokler se bo med temi 18 tisočimi pojavil samo en Aksentijević, takrat
               dovolite, da je v te izbrisane v tej Sloveniji rojen dvom, tudi upravičen dvom. In
               samo eno. Grims je govoril odlično in je povedal argumentacijo, zakaj je ta strast
               tako drugače odbita. Predvsem zato, ker so v njej ljudje, ki so pa sovražno nastopali
               zoper to državo. In jaz bi bil zelo, zelo vesel, gospod Hanžek, da bi vas, gospoda
               Krivica, pa Aksentijevića, nedavno tega, pa morda tudi gospo Potrato, ki je tisti čas
               lizala sladoled, videl prižigati svečko za...</p>
            </sp>
            <sp xml:id="SDZ4-Redna-08-2005-07-14.sp88">

               <speaker>PODPREDSEDNIK SAŠO PEČE:</speaker>

               <p>Gospod Rupar, prosim, če zaključite...</p>
            </sp>
            <sp xml:id="SDZ4-Redna-08-2005-07-14.sp89">

               <speaker>PAVEL RUPAR:</speaker>

               <p>... žrtve Srebrenice. Takrat bi bil zame varuh človekovih pravic, dokler...</p>
            </sp>
            <sp xml:id="SDZ4-Redna-08-2005-07-14.sp90">

               <speaker>PODPREDSEDNIK SAŠO PEČE:</speaker>

               <p>Kolega Rupar, prosim, če zaključite, drugače vam vzamem besedo...</p>
            </sp>
            <sp xml:id="SDZ4-Redna-08-2005-07-14.sp91">

               <speaker>PAVEL RUPAR:</speaker>

               <p>... pa zame to niste. Hvala.</p>
            </sp>
            <sp xml:id="SDZ4-Redna-08-2005-07-14.sp92">

               <speaker>PODPREDSEDNIK SAŠO PEČE:</speaker>

               <p>Naslednji na seznamu prijavljenih je poslanec Srečko Prijatelj.</p>
            </sp>
            <sp xml:id="SDZ4-Redna-08-2005-07-14.sp93">

               <speaker>SREČKO PRIJATELJ:</speaker>

               <p>Hvala, spoštovani predsedujoči. Varuh človekovih pravi, za pravno državo gre, zato
               dovolite, da povem svoje misli okoli tega.</p>
               <p>Verjetno se še vsi spominjamo izsiljevanja z razstrelivom, ali je pravna država
               takrat ukrepala dovolj modro, dovolj taktno in dovolj odločno - presoja vsakega
               posameznika. Brezplačno so bivali nekateri v stanovanjih leta in leta in ko si je
               Holding Slovenske železnice prizadeval, da bi vendar vzpostavil nek pravni red in dal
               stanovanjsko pravico slovenski družini, je iz tega nastal cel pomp. Varuh človekovih
               pravic takrat ni videl pravne države. V tem stanovanju je seveda stanoval izbrisan.
               Da ni odškodnin, pravite. Gospod Aksentijević, ki je poveljeval enotam Jugoslovanske
               ljudske armade, je prepričan, da bo kmalu zelo bogat človek v Republiki Sloveniji.</p>
               <p>In povejte, za konec, povejte mi, jaz je ne poznam, vsaj eno državo, ki bi bila tako
               v bistvu tankočutna in tako dobra z agresorji, ki so dejansko napadli in odškodovali
               njeno ljudstvo, kot je ta slovenska.</p>
            </sp>
            <sp xml:id="SDZ4-Redna-08-2005-07-14.sp94">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Potrata.</p>
            </sp>
            <sp xml:id="SDZ4-Redna-08-2005-07-14.sp95">

               <speaker>MAG. MAJDA POTRATA:</speaker>

               <p>So ljudje brez sramu, so ljudje brez vesti, zato me ne preseneča, da na različne
               stvari reagiramo različno. Je pa res, da obstaja v tej državi tudi zakon o varuhu
               človekovih pravic. In jaz bi vse tiste, ki menijo, da varuh človekovih pravic nima
               dovolj moči za odpravljanje krivic, ki jih posamezniki v tej državi občutijo, da bi
               vsi tisti združili moči in predlagali spremembo zakona o varuhu človekovih pravic, ki
               bi varuhu dodelil večje kompetence, večje pristojnosti. Dobro bi bilo, da bi o tem
               razmišljali, ker vidim, da imajo veliko domišljijo za pripravljanje najrazličnejših
               predlogov zakonov, ki jih znajo tudi tako utemeljevati, da laž postane resnica.</p>
               <p>Kar pa zadeva samospoštovanje, kar zadeva državo Republiko Slovenijo. Naj gre kdo
               pogledat statistične podatke, pa naj tam prebere, da v državi Sloveniji ne živimo
               samo Slovenke in Slovenci, ampak tudi pripadniki drugih narodov in narodnosti, in da
               smo jim z vsemi tistimi dokumenti, pa tudi z ustavo, zapisali, da so enakopravni
               državljani in državljanke, da pa imamo ob sebi tudi ljudi, ki imajo zgolj stalno
               prebivališče ali pa začasno bivališče. Ampak v jedru so vedno ljudje in to bi nam
               moralo biti pred očmi. Radi pa citiramo, kdor reši enega človeka, je rešil cel
               svet.</p>
            </sp>
            <sp xml:id="SDZ4-Redna-08-2005-07-14.sp96">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima magister Branko Grims.</p>
            </sp>
            <sp xml:id="SDZ4-Redna-08-2005-07-14.sp97">

               <speaker>MAG. BRANKO GRIMS:</speaker>

               <p>Hvala za besedo. Najprej dva odgovora. Ko se primerja Slovenijo in Španijo, če
               gledamo število prebivalcev, in ljudi, ki so si uredili status, je v Sloveniji ta
               številka večja od 10%, v Španiji, tista prej omenjena, predstavlja samo nekaj več kot
               1%. To se pravi, je še vedno razmerje 10:1 v korist Slovenije.</p>
               <p>Drugo, kdor govori, da ni odškodnin ali da jih ne bo, ne pozna odločbe ustavnega
               sodišča, kjer je v predmetni zadevi ustavno sodišče zelo jasno zapisalo, da odškodnin
               ustavno-pravno ni dopustno izvzeti. To se pravi, odškodnine so dejstvo.</p>
               <p>Tretje. Zakaj še vedno ni urejen ta problem? Poglejte, vedno se je zalomilo točno
               samo na eni točki. Zato ker smo mi vedno vztrajali, da če je kakšna krivica res bila,
               naj se popravi. Naj se da tudi, ampak seveda ustrezna, z realnim stanjem, usklajena
               odškodnina. Vendar, da do tega pridemo, je potrebno vsak primer obravnavati
               individualno. Zaradi pomanjkljive odločbe ustavnega sodišča, ki seveda vse maši v
               isti koš - za kaj pa gre, sem povedal prej, z dvema najbolj razvpitima primeroma -,
               pa je seveda jasno, da nobena država, ki ravna racionalno, tega ne bo počela na tak
               način, kot je zagovarjala sedanja opozicija v prejšnjem mandatu, da najprej vsem vse
               da, potem pa pogleda, če je nekomu dala kaj preveč. Tako je bilo namreč načelo, ki je
               bilo na teh pogajanjih ...<stage>/Opozorilni znak za konec razprave./</stage>... Da je tu res
               problem, se je zavedal tudi gospod Bohinc, ki je bil minister takrat, in z njim smo
               imeli že skoraj besedilo usklajeno, vendar je zadeve potem enostransko podrl gospod
               Rop in zaradi tega je ta zadeva ostala še do danes odprta. Jeseni, ko bo ministrstvo
               za notranje zadeve dalo nov predlog ustavnega zakona, ki bo omogočal individualno
               obravnavo teh problemov, ureditev vseh tistih težav ali morebitnih krivic, ki so
               morda lahko ...<stage>/Opozorilni znak za konec razprave./</stage>... vas prosim, podprite ta zakon
               in zadeva bo šla z dnevnega reda, tako kot se v pravni državi, ki ravna tudi pošteno
               do svojih državljank in državljanov, do vseh enako, spodobi. Hvala.</p>
            </sp>
            <sp xml:id="SDZ4-Redna-08-2005-07-14.sp98">

               <speaker>PODPREDSENIK SAŠO PEČE:</speaker>

               <p>Hvala vam. Zadnji na seznamu je poslanec Marjan Pojbič. Ga ni v dvorani. S tem tudi
               zaključujem razpravo. Ker k predlogu poročila ni bilo vloženih amandmajev, bomo
               glasovanje o poročilu v skladu s časovnim potekom seje zbora opravili danes v okviru
               glasovanj, pol ure po končani 15. točki dnevnega reda oziroma najkasneje ob 21 uri in
               10 minut. S tem prekinjam to točko dnevnega reda.</p>
               <p>Mi pa prehajamo na 9. točko dnevnega reda, to je na obravnavo predloga zakona o
               spremembah in dopolnitvah zakona o zaposlitveni rehabilitaciji in zaposlovanju
               invalidov po skrajšanem postopku. S tega mesta vas seznanjam, da je predviden čas
               razprave 2 uri. Predlog zakona je v obravnavo zboru predložila vlada Republike
               Slovenije. Zato besedo dajem predstavniku vlade za dodatno obrazložitev predloga
               zakona.</p>
               <p>Predstavnika vlade ni. Sprašujem poslance in poslanke, ali želijo, da sejo prekinem
               in poskušamo zagotoviti ministra. Potemtakem sejo prekinjam za 10 minut, torej
               nadaljujemo ob 12.50. Hvala.</p>
               <stage>(Seja je bila prekinjena ob 12.39 uri in se je nadaljevala ob 12.50 uri.)</stage>
            </sp>
            <sp xml:id="SDZ4-Redna-08-2005-07-14.sp99">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo z <title>9. TOČKO DNEVNEGA REDA.</title>
               Lepo pozdravljam ministra, gospoda mag. Janeza Drobniča in ga prosim, da kot
               predstavnik vlade poda svojo obrazložitev. Izvolite.</p>
            </sp>
            <sp xml:id="SDZ4-Redna-08-2005-07-14.sp100">

               <speaker>MAG. JANEZ DROBNIČ:</speaker>

               <p>Spoštovani gospod predsedujoči, spoštovane poslanke in poslanci! Vlada Republike
               Slovenije je v svojem programu jasno zapisala, da je potrebno invalidom zagotoviti
               večje možnosti zaposlovanja, ker to je najpomembnejša in najprimernejša oblika pomoči
               njihove integracije v družbo. Z zaposlitvijo invalidom na najboljši način
               zagotavljamo ekonomsko in siceršnjo neodvisnost ter enake možnosti. S spremembami, ki
               jih predlagamo, se bodo bistveno povečale z vključitvijo v poklicno rehabilitacijo in
               zaposlovanje ter seveda temu ustrezno zmanjšalo število brezposelnih. Delodajalci
               bodo stimulirani za zaposlitev invalidov in to ne bo več predstavljalo takšnega
               bremena ali pa, drugače povedano, bremena bodo bolj enakomerno porazdeljena. Sedanji
               zakon je v velikem delu neizvedljiv, kar je bilo jasno že z njegovim sprejetju v letu
               2004, zato smo pripravili le tiste nujne spremembe, ki bodo zagotovile dejansko
               izvajanje, odpravljamo nedorečenosti posameznih izvedb, ustrezneje opredeljujemo
               posamezne institute ter odpravljamo pravne praznine, ki so se ugotovile ob začetku
               izvajanja zakona. Nujna sprememba je v sodelovanju strokovnih delavcev v zaposlitveni
               rehabilitaciji in zaposlovanju invalidov. V rehabilitaciji je zagotovo potrebna
               navzočnost, ne samo družboslovnih poklicev, pač pa tudi medicinskih in tehničnih.
               Sestava rehabilitacijskih polkomisij, ki so izključno strokovne komisije izvedencev,
               strokovnjakov, omogočajo, pa tudi invalidu, da zahteva, da je na obravnavo senata
               komisije povabljen njegov izbran zaupnik, invalid ali predstavnik invalidske
               organizacije. Tudi v tem primeru se izvršuje načelo: ničesar o invalidih brez
               invalidov.</p>
               <p>Pri definiciji primernih delovnih mest za invalide, ki odpravljajo omejevanje
               določanja takih delovnih mest s strani delodajalcev in jasno definirajo, kateri akt
               morajo delodajalci upoštevati. To je kodeks mednarodne organizacije za delo o
               ravnanju z invalidnostjo na delovnem mestu. Pri zaposlovanju invalidov v invalidskih
               podjetjih je potrebno zagotoviti nadaljnjo dobro prakso in zato uvajamo spremembo
               glede števila zaposlenih v invalidskih podjetjih, zato da bi se zagotovila njihova
               integracija z neinvalidnimi osebami. Podrobneje se ureja postopek za pridobitev in
               odvzem statusa invalidskih podjetij ter vsebino, obseg in način nadzora nad
               poslovanjem le-teh. Prav tako se usklajuje obvezno revidiranje računovodskih izkazov,
               h katerim so zavezana invalidska podjetja z zakonom o gospodarskih družbah, obenem pa
               se na ta način zmanjšuje stroške majhnih invalidskih podjetij. Z zakonom uvajamo v
               Sloveniji kvotni sistem zaposlovanja invalidov, kar bo razveselilo mnoge od tistih,
               ki so sedaj na seznamu brezposelnih in že dolgo časa čakajo na ustrezno zaposlitev.
               Delodajalcem omogoča, da z izpolnitvijo, da izpolnjevanje kvote lahko torej, te
               nadomestne obveznosti kvote lahko uredijo s sklenitvijo pogodbe o poslovnem
               sodelovanju z zaposlitvenim centrom oziroma invalidskim podjetjem na lažni način, kar
               bo pospešilo njihov programski razvoj in zaposlitvene možnosti ter razvilo same
               centre in invalidska podjetja.</p>
               <p>Ravno tako se z novimi merili za določanje subvencije plač invalidom uveljavlja
               enostavnejši način izvajanja v praksi. S plačilom stroškov prilagoditve delovnega
               mesta za invalide ter plačilom stroškov storitev podporni zaposlitvi se delodajalcem
               omogoča spodbudo, kar bo prispevalo k širšemu obsegu zaposlovanja invalidov. Končno
               pa s temi spremembami usklajujemo tudi določila zakona o delovnih razmerjih in zakona
               o pokojninskem in invalidskem zavarovanju predvsem glede razlogov odpovedi zaposlitve
               in ponudbe druge zaposlitve.</p>
               <p>Spoštovane poslanke in poslanci! S temi spremembami uvajamo lažjo pot za
               delodajalce, invalide in vse tiste, ki pomagajo pri uresničitvi za invalide enega
               ključnih ciljev zaposlitve na trgu dela. In s tem tudi integracijo v družbo.</p>
               <p>Predlagamo zato, da zakon podprete.</p>
               <p>Hvala lepa.</p>
            </sp>
            <sp xml:id="SDZ4-Redna-08-2005-07-14.sp101">

               <speaker>PODPREDSEDNIK MAG. VASJA KLAVORA:</speaker>

               <p>Zahvaljujem se gospodu ministru za njegovo obrazložitev.</p>
               <p>Spoštovane poslanke in poslanci! Kljub temu da smo že v ponedeljek na začetku seje
               počastili spomin na žrtve terorističnih napadov v Londonu, se bomo danes z
               dveminutnim molkom pridružili Evropejkam in Evropejcem, ki v znak solidarnosti z
               Veliko Britanijo častijo spomin na žrtve. Tako bomo izrazili našo podporo svetu v
               boju proti terorizmu. ...<stage>/Dve minuti molka./</stage>...</p>
               <p>Hvala.</p>
               <p>Nadaljujemo z 9. točko dnevnega reda. Predlog zakona je obravnaval odbor za delo,
               družino, socialne zadeve in invalide kot matično delovno telo. Prosim predsednika
               odbora, Stanislava Brenčiča, da predstavi poročilo odbora.</p>
            </sp>
            <sp xml:id="SDZ4-Redna-08-2005-07-14.sp102">

               <speaker>STANISLAV BRENČIČ:</speaker>

               <p>Hvala lepa za besedo gospod predsednik. Spoštovane kolegice in kolegi! Spoštovani
               minister s sodelavkama, lepo vas pozdravljam!</p>
               <p>No, matično delovno telo, pristojno za ta predlog zakona, je predlog obravnavalo na
               6. redni seji, 23.6. tega leta. Pri delu odbora so sodelovali predstavniki
               predlagatelja z gospo državno sekretarko, Marjetko Cotman, in vršilcem dolžnosti
               direktorja Direktorata za invalide, magistrom Cvetom Uršičem, predstavniki
               zakonodajno-pravne službe državnega zbora, predstavniki Nacionalnega sveta
               invalidskih organizacij in pa predstavniki društva JHD.</p>
               <p>Odbor je bil seznanjen z mnenjem zakonodajno-pravne službe državnega zbora, ki je
               predlog zakona preučila z vidika skladnosti z ustavo in pravnim sistemom ter z
               zakonodajno-tehničnega vidika ter dala pripombe k 1., 2., 3., 4., 5., 6., 7., 9.,
               11., 12., 13., 15., 18., 22. ter 23., 24., 27. in 30. členu. K predlogu zakona so
               pripombe posredovali Nacionalni svet invalidskih organizacij Slovenije, Društvo za
               teorijo in kulturo Handycapa JHD. Mnenje, s katerim podpira predlog zakona, pa je
               posredovala tudi komisija državnega sveta za družbene dejavnosti. Komisija je med
               drugim opozorila na vsebino 7. člena predloga zakona, ki spreminja sestavo
               rehabilitacijskih komisij.</p>
               <p>K predlogu zakona so bili v poslovniškem roku vloženi amandmaji poslanske skupine
               Socialnih demokratov s prvopodpisano magistro Majdo Potrata k 7., 21., 22., 24. in
               25. členu. Članom odbora je namen predloga zakona na kratko vsebinsko predstavila
               državna sekretarka gospa Cotmanova v podobni vsebini, kot ste malo prej slišali, zato
               tega ne bom ponavljal.</p>
               <p>Obsežna razprava pa se je na odboru odvila o 7. členu in predlogu za amandma k temu
               členu. Izpostavljeno je bilo stališče, da se 7. člen črta, saj je potrebno ohraniti
               dosedanjo ureditev sestave rehabilitacijske komisije. V njej namreč po novem več ne
               sodeluje član z lastno izkušnjo invalidnosti na predlog invalidskih organizacij,
               temveč lahko pri delu navedene komisije zgolj na zahtevo invalida sodeluje zaupnik
               invalid ali predstavnik invalidske organizacije. Nekateri razpravljalci so poudarili,
               da gre pri tem za povsem neutemeljeno poslabšanje položaja invalidov. Kot član
               komisije ima predstavnik invalidov pravice do glasovanja. S predlogom zakona pa ima
               zgolj pravico do navzočnosti. Predstavniki invalidske organizacije so se strinjali,
               da se ohrani dosedanja ureditev sestave te komisije. Predstavnik predlagatelja je
               zavračal navedene obrazložitve z argumentom, da 6. člen zakona določa listo
               izvedencev, ki so člani rehabilitacijske komisije, zato je potrebno tudi 7. člen
               zakona preoblikovati tako, da je iz njega jasno razvidno, da so strokovnjaki z
               različnih področij, ki so člani rehabilitacijske komisije, izvedenci svoje stroke. Po
               njegovem mnenju predstavniki invalidov niso izključeni, saj pri delu rehabilitacijska
               komisija lahko na zahtevo invalida sodeluje izbrani zaupnik invalid ali predstavnik
               invalidske organizacije. Širša razprav se je razvila tudi ob 21., 22., 24. in 25.
               členu.</p>
               <p>V okviru razprave o posameznih členih predloga zakona in vloženih amandmajih odbor
               ni sprejel amandmaja poslanske skupine Socialnih demokratov k 7., 21., 22., 24.
               členu. Posledično temu pa je postal tudi amandma k 25. členu brezpredmeten. Odbor pa
               je sprejel številne svoje amandmaje, s sprejetjem katerih se je v celoti predlog
               zakona popravil v tem smislu, kot so utemeljeno na to opozorile pripombe
               zakonodajno-pravne službe državnega zbora.</p>
               <p>Odbor je v skladu s poslovnikom oziroma s 128. členom potrdil tudi vse člene zakona,
               ki so sestavni del dopolnjenega predloga zakona. Hvala.</p>
            </sp>
            <sp xml:id="SDZ4-Redna-08-2005-07-14.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Prosim predstavnika
               poslanske skupine DeSUS, gospoda Ivana Jelena, da predstavi stališče.</p>
            </sp>
            <sp xml:id="SDZ4-Redna-08-2005-07-14.sp104">

               <speaker>IVAN JELEN:</speaker>

               <p>Hvala za besedo. Spoštovani podpredsednik, poslanke in poslanci, predstavniki vlade!
               Naša poslanska skupina bo predlagani zakon podprla, kakor je podprla obstoječi zakon
               v prejšnjem mandatu, ki je sicer evropsko naravnan, pa se žal zaradi nekaterih
               nedorečenosti ne izvaja v celoti. Predlagane spremembe in dopolnitve zakona
               odpravljajo te nedorečenosti in nujne dopolnitve, ki jih je zaokrožil matični odbor
               tako, da bo lahko steklo izvajanje v korist invalidov. Hkrati je prišlo do nujne
               uskladitve nekaterih določb z zakonom o delovnih razmerjih in zakonom o pokojninskem
               in invalidskem zavarovanju, s katerimi se vrača že načeta pravica do absolutnega
               varstva zaposlovanja invalidov.</p>
               <p>Predlagane spremembe so v določenem obsegu tudi odraz potreb, ki izvirajo iz prakse
               na področju rehabilitacije in zaposlovanja invalidov, ki naj pomagajo zaposlovati
               invalide na eni strani, in pomagajo podjetjem, ki jih ne morejo prezaposliti, na
               drugi strani.</p>
               <p>Naša poslanska skupina bo v okviru sprejemanja zakona podprla tudi amandma
               koalicijskih strank, ki je naravnan tako, da ne bi prišlo do zlorab. Hvala.</p>
            </sp>
            <sp xml:id="SDZ4-Redna-08-2005-07-14.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marijan Pojbič, v imenu poslanske skupine SDS.
               Prosim.</p>
            </sp>
            <sp xml:id="SDZ4-Redna-08-2005-07-14.sp106">

               <speaker>MARIJAN POJBIČ:</speaker>

               <p>Spoštovani predsedujoči, spoštovane kolegice in kolegi! Zakon o zaposlitveni
               rehabilitaciji in zaposlovanju invalidov, ki je začel veljati 25. junija 2004, se v
               praksi še ne izvaja v celoti, zato je ministrstvo za delo, družino in socialne zadeve
               pripravil predlog sprememb, ki bodo omogočile, da bo zakon jasen, nedvoumen, usklajen
               z drugimi predpisi ter finančno uresničljiv.</p>
               <p>Sedanje stanje torej, ko se nekateri deli zakona v praksi uporabljajo, nekateri pa
               ne, je namreč nevzdržno in onemogoča učinkovito izvajanje zakona, ruši pa tudi načelo
               pravne varnosti in zaupanja v pravo. Zato so za učinkovito izvajanje zakona potrebne
               spremembe, ki urejajo vprašanja strokovnih delavcev v zaposlitveni rehabilitaciji in
               zaposlovanju invalidov, meril za pridobitev statusa invalida in pravice do
               zaposlitvene rehabilitacije, sestavo rehabilitacijskih komisij, primernih delovnih
               mest, zaščitne zaposlitve, zaposlitvenega centra, podporne zaposlitve, pogoji za
               delovanje invalidskega podjetja, nadomestne izpolnitve kvote, redne odpovedi pogodbe
               o zaposlitvi invalidov in način zagotovitve drugega ustreznega dela invalidov, meril
               za določanje subvencije plače in plačila stroškov, prilagoditve delovnega mesta in
               sredstev za delo ter plačila stroškov storitev v podporni zaposlitvi.</p>
               <p>S predlagano novelo zakona o zaposlitveni rehabilitaciji in zaposlovanju invalidov
               ostajajo temeljna načela, na katerih temelji zakon, nespremenjena. Celo več, z novelo
               zakona se ta načela precizirajo in podrobneje implementirajo skozi posamezne
               predlagane spremembe in dopolnitve. Namen zakona je povečati zaposljivost invalidov
               in vzpostaviti pogoje za njihovo enakovredno udeležbo na trgu dela.</p>
               <p>V poslanski skupini Slovenske demokratske stranke bomo novelo zakona o zaposlitveni
               rehabilitaciji in zaposlovanju invalidov podprli.</p>
            </sp>
            <sp xml:id="SDZ4-Redna-08-2005-07-14.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubo Germič v imenu LDS. Prosim.</p>
            </sp>
            <sp xml:id="SDZ4-Redna-08-2005-07-14.sp108">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovane članice ministrstva, kolegice in
               kolegi! Z zakonom o zaposlitveni rehabilitaciji in zaposlovanju invalidov, ki se je
               pripravljal več kot deset let in bil sprejet maja 2004, smo uvedli celovit sistem
               zaposlovanja invalidov. Z zakonom smo povečali zaposljivost invalidov z zaposlitveno
               rehabilitacijo, povečali smo možnosti primernih zaposlitev za invalide na primernih
               delovnih mestih z možnostjo prilagoditve delovnega časa, uredili možnost
               zagotavljanja drugega ustreznega dela tudi pri drugem delodajalcu, zaposlovanje v
               zaščitni zaposlitvi, podporni zaposlitvi in v invalidskih podjetjih, uvedli spodbude
               za zaposlovanje za krajši delovni čas, delo na domu, na daljavo, delo z
               informacijsko-komunikacijsko opremo na delovnih mestih in zagotovili večjo zaščito v
               zaposlitvi za invalide. Z zakonom so bili uvedeni načini za spodbujanje in ne le
               način izsiljevanja delodajalcev za večje zaposlovanje invalidov z uvedbo kvotnega
               sistema in različne finančne spodbude za delodajalce in zaposlene invalide. Zakon je
               bil nujno potreben, saj se je pokazalo, da le ukrepi aktivne politike zaposlovanja in
               ustanavljanje invalidskih podjetjih ni bilo moč zmanjšati števila brezposelnih
               invalidov, ki predstavljajo več kot 10% delež med vsemi brezposelnimi.</p>
               <p>O predlagani noveli zakona se nam v poslanskem klubu Liberalne demokracije, kljub
               temu da predlagatelj poudarja, da se ne spreminjajo temeljna načela, na katerih
               temelji sedanji zakon, postavlja vprašanje upravičenosti uvajanja sprememb zakona,
               predvsem v tistih, ki se ne navezujejo neposredno na uskladitev z drugimi zakoni in
               predpisi oziroma se odpravlja pravne praznine, saj se zakon, ki je stopil v veljavo
               junija 2004, v praksi še ne izvaja v celoti. Tako pravzaprav še ni mogoče meriti
               učinkov in rezultatov veljavnega zakona, ki se v praksi ne izvaja, in jih zato v tem
               času še ni bilo mogoče pridobiti. Evalvacija zakona v celoti, predvsem pa posameznih
               uvedenih ukrepov, ne more biti popolna. Zato so tudi nekatere predlagane spremembe
               brez jasnih in argumentiranih obrazložitev. Da so bila dopolnila zakona pisna zelo na
               hitro, na trenutke bi lahko ocenili tudi nestrokovno, so pokazali pripombe
               zakonodajno-pravne službe. Izhod iz zagate so sprejeti amandmaji odbora, ki so slabo
               pripravljene rešitve enostavno rešili tako, da so se določeni členi črtali iz novele
               zakona.</p>
               <p>V poslanskem klubu Liberalne demokracije smo že v razpravi in predstaviti stališč
               pri sprejemanju veljavnega zakona opozorili na določila, ki ob želji za povečano
               zaposlovanje invalidov pomenijo vpliv na konkurenčnost slovenskih podjetij. Ta
               vsebina se odraža v razponu določitve kvot in višine stroškov, ki se priznavajo
               zaposlitvenim centrom oziroma invalidskih podjetjem za nadomestno izpolnitev kvote.
               Tako se v 21. členu predlog novele zakona spreminja določilo, ki omogoča delodajalcu,
               ki ne želi zaposliti določenih kvot invalidov, da sklene pogodbo po poslovnem
               sodelovanju z zaposlitvenim centrom ali invalidskim podjetjem, če prispeva namesto 18
               le 12 minimalnih plač. Zmanjšanje stroškov delodajalca ne temelji na nobenih
               empiričnih podatkih oziroma dosedanjih izkušnjah, saj se to določilo v veljavnem
               zakonu še ne izvaja. Glede na navedeno je težko soglašati s predlagateljem, da je
               sprememba nujna in da delodajalci drugače ne bi bili zainteresirani za poslovno
               sodelovanje z invalidskimi podjetji, še posebno, če upoštevamo dejstvo, da so
               besedilo veljavnega zakona parafirali vsi socialni partnerji. Zato opozarjamo, da
               predlagana sprememba v noveli zakona lahko posledično pomeni tudi zmanjšanje možnosti
               za zaposlitev invalidov.</p>
               <p>Želeli bi opozoriti tudi na spremembo, kjer se delodajalcu za prilagoditev delovnega
               mesta in sredstva za delo ne pokrivajo v celoti, ampak le v višini največ 70%
               dejanskih stroškov. Ta, eden izmed bistvenih vsebinskih sprememb zakona, ima lahko
               pomemben vpliv na odločitev delodajalcev glede na zaposlovanje invalidov in v
               nasprotju z utemeljitvijo predlagatelja lahko pomeni, da bo destimulativno vplival na
               zaposlovanje invalidov.</p>
               <p>V poslanskem klubu LDS bomo podprli tudi amandma k 7. členu veljavnega zakona, saj
               je po našem mnenju pomembno, da v rehabilitacijski komisiji sodeluje član z lastno
               izkušnjo invalidnosti. Kljub navedenim pomislekom pa v poslanskem klubu LDS menimo,
               da je pomembneje, da se zakon končno začne v celoti izvajati in da se z njegovo
               uresničitvijo zagotovijo čim boljše možnosti za zaposlovanje invalidov in za njihovo
               čim večje vključevanje v delovno razmerje, zato ga bomo podrli.</p>
               <p>Seveda pa bi hkrati želeli še enkrat jasno opozoriti, da se s predlagano spremembo
               zakona določene spremembe uvajajo čez palec brez potrebne analize stanja in jasne
               utemeljitve za potrebo po spremembah. Hvala lepa.</p>
            </sp>
            <sp xml:id="SDZ4-Redna-08-2005-07-14.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K besedi vabim gospo mag. Majdo Potrato, da poda stališče Socialnih
               demokratov. Prosim.</p>
            </sp>
            <sp xml:id="SDZ4-Redna-08-2005-07-14.sp110">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani predstavnici vlade, spoštovane
               kolegice in kolegi! Socialni demokrati zagovarjamo vključevanje vseh skupin
               prebivalstva v trg dela tudi tistih težje zaposljivih, kamor invalidi nedvomno
               sodijo, zato je bilo sprejetje zakona, o katerem danes govorimo, seveda o njegovi
               spremenjeni in dopolnjeni različici, pomembno dejanje. Vključevanje vseh je namreč
               pomembno za hitrejši razvoj družbe v celoti. Če pa izhajamo iz argumenta ministrstva
               za delo, družino in socialne zadeve, da je 2004. leta sprejeti zakon treba
               spremeniti, ker se kljub temu, da je prinesel veliko dobrega in novega, se pa v
               praksi še ne izvaja ali pa ne izvaja v celoti, potem bi bilo pričakovati, da bo
               predlog za spremembe in dopolnitve zakona pripravljen tako, da bo v resnici ohranjal
               načelo pravne varnosti in zaupanja v pravo, kar je vodilo pripravljavcev zakona.</p>
               <p>Socialni demokrati verjamemo, da je treba uskladiti zakon z nekaterimi drugimi
               zakoni, zlasti z določili zakona o delovnih razmerjih in zakona o pokojninskem in
               invalidskem zavarovanju. Ne razumemo pa, zakaj je bil predlog pripravljen tako
               pomanjkljivo, na kar je opozorila tudi zakonodajno-pravna služba, da je bilo treba
               poseči še v osem drugih členov, ki jih pripravljavci niso uvrstili v svoj predlog.
               Res je s sprejetimi dopolnili na odboru veliko tega odpravljenega, opomniti pa
               moramo, da bi vendarle pričakovali od ministrstva, ki mu je naložena posebna skrb za
               delo, družino in socialne zadeve, da bi pokazalo več smisla za potrebe ciljnih
               skupin, ki od ministrstva upravičeno pričakujejo razumevanje in pomoč. Zato smo
               Socialni demokrati v njihovem imenu vložili predlog dopolnil, ki pa žal niso bila
               sprejeta. Ponovno bomo poskusili prepričati vas, poslanke in poslanci, da podprete
               vsaj zdaj amandma, ki sledi prepričanju nevladnih invalidskih organizacij, ki se jim
               zdi nesprejemljiva predlagana rešitev v 7. členu predloga zakona, ki spreminja
               sestavo rehabilitacijskih komisij. Sodimo namreč, da je nujno tudi članstvo invalidne
               osebe ali osebe z lastno izkušnjo invalidnosti, ker le-ta lahko ustrezno zastopa
               interese invalidov. Sodimo sicer, da je treba zlasti pri tistih zakonih, ki se v
               praksi še niso mogli dovolj preskusiti, z veliko previdnostjo posegati po spremembah
               in dopolnitvah. In to je tisto, kar je temu predlogu zakona mogoče očitati. Vendar pa
               mislimo, da je pomembneje od tega to, da zakon stopi v veljavo v polni moči. Ni pa
               mogoče spregledati, da so nakazane tudi nekatere spremembe, ki spreminjajo prvotni
               koncept zakona. Hvala.</p>
            </sp>
            <sp xml:id="SDZ4-Redna-08-2005-07-14.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K besedi vabim gospoda mag. Franca Capudra, Nova Slovenija. Prosim.</p>
            </sp>
            <sp xml:id="SDZ4-Redna-08-2005-07-14.sp112">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Zaposlovanje invalidov v Sloveniji in po svetu je
               pereč problem, saj je njihov položaj na trgu dela čedalje manj ugoden. V Novi
               Sloveniji smo prepričani, da nikakor ne zadošča, če država invalide oskrbi le s
               finančnimi podporami na bolj ali manj visoki ravni, potem pa jih odpiše ali od njih
               ničesar več ne pričakuje. Po našem mnenju je treba namesto odvisnosti invalidov od
               socialne pomoči ali življenja s socialno podporo zagotoviti razne oblike aktivnega
               sodelovanja in vključevanja v družbeno in delovno okolje. To njihovo kvaliteto
               življenja nadgrajuje in jo bogati, invalide pa navkljub njihovi invalidnosti bolj
               vključuje v družbo. Takšna vključenost v družbo pa ne bogati samo njih, ampak vso
               družbo in ji daje pravico imenovati se odprta in razumevajoča družba. Seveda pa je
               treba za aktivno politiko zaposlovanja in vključevanja pripraviti ustrezno delovno
               okolje, ki mora biti za invalidno osebo še posebej prirejeno in ustrezno stimulirano
               za tistega, ki takšno okolje pripravi. Zato je državni zbor Republike Slovenije maja
               2004 sprejel zakon o zaposlitveni rehabilitaciji in zaposlovanju invalidov. Cilji
               zakona so bili predvsem povečati stopnjo zaposlenosti invalidov v Sloveniji, povečati
               zaposljivost invalidov in socialno vključenost invalidov, zagotavljati možnosti za
               enakovredno udeležbo invalidov na trgu dela s kreiranjem ustreznih delovnih mest in
               pogojev za delo invalidov ter boljša izraba finančnih sredstev, ki jih država namenja
               za pospeševanje zaposlovanja invalidov. Žal pa se je že v kratkem času uporabe zakona
               pokazalo, da je izvajanje zakona v posameznih segmentih težavno, kar ruši načelo
               pravne varnosti in zaupanja v pravo. Zaradi tega je nujno, da se sprejmejo spremembe
               in dopolnitve zakona, ki bodo omogočile, da bo zakon jasen in enoumen ter da bo
               usklajen z drugimi predpisi in finančno uresničljiv.</p>
               <p>V Novi Sloveniji pozdravljamo spremembe zakona o zaposlitveni rehabilitaciji in
               zaposlovanju invalidov, saj delajo osnovni zakon izvedljiv, predvsem pri sestavi
               komisij in določitvi meril za pridobitev statusa invalida in ga nadgrajujejo. V Novi
               Sloveniji smo prepričani, da rešitve v predlaganem zakonu tudi ustrezno odgovarjajo
               na vprašanje, kako stimulirati delodajalce, da bodo zaposlovali čim več invalidov v
               svojih podjetjih in da bodo za to pridobili ustrezna domača in tuja sredstva. V Novi
               Sloveniji smo nadalje prepričani, da bo predlagani zakon s svojimi rešitvami omogočil
               povečanje možnosti zaposlitve invalidov in vključevanje v življenje ob upoštevanju
               vseh posebnosti njihovega položaja in posebnih potreb zaradi invalidnosti. Invalidi
               tako ne bodo več drugorazredni državljani, saj si bodo lahko tudi s svojim delom
               ustvarjali ustrezen osebni status in se tudi samopotrjevali in dokazovali v družbi.</p>
               <p>V Novi Sloveniji bomo spremembe zakona o zaposlitveni rehabilitaciji in zaposlovanju
               invalidov podprli. Podprli bomo tudi vladni amandma, oziroma amandma koalicije,
               amandmaja Socialnih demokratov pa ne bomo podprli. Hvala.</p>
            </sp>
            <sp xml:id="SDZ4-Redna-08-2005-07-14.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stanislav Brenčič v imenu Slovenske ljudske stranke.
           </p>
            </sp>
            <sp xml:id="SDZ4-Redna-08-2005-07-14.sp114">

               <speaker>STANISLAV BRENČIČ:</speaker>

               <p>Hvala še enkrat za besedo. Kljub temu, da se je ob sprejemanju zakona o zaposlitveni
               rehabilitaciji zaposlovanja invalidov v lanskem letu vodila široka razprava, in to
               tudi v okviru socialnih partnerjev, ter so se skozi njo v predlog zakona vnesle
               številne spremembe, se v praksi namen zakona še nič kaj dosti ne uresničuje. To pa
               tudi zaradi neke notranje medsebojne neskladnosti, ki jo zakon še vedno vsebuje.
               Povsem normalno je, da je zato resorno ministrstvo za to področje, ministrstvo za
               delo, družino in socialne zadeve, pripravilo predlog potrebnih sprememb in
               dopolnitev, ki zadevajo v prvi vrsti dopolnitev meril za pridobitev statusa invalida,
               ki mu daje pravico do zaposlitvene rehabilitacije, zadeva spremembo sestave
               rehabilitacijskih komisij, definicije primernosti delovnega mesta, pogojev za
               delovanje invalidskega podjetja, plačilo v zaposlitveni sklad za mesto izpolnitve
               kvote, spremembe v plačilu stroškov prilagoditve delovnega mesta. Poleg tega pa
               predlog sprememb in dopolnitev zakona odpravlja tudi potrebno neskladje z zakonom o
               delovnih razmerjih in zakonom o pokojninskem in invalidskem zavarovanju. Spremembe se
               nanašajo tudi na določanju višine subvencije plače invalida, na zaščitenem delovnem
               mestu, tako v podporni zaposlitvi kakor tudi v invalidskem podjetju, za kar bo tako
               postopek sam kot tudi merila predpisal podzakonski akt, ki ga izda pristojni
               minister.</p>
               <p>V poslanski skupini Slovenske ljudske stranke bomo predlog zakona podprli, da bi
               namen, zaradi katerega je osnovni zakon nastal in ga sedaj dopolnjujemo, v kar
               največji meri tudi udejanil. Hvala lepa.</p>
            </sp>
            <sp xml:id="SDZ4-Redna-08-2005-07-14.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tevš, v imenu Slovenske nacionalne
               stranke. Oprostite sem izgovoril Tevš, namesto Tavš. Se opravičujem.</p>
            </sp>
            <sp xml:id="SDZ4-Redna-08-2005-07-14.sp116">

               <speaker>BARBARA ŽGAJNER TAVŠ:</speaker>

               <p>Hvala lepa. Vlada Republike Slovenije je v uvodu tega zakona predlagala oziroma
               zapisala, pa bom navedla, "pa vendar ostajajo invalidi tisti, ki poleg žensk in
               starejših delavcev najbolj trpijo v sedanjih zaostrenih gospodarskih razmerah", konec
               citata.</p>
               <p>Po besedah predlagatelja gre za spremembe, ki so nujne tudi zaradi še vedno
               neizvajanja osnovnega zakona, ki je bil posledica prilagoditve pravnemu redu Evropske
               unije, sprejetega kot smo že danes slišali, v državnem zboru maja preteklo leto. Gre
               torej za nujo po sprejetju sprememb, da bo zakon jasen, enoumen, so še zapisali, in
               usklajen z drugimi predpisi in tako dalje. In ne nazadnje, šlo naj bi celo za
               lažjezaposlitveno in lažjesocialno vključevanje v družbeni sistem. Pa se bom ustavila
               pri zadnjem stavku, torej lažjezaposlitveno, in s tem razumem, da tudi socialno
               vključevanje v družbeni sistem. V predlogu novele zakona je zapisano, pa mi dovolite,
               da na kratko preberem: "Če delodajalec invalidu utemeljeno ne more ponuditi nove
               pogodbe o zaposlitvi v skladu z 2. odstavkom prejšnjega člena ali če delodajalec
               invalidu oziroma delovnemu invalidu ne more ponuditi nove pogodbe o zaposlitvi in
               tako dalje, lahko redno odpove pogodbo o zaposlitvi za nedoločen čas, brez ponudbe
               nove pogodbe o zaposlitvi."</p>
               <p>Novela torej spreminja absolutno varstveno pravico zgolj relativno. Spoštovani, to
               pač ni dikcija, tista dikcija, ki bi težila k lažji zaposljivosti oziroma socialni
               vključenosti invalidov v družbo, socialni integraciji. To je pravzaprav pogost
               termin, ki smo ga slišali tudi v preteklem mandatu, ko se je v tej dvorani sprejemal
               zakon, ki ga danes pravzaprav noveliramo.</p>
               <p>Dovolite mi, v Slovenski nacionalni stranki smo se takrat zavzemali za uzakonitev
               možnosti, da posameznik, ki ima priznan status invalida, po zakonu o družbenem
               varstvu telesno in duševno prizadetih oseb pridobi pravico do zaposlitvene
               rehabilitacije, če najde delodajalca, ki ga je pripravljen zaposliti. Pri čemer
               takemu invalidu za čas trajanja njegove zaposlitve mirujejo pravice, ki izhajajo iz
               omenjenega zakona. Amandma, ki dejansko prispeva k uzakonjanju večje enakopravnosti
               tudi med invalidi, ki ga je prvič sprejelo matično delovno telo tega državnega zbora,
               je na seji izpodbijala Združena lista socialnih demokratov. Tista stranka, ki se je
               danes tako goreče zavzemala za takojšnji uslišani intenc izbrisanih. Tudi ob
               vnovičnem amandmiranju v 3. obravnavi je bil situacija podobna. Amandmaju so
               nasprotovali poslanci LDS in Združene liste socialnih demokratov. Kako hitro menjajo
               nekateri kožo, bi rekel človek. In kar je še kanček bolj zanimivo. Magister Janez
               Drobnič je ob obravnavi besedila omenjenega amandmaja med drugim, ne bom seveda
               povzela vsega, ker nimam dovolj časa, dejal, citiram: "Ta določba naredi sistem bolj
               sprejemljiv, bolj se prilagodi posameznim interesom posameznega invalida. Zato
               predlagam, da se ta odločba oziroma ta predlog amandmaja sprejme." Aktualni minister
               Drobnič se je lansko leto še s pozicije opozicijskega poslanca zavzemal za nekaj, kar
               je danes s pozicije ministra, ko pa ima dejansko vso moč za, spregledal. Novela, ki
               bi lahko vključevala to spremembo, tega pač ne vidi več kot potrebno spremembo v prid
               invalidom v smislu njihove boljše integracije.</p>
               <p>Dovolite mi še en podatek. Leta 2003 je bilo med brezposelnimi dobrih 11% invalidov.
               Zaskrbljujoča je politika države na tem področju. Zgolj brez vsebine in žal tudi brez
               pravne podlage poudarjati, kako zelo si nekdo, v tem primeru vlada, prizadeva za bolj
               odprto, ugodno človeško politiko na področju invalidov. Lepo vas prosim! Vse, kar sem
               imela še v tem delu za povedati, pa bom nadaljevala pri obravnavi amandmajev. Hvala
               lepa.</p>
            </sp>
            <sp xml:id="SDZ4-Redna-08-2005-07-14.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 13.7.2005. Amandmaji so vloženi k dvema členoma, in sicer k
               7. in 13. členu.</p>
               <p>V razpravo dajem 7. člen in amandma poslanske skupine Socialnih demokratov. Kdo želi
               besedo? Prosim, gospa mag. Majda Potrata, izvolite.</p>
            </sp>
            <sp xml:id="SDZ4-Redna-08-2005-07-14.sp118">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Ta tehnična težavica, ki je zdaj bila z
               mikrofonom, se mogoče nadaljuje od včeraj, ko je del mojega magnetograma tudi čudno
               izginil; no, saj zdaj je vrnjen, ampak vendar kaže, da ima tudi tehnika politično
               prepričanje.</p>
               <p>Socialni demokrati smo k zakonu vložili predloge amandmajev, ki so izhajali iz
               stališč invalidskih organizacij. Posebej naj poudarim, da sta se v tej točki, da mora
               ostati sestava rehabilitacijske komisije taka, kakršna je bila v veljavnem zakonu iz
               leta 2004, ujeli tudi v javnosti večkrat ne popolnoma uglašeni invalidski
               organizaciji FIHO in YHD. Pa ne zaradi tega, zaradi interesa invalidov ponovno
               vlagamo na zakon amandma, ki govori o tem, naj se določba dopolnjenega predloga
               zakona v 7. členu črta in naj ostane tako, kot je zdaj, da je enakopraven član z
               možnostjo glasovanja tudi človek z izkušnjo invalidnosti po izboru invalidske
               organizacije. Res je to ekspertna skupina, kot so rekli, in da je nemogoče zagotoviti
               vedno za vsako invalidnost ustreznega. Vendar menimo, da bodo invalidske organizacije
               že znale izbrati takega človeka z izkušnjo invalidnosti, ki bo interese invalidov
               znal ustrezno zastopati. Čeprav je bilo v poročilih poslanskih skupin pri kakšni že
               mogoče slišati, da ne nameravajo podpreti tega amandmaja, bi vendar apelirala, naj
               znova premislijo in prisluhnejo tistemu, kar menijo različno orientirane invalidske
               organizacije, kar zadeva odnos do invalidnosti, v tej točki pa vendar uglašene, in
               podprejo naš amandma. Hvala.</p>
            </sp>
            <sp xml:id="SDZ4-Redna-08-2005-07-14.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-08-2005-07-14.sp120">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat. No, najprej moram reči, da sem pravzaprav vesela, da je
               Združena lista socialnih demokratov v tem mandatu opozicijska stranka in da najde
               posluh tudi za tovrstne predloge. Zanimivo je namreč, da tokrat izhajajo iz stališč
               invalidskih organizacij. Naj spomnim, lansko leto, maja 2004, je tisti amandma, o
               katerem sem maloprej govorila, ravno tako prišel v državni zbor na predlog
               invalidskih organizacij, pa je bil s strani Združene liste socialnih demokratov
               vehementno zavrnjen.</p>
               <p>V Slovenski nacionalni stranki bomo podprli ta amandma. Težimo k načelu po večji
               integraciji invalidov v družbo, pravzaprav v vse družbene sfere. V tem amandmaju
               vidimo korak naprej v tej smeri, ki ga pač zakon oziroma predlog zakona ukinja.</p>
               <p>Bi pa nadaljevala tam, kjer sem pravzaprav prej končala. Davčna oziroma fiskalna
               politika v Republiki Sloveniji do invalidov, tudi do invalidskih podjetij, je
               pravzaprav izjemno neugodna. Invalidska podjetja lahko po novem odpuščajo invalide po
               tem predlogu zakona. Rebalans proračuna ne nazadnje jemlje tudi za spodbujanje
               konkurenčnosti slovenskih podjetij, kamor lahko štejemo tudi invalidska podjetja.
               Kljub obljubam izpred nekaj let danes še vedno ni krovnega zakona o invalidih, o
               duševnem zdravju in še bi lahko naštevala. Žalostno, resnično žalostno. Z lepimi
               besedami se pač, žal, ne da dolgo voditi politike. Pomembna so dejanja. V Slovenski
               nacionalni stranki bomo pristopili en korak naprej, tudi k bolj ugodni davčni
               politiki za invalidska podjetja.</p>
               <p>Zato vas, spoštovane kolegice in kolegi, na tem mestu že danes pozivam, v prihodnjem
               tednu bomo vložili v parlamentarno proceduro predlog oziroma novelo zakona o davku od
               dohodkov pravnih oseb, ki je vsekakor korak naprej k boljši integriranosti invalidov
               tudi na trgu dela. Kot sem že rekla, pa seveda podpiramo ta amandma. Hvala lepa.</p>
            </sp>
            <sp xml:id="SDZ4-Redna-08-2005-07-14.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sem vam dopustil besedo, čeprav ni bila vsebina popolnoma v zvezi z
               amandmajem k 7. členu. Želi še kdo razpravo? Prosim.</p>
            </sp>
            <sp xml:id="SDZ4-Redna-08-2005-07-14.sp122">

               <speaker>MIRAN POTRČ:</speaker>

               <p>Hvala lepa. Lahko?</p>
            </sp>
            <sp xml:id="SDZ4-Redna-08-2005-07-14.sp123">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ4-Redna-08-2005-07-14.sp124">

               <speaker>MIRAN POTRČ:</speaker>

               <p>Ker nisem vedel, če lahko govorim.</p>
            </sp>
            <sp xml:id="SDZ4-Redna-08-2005-07-14.sp125">

               <speaker>PODPREDSEDNIK MAG. VASJA KLAVORA:</speaker>

               <p>Niste dobili prvi besede. Izvolite.</p>
            </sp>
            <sp xml:id="SDZ4-Redna-08-2005-07-14.sp126">

               <speaker>MARIJAN POJBIČ:</speaker>

               <p>Nerazumljivo se mi zdi govoriti o tem, da gre za poslabšanje položaja invalidov, ker
               v sestavi komisije po predlogu zakona ne bo člana z lastno izkušnjo invalidnosti. Ker
               je v predlogu zakona o zaposlitveni rehabilitaciji in zaposlovanju invalidov
               predlagano, da bodo rehabilitacijsko komisijo sestavljali izključno strokovnjaki, in
               sicer za predsednika zdravnika specialista medicine dela, za člana pa strokovnjaka s
               področja invalidskega varstva z univerzitetno, visoko oziroma višjo strokovno
               izobrazbo pedagoške, psihološke, sociološke, socialne ali druge družboslovne
               usmeritve, drugič, strokovnjaka s področja zaposlovanja in trga dela z univerzitetno
               ali visoko strokovno izobrazbo, tretjič, strokovnjaka iz specifičnih področij glede
               na telesno oziroma duševno okvaro ali bolezen obravnavane osebe. Drugi razlog je, da
               glede na obravnavo invalidov z različnimi invalidnostmi na vseh komisijah, na I. in
               II. stopnji, bi bilo kot člana komisije z lastno izkušnjo invalidnosti praktično
               nemogoče zagotavljati. Kot nadomestitev pa se invalidu daje zakonsko določena
               možnost, da zahteva, da je na obravnavo oziroma senat rehabilitacijske komisije
               povabljen njegov izbran zaupnik invalid ali pa predstavnik invalidske organizacije.</p>
               <p>Zato Slovenska demokratska stranka amandmaja k 7. členu Socialnih demokratov ne bo
               podprla.</p>
            </sp>
            <sp xml:id="SDZ4-Redna-08-2005-07-14.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Capuder imate besedo.</p>
            </sp>
            <sp xml:id="SDZ4-Redna-08-2005-07-14.sp128">

               <speaker>MAG. FRANC CAPUDER:</speaker>

               <p>Hvala lepa. Mislim, da je bil gospod Potrč pred menoj, ampak vseeno. V Novi
               Sloveniji smatramo, da amandma, o katerem sedaj razpravljamo, ni tak, da bi ga lahko
               podprli. Po našem mnenju gre namreč za malo drugačno razumevanje vloge strokovne
               komisije. Ta strokovna komisija se po tem predlogu zmanjšuje, mislim ne po predlogu
               amandmaja, ampak po predlogu zakona zmanjšuje iz 5 na 4 in vsi člani te komisije naj
               bi bili izvedenci svoje stroke. Da pa se invalidov na pozabi, ker zagovarjamo, da v
               načelu o invalidih nič brez invalidov, mislimo, da je dobro, da imajo invalidi
               svojega zastopnika, izvedenca, zastopnika, ki lahko invalida kvalitetno zastopa pri
               obravnavi pred tako komisijo. V primeru, da bi bil član komisije, kot predlagajo
               kolegi iz socialdemokratov, da bi bil član komisije strokovnjak z lastno izkušnjo, se
               mi zdi, da bi bilo zelo težko pridobiti toliko strokovnjakov, ki bi imeli lastno
               izkušnjo, zato se mi zdi, da bi bilo sestavljanje take komisije zelo zahtevno. Toliko
               za enkrat. Hvala.</p>
            </sp>
            <sp xml:id="SDZ4-Redna-08-2005-07-14.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Potrč, izvolite.</p>
            </sp>
            <sp xml:id="SDZ4-Redna-08-2005-07-14.sp130">

               <speaker>MIRAN POTRČ:</speaker>

               <p>Hvala lepa. Jaz bi rad še en vidik našega amandmaja poudaril. To je, če res
               upoštevamo načelo nič o invalidih brez invalidov, potem prav gotovo sedanji predlog
               vlade poslabšuje ta položaj in to načelo. Sestava komisije, v kateri bi bil tudi
               invalid kot peti član, sedaj bi bil ta umaknjen, pomeni tudi pravico soodločanja, ne
               samo vplivanja, ampak pomeni tudi en glas in ta glas bi bil tisto, ki bi zagotavljal
               načelo nič brez invalidov o invalidih. Mislim, da ga je prav podpreti. Poglejte, v
               izvajanju tega zakona je doslej bila ta možnost dana. Ne vidim razloga in nobene
               argumentacije, da bi bila pokazana kot slaba. Še vedno ostajajo strokovnjaki, štirje
               v večini, in bodo lahko predvsem strokovne kriterije upoštevali. Še vedno ostaja na
               invalidskih organizacijah, da bodo morali ustreznega kandidata predlagati oziroma
               člana predlagati. Lahko bi bil, če bi bili širokogrudni in bi razen na besedah tudi
               na dejstvih upoštevali načelo, da je lahko ta član tudi zamenljiv, da ni stalen,
               glede na to, koga se v invalidski komisiji obravnava. Tako moram reči, mislim, da
               dobrohotno razumevanje tega predloga in upoštevanje invalidov mora pripeljati do
               podpore temu amandmaju. Sicer pa naj rečem, da z invalidi smo v Socialni demokraciji
               in pred tem tudi v Združeni listi mnogo sodelovali, včasih smo sprejeli njihove
               predloge posamično, kdaj pa tudi ne. Nekako hudo mi je, da slišim, da samo ena
               stranka v tem državnem zboru dela in zna vse najboljše, vsi drugi smo pa vse večne
               čase delali slabo. Bi rekel, da tudi o tem obstoja mnogo slovenskih pregovorov.
               Hvala.</p>
            </sp>
            <sp xml:id="SDZ4-Redna-08-2005-07-14.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kokalj ima besedo. Prosim.</p>
            </sp>
            <sp xml:id="SDZ4-Redna-08-2005-07-14.sp132">

               <speaker>ANTON KOKALJ:</speaker>

               <p>Hvala lepa. Še enkrat bi podkrepil argumente, ki jih je že navedel kolega Capuder v
               zvezi z določanjem dodatnega člana z lastno izkušnjo o invalidnosti. Glede na to, da
               gre za obravnavo invalidov z različnimi vrstami invalidnosti v vseh komisijah, na
               prvi in drugi stopnji, je to praktično nemogoče zagotavljati. Kot nadomestitev, kot
               je bilo že povedano, se invalidu daje zakonska možnost, da zahteva, da je na
               obravnavo oziroma senat rehabilitacijske komisije povabljen njegov izbrani zaupnik
               invalid ali pa predstavnik invalidske organizacije. In še nekaj, če bi bil ta amandma
               sprejet, ne bi bil usklajen s 6. členom dopolnjenega zakona, ki je zaprt in nanj ni
               možno vlagati amandmajev. Člen namreč določa, da minister določa listo izvedencev, ki
               so člani rehabilitacijskih komisij. Hvala.</p>
            </sp>
            <sp xml:id="SDZ4-Redna-08-2005-07-14.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, prosim.</p>
            </sp>
            <sp xml:id="SDZ4-Redna-08-2005-07-14.sp134">

               <speaker>MAG. MAJDA POTRATA:</speaker>

               <p>Hvala. Rada bi samo to pojasnila, da nisem govorila o strokovnjaku z izkušnjo
               invalidnosti, ampak o invalidu, o invalidni osebnosti, o človeku, ki ima lastno
               izkušnjo invalidnosti. To, kar predlagamo, kompetentnosti sestava komisij ne
               spreminja ali ne zmanjšuje, ker strokovnjaki ostanejo. Tudi ne zahtevamo, da se širi
               čez že določeno število članov komisije. Zdaj jih je bilo 5, s tem, ko se človek z
               izkušnjo invalidnosti črta, se število zmanjšuje. Res je dopuščena zakonska možnost,
               da invalid lahko zahteva pooblaščenca, ki bo zastopal njegove interese, in domnevam,
               da bi bil to pooblaščenec, ki bi imel lastno izkušnjo invalidnosti. Ne bi pa tak
               pooblaščenec ali zastopnik mogel vplivati na odločitev rehabilitacijske komisije. To
               pa je bistvenega pomena. Ne bi želela biti žaljiva, ampak samo na eno drobnarijo naj
               vas opozorim. Ko smo na seji odbora za delo, družino in socialne zadeve razpravljali
               o tem amandmaju, so bili navzoči tudi ljudje z izkušnjo invalidnosti. Hoteli so
               besedo, besedo so dobili, ampak se niso mogli vključiti, niso mogli vključiti
               mikrofona. Včasih nam je lastna izkušnja neke omejitve gibalne spretnosti potrebna
               zato, da vemo, kaj je treba narediti. Samo za to gre. Nihče pa ne oporeka temu, da
               znajo strokovnjaki, tako kot so postavljeni, zastopati interese v imenu svoje stroke.
               Hvala.</p>
            </sp>
            <sp xml:id="SDZ4-Redna-08-2005-07-14.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Germič, imate besedo.</p>
            </sp>
            <sp xml:id="SDZ4-Redna-08-2005-07-14.sp136">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Že v utemeljitvi stališča poslanskega
               kluba Liberalne demokracije smo napovedali podporo temu amandmaju. Podporo temu
               amandmaju smo napovedali tudi v času razprave na matičnem delovnem telesu, kjer smo
               lahko poslušali zelo utemeljene pripombe tudi ob vključevanju predstavnikov
               invalidskih organizacij v razpravo in nismo imeli nobenega občutka o nesposobnosti
               ali o manjši sposobnosti predstavnikov, ki so sodelovali v zelo kvalitetni razpravi.
               Zato smo postavili vprašanje, ali obstajajo dejanske izkušnje, temelječe na praksi,
               ki bi utemeljevale spremembo rehabilitacijskih komisij in izločitev takšnega
               predstavnika. Tega odgovora seveda nismo dobili. Kot smo že v stališču poslanske
               skupine dejali, gre za spremembe, ki so v utemeljitvah zelo slabe in temeljijo na
               trhlih temeljih. In prepričani smo, da je tudi ta sprememba takšna, ki nima strokovne
               podlage, temelji na trhlih temeljih, in zato podpiramo ta amandma.</p>
               <p>Ko bomo govorili o drugem amandmaju, bomo le-tega utemeljili ravno s tem, da bo
               uzakonjeno tudi načelo dobre prakse. Če kje, lahko na področju reševanja vprašanj
               vključujemo z dobro prakso tudi predstavnike invalidov. Seveda bi želeli, da tudi
               državni zbor s takšno spremembo oziroma s črtanjem tega določila to njim tudi pokaže.
               Obstaja pa tukaj še mogoče čisto praktični vidik, ki je seveda manj pomemben, pa
               mogoče ga bi bilo potrebno omeniti. Lahko v takšni rehabilitacijski komisiji kdaj
               pride do glasovanj o načrtih. In ko bo sodo število takšnega glasovanja, bi seveda
               lahko takšen predstavnik v tej komisiji prav gotovo prevladal in pretehtal ter
               preusmeril težišče v odločitev.</p>
               <p>Zato bom takšen amandma, kot je predlagal, tudi podprl. Hvala lepa.</p>
            </sp>
            <sp xml:id="SDZ4-Redna-08-2005-07-14.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Spoštovani! Dovolim si, čeprav na tem mestu, da tudi svojo pripombo dam v
               zvezi s tem.</p>
            </sp>
            <sp xml:id="SDZ4-Redna-08-2005-07-14.sp138">

               <speaker>MAG. VASJA KLAVORA:</speaker>

               <p>Precejšnji del življenja sem bil vezan na to in je zelo zanimiva razprava, posebej
               zato, ker govorimo o invalidih. Kot opažam, hočemo vsi nekaj storiti dobrega v tem
               smislu naprej.</p>
               <p>Komisija, ki je sestavljena, je izrazito strokovna in strokovno močna. To je
               enkratno. Nihče drug, ki nima izobrazbe, ne bo mogel vplivati na strokovno mnenje te
               komisije o invalidnosti. Mislim pa, da je pravilen tudi stavek nič o invalidih brez
               invalidov. Zato menim, da je prisotnost tistega, ki zastopa invalidsko organizacijo
               oziroma združenje invalidov, ki je poučen, kako je zakonodaja v tej smeri, ki je
               poučen o vsakodnevnih težavah svojih enako prizadetih ljudi, zelo pomembna, da je
               član tudi te komisije. Velikokrat se bo zgodilo, da tisti, ki odločajo strokovno o
               tem, premalo vedo o zakonodaji in o tem, kakšno je pravzaprav življenje invalidov in
               kakšne so poti, ki vodijo invalide po ocenitvi. Zato mislim, da bi bilo prav, da
               tisti, ki ga že sprejmemo v to komisijo, ni invalid s svojimi izkušnjami,
               invalidnosti je toliko, kolikor je medicinskih strok, vendar naj bo predstavnik
               organizacije ali združenja invalidov, ki ima izkušnje s težavami in zakonodajo, ki se
               tičejo invalidnih oseb. Hvala lepa.</p>
            </sp>
            <sp xml:id="SDZ4-Redna-08-2005-07-14.sp139">

               <speaker>PODPREDSEDNIK MAG. VASJA KLAVORA:</speaker>

               <p>Še kdo prosim o razpravi? Če ne, zaključujem razpravo.</p>
               <p>V razpravo dajem 13. člen ter amandma poslanskih skupin SDS, Nove Slovenije, SLS in
               DeSUS. Kdo želi besedo? Prosim, gospod Ivan Jelen.</p>
            </sp>
            <sp xml:id="SDZ4-Redna-08-2005-07-14.sp140">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci! Podpiram amandma
               koalicijskih poslanskih skupin k dopolnjenemu predlogu zakona o spremembah in
               dopolnitvah zakona o zaposlitveni rehabilitaciji in zaposlovanju invalidov.</p>
               <p>Dober se mi zdi predlog, ki govori o tem členu spremembe, da morajo imeti zaposleni
               centri in invalidska podjetja zaposlenih najmanj 5 ljudi. V preteklosti smo bili
               priča tudi podjetjem, ki so imela manjše število zaposlenih, kar ni v interesu
               sedanje koalicije in ekonomske opravičenosti. Le-teh je bil interes po do sedaj
               opredeljeni zakonodaji črpanje državnega proračuna, ne pa ustvarjanje. Zato predlog
               amandmaja podpiram z vidika zaposlovanja oziroma rehabilitacije invalidov, njihovo
               delozmožnost, ustvarjanje nove vrednosti in koriščenje proračunskih sredstev le v
               primeru vsaj petih zaposlenih oseb.</p>
               <p>Prizadevanje vlade podpiram v tej začrtani smeri. Ne le denar, tudi delo je
               pomembno. Delo lahko prispeva k izboljšanju zdravja, samozavesti, ki je temeljni
               pogoj pri preprečitvi popolne invalidnosti. Mislim, da je predlog amandmaja dober,
               zato bom glasoval za sprejem.</p>
            </sp>
            <sp xml:id="SDZ4-Redna-08-2005-07-14.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Germič, prosim.</p>
            </sp>
            <sp xml:id="SDZ4-Redna-08-2005-07-14.sp142">

               <speaker>LJUBO GERMIČ:</speaker>

               <p> Hvala za besedo, gospod podpredsednik. Najprej obžalujem, da tega amandmaja nismo
               imeli možnost prediskutirati na matičnem delovnem telesu. Seveda zelo podpiram tudi
               intenco, ki je v obrazložitvi navedena, da se zagotavlja možnost skupnega dela in
               usposabljanja invalidov in neinvalidov. Hkrati pa seveda sprašujem, zakaj kriterij
               pet, kje je ta osnova za to delitev, kajti po mojem prepričanju se je potrebno boriti
               pravzaprav za vsako delovno mesto, ki ga je možno oblikovati. Mogoče bi bilo zelo
               dobro dobiti tudi utemeljitev, glede na zaključek te obrazložitve, ki govori, da bo
               takšno določilo sledilo priporočilom v mednarodnih dokumentih, obenem pa bo
               uzakonjeno tudi načelo dobre prakse, ki se je izoblikovalo v slovenski praksi. Tukaj
               je o tem amandmaju že govoril minister v uvodni predstavitvi, čeprav to še ni bila
               vsebina, ki je vključena v novelo zakona. Zato bi bilo seveda zelo dobro dobiti več
               utemeljene obrazložitve in tudi mnenje in stališče vlade do tega amandmaja, če je
               bojazen, da bi prišlo do zlorab. Mislim, da je bila tudi ta beseda, če se ne motim,
               uporabljena. Potem se je potrebno zlorabe po mojem mnenju lotiti na drugačen način.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmajih bomo v skladu s časovnim potekom seje
               zbora odločali danes v okviru glasovanj pol ure po končani 15. točki dnevnega reda
               oziroma najkasneje ob 21 uri 10 minut. S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA,</title> to je na obravnavo <title>PREDLOGA ZAKONA O SPREMEMBI ZAKONA O SODIŠČIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije.</p>
               <p>Ugotavljam, da nobenega od predstavnikov vlade ni v dvorani in vas sprašujem, ali
               prekinemo sejo za 10 minut. Prosim, proceduralno vprašanje...</p>
            </sp>
            <sp xml:id="SDZ4-Redna-08-2005-07-14.sp144">

               <speaker>MIRAN POTRČ:</speaker>

               <p>Jaz bi rad, gospod predsednik, prosil, da pokličete vse, ker vsi predstavniki vlade
               za vsako točko vedo, da danes delamo iz točke v točko, ne pa na uro. In bi lahko bili
               toliko vljudni do državnega zbora, da bi spremljali razpravo in pred tem prišli, zato
               jaz nasprotujem temu, da bomo vsakokrat 10 minut delali odmor, ker se gospe in
               gospodu iz vlade ljubi priti na sejo državnega zbora.</p>
            </sp>
            <sp xml:id="SDZ4-Redna-08-2005-07-14.sp145">

               <speaker>PODPREDSEDNIK MAG. VASJA KLAVORA:</speaker>

               <p>Gospod Potrč, popolnoma se strinjam s to vašo ugotovitvijo. Prekinjam sejo zbora za
               10 minut in v tem času bomo poklicali vse, ki morajo biti prisotni pri današnjem
               dnevnem redu. Hvala lepa. Prekinjam sejo.</p>
               <stage>(Seja je bila prekinjena ob 13.53 uri in se je nadaljevala ob 14.05 uri.)</stage>
            </sp>
            <sp xml:id="SDZ4-Redna-08-2005-07-14.sp146">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo z <title>12. točko dnevnega reda.</title>
               Lepo pozdravljam gospoda državnega sekretarja Roberta Marolta iz ministrstva za
               pravosodje in mu tudi dajem besedo.</p>
            </sp>
            <sp xml:id="SDZ4-Redna-08-2005-07-14.sp147">

               <speaker>ROBERT MAROLT:</speaker>

               <p>Hvala lepa, gospod predsedujoči. Vlada s predlogom zakona o spremembah in
               dopolnitvah zakona o sodiščih predvideva podaljšanje roka za ustanovitev centra za
               izobraževanja centra v pravosodju, prenos zagotavljanja sredstev za najemnine za
               poslovne prostore sodišč na ministrstvu za pravosodje, potem dopolnitev pristojnosti
               okrajnih sodišč o zadevah mednarodnopravne pomoči tudi o zadevah o prekrških ter
               spremembo v postopkih imenovanja predsednikov sodišč.</p>
               <p>V zvezi z novelo o spremembah in dopolnitvah zakona s predlogom zakona odpravljamo
               sporno omejitev, ki jo je doslej vseboval zakona glede števila predlaganih kandidatov
               za predsednike sodišč. Seveda bo moral pri tem sodni svet preveriti strokovno
               usposobljenost predlaganih kandidatov, tako s stališča sposobnosti opravljanja
               sodnega dela kot tudi njegovih menedžerskih sposobnosti, potem bo šele na osnovi tega
               predlagal tiste kandidate, za katere bo ocenil, da jih lahko z vso odgovornostjo
               predlaga v imenovanje za predsednike sodišč. Ko bo sodni svet svojo izbiro opravil,
               bo postopek v tem pogledu zaključen in bo posredoval imena kandidatov ministru, ki bo
               nato naredil dokončno odločitev pri izbiri. Gre za to, da se s predlogom zakona v
               obstoječih postopkih zagotavlja spoštovanje ustavnosti in zakonitosti. Pri tehtanju
               med pričakovanimi pravicami in ustavno garancijo enakega varstva pravic iz 22. člena
               ustave je očitno, da mora imeti v tem primeru varstvo pravic enakosti v postopku
               prednost, saj so se lahko doslej v postopkih prijavili več kot trije kandidati, ki pa
               niso mogli priti v poštev, ker je bil sodni svet pri izbiri številčno omejen. Tako
               smo po sedaj veljavnem zakonu prišli do položaja, da je bila kandidatom pri tem
               postopku, čeprav imajo po ustavi zagotovljene absolutne pravice enakega varstva
               pravic, omejena uresničitev te pravice.</p>
               <p>Predlagana novela zakona dosledno spoštuje načelo zakonitosti, načelo enakega
               varstva pravic, prepoved diskriminacije ter načelo varstva pridobljenih pravic.
               Hvala.</p>
            </sp>
            <sp xml:id="SDZ4-Redna-08-2005-07-14.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora gospo Mojco Kucler
               Dolinar, da predstavi poročilo odbora.</p>
            </sp>
            <sp xml:id="SDZ4-Redna-08-2005-07-14.sp149">

               <speaker>MOJCA KUCLER DOLINAR:</speaker>

               <p>Lepo pozdravljeni! Odbor državnega zbora za notranjo politiko, javno upravo in
               pravosodje je predlog zakona obravnaval na svoji 9. seji. Predstavnik predlagatelja
               državni sekretar na ministrstvu za pravosodje je v okviru dopolnilne obrazložitve k
               členom predloga zakona podal dodatno obrazložitev k vsebinsko povezanima 1. in 6.
               členu, ki pa sta bila kasneje tudi edina predmet razprave. Predstavnik
               zakonodajno-pravne službe je povzel pisno mnenje te službe k 1. in 6. členu predloga
               zakona, iz katerega izhaja, da se predložitev k 1. členu predloga zakona, po katerem
               sodni svet izbere kandidate za predsednike sodišč, ni skladala z obrazložitvijo k 6.
               členu predloga zakona, vendar pa je navedeno pripombo zakonodajno-pravne službe vlada
               upoštevala v svojem odgovoru z dne 22.6., in sicer tako, da je ustrezno popravila
               obrazložitev k temu členu. Prav tako pa je vlada s predlaganim amandmajem k 6. členu
               upoštevala tudi tehnično pripombo zakonodajno-pravne službe k temu členu.</p>
               <p>Na sejo odbora so bili vabljeni tudi predstavniki sodnega sveta in slovenskega
               sodniškega društva. Predstavnik sodnega sveta je predstavil pisno mnenje sveta in
               poudaril, da sodni svet podpira vse člene predloga zakona, razen 1. in 6. člena, ki
               se nanašata na izbiro kandidatov predsednikov sodišč. Sodni svet ta dva člena
               presenečata in mu tudi niso znani razlogi za njuno predlaganje, saj so po mnenju
               sodnega sveta postopki izbire kandidatov do sedaj bili neproblematični. Prav tako pa
               sodni svet ne prepričuje o nujni potrebnosti dodatna obrazložitev vlade. Po mnenju
               sodnega sveta sta določbi 1. in 6. člena nepotrebni, saj je dosedanja določba 62.
               člena zakona o sodiščih sodnemu svetu že doslej dopuščala možnost izbire, da predlaga
               ministru tudi manj kot tri kandidate. V nadaljevanju je predstavnik sodnega sveta
               opisal postopek izbire kandidatov za predsednika sodišč v sodnem svetu in poudaril,
               da je sodnemu svetu podlaga za ocenjevanje oziroma izbiranje kandidatov 29. člen
               zakona o sodniški službi, ki določa kriterije ocenjevanja.</p>
               <p>Svoje mnenje so predstavili tudi predstavniki slovenskega sodniškega društva, ki so
               prav tako izrazili nepodporo 1. in 6. členu predloga zakona, in sicer iz razloga, ker
               je po njihovem mnenju možno tudi iz dodatne obrazložitve oziroma pojasnitve k obema
               členoma predloga zakona s strani predstavnika predlagatelja, in sicer, da lahko sodni
               svet tudi po sprejetju novele zakona predlaga tudi samo enega kandidata, možno
               različno razlagati, saj vsebuje 1. člen zakona množinski pojem kandidatov. Toliko na
               kratko o mnenju slovenskega sodniškega društva.</p>
               <p>V polemični razpravi o 1. in 6. členu predloga zakona so članice in člani odbora iz
               vrst opozicije nasprotovali obema členoma, in sicer iz naslednjih razlogov: da člena
               nista potrebna, razen če je njun namen, da se sodnemu svetu odvzame njegova vloga in
               odgovornost pri izbiri kandidatov; nadalje, da je 6. člen ustavno vprašljiv, saj se
               že izvedene postopke izbire v okviru sodnega sveta vrača le-temu v nov postopek; da
               gre pri obeh predlaganih členih za poskus preprečevanja in povečevanja vpliva
               politike na tretjo vejo oblasti.</p>
               <p>Nasprotno pa so člani odbora s strani pozicijskih strank predlog zakona podprli, in
               sicer iz naslednjih razlogov: da dosedanja določba, ki sodnemu svetu nalaga, da
               ministru lahko predlaga največ tri kandidate, je diskriminatorna do vseh tistih
               prijavljenih kandidatov, ki prav tako izpolnjujejo vse razpisne pogoje oziroma
               kriterije iz 29. člena zakona o sodniški službi, po katerih opravlja izbiro sodni
               svet; nadalje, da s predlagano novelo zakona ne gre za omejevanje vloge sodnega
               sveta; da bo z novelo zakona dana možnost širšega izbora med prijavljenimi ustreznimi
               kandidati na tako pomembno funkcijo, kot je predsednik sodišča; da bo črtanje
               omejitve na največ tri kandidate predvsem v pomoč sodnemu svetu ter da 6. člen ne
               posega v pridobljene pravice že izbranih kandidatov, saj je postopek še v teku.</p>
               <p>V okviru razprave in glasovanja o amandmajih odbor ni sprejel amandmaja poslanske
               skupine SD k 1. in 6. členu, sprejel pa je svoj amandma. Z osmimi glasovi za in dvema
               proti pa je sprejel tudi vse ostale člene predloga zakona. Hvala lepa.</p>
            </sp>
            <sp xml:id="SDZ4-Redna-08-2005-07-14.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Kovačič,
               SDS. Prosim.</p>
            </sp>
            <sp xml:id="SDZ4-Redna-08-2005-07-14.sp151">

               <speaker>DIMITRIJ KOVAČIČ:</speaker>

               <p> Hvala lepa za besedo, gospod podpredsednik. Kolegice, kolegi! Poslanci Slovenske
               demokratske stranke bomo predlagani zakon o spremembah in dopolnitvah zakona o
               sodiščih podprli.</p>
               <p>Zakon ne predvideva nekih večjih oziroma sistemskih sprememb, ampak gre bolj za
               popravek nekaterih določil, za katere se je pokazalo potrebno, da se ustrezneje
               rešijo. Gre za štiri spremembe, ki vse zagotavljajo izboljšave glede na dosedanjo
               ureditev. V ničemer pa ne posegajo kakorkoli v status in vlogo sodišč, kot neodvisne
               veje oblasti, kot jo pojmujemo v slovenski ustavi. Sprememba, ki je bila v javnosti
               doslej najbolj izpostavljena se nanaša na razširitev možnosti predlaganja kandidatov
               za predsednike sodišč, kajti po predlagani spremembi lahko sodni svet ministru
               predlaga za imenovanje predsednika sodišča tudi več kot 3 kandidate, kot je to bilo
               urejeno doslej.</p>
               <p>Doslej je bil sodni svet pri predlaganju kandidatov namreč omejen na največ 3
               kandidate. Če meni, da več kot trije kandidati izpolnjujejo vse zahtevane pogoje in
               so po njegovem mnenju, po mnenju sodnega sveta, tudi primerni kandidati za
               predsedniško funkcijo, bo sodni svet po novem lahko predlagal ministru tudi več kot 3
               kandidate. To je vsekakor bolje, kot pa da bi bil naprej omejen s to zahtevo.</p>
               <p>Druga sprememba se nanaša na podaljšanje roka za ustanovitev centra za izobraževanje
               v pravosodju in strokovnega sveta za ta namen. Dejstvo je namreč, da dosedanje
               priprave in aktivnosti na ministrstvu za pravosodje od uveljavitve zakona o sodiščih
               julija 2004 ne zagotavljajo v predpisanem roku ustanovitve centra in strokovnega
               sveta. Predpisani rok enega leta od uveljavitve zakona o sodiščih tudi dejansko ni
               bil realno postavljen, tako da je zato podaljšanje tega roka potrebno in bo potem v
               tem času tudi objektivno mogoče zagotoviti vse potrebno za ustanovitev centra za
               izobraževanje in strokovnega sveta.</p>
               <p>Tretja sprememba prenaša pristojnost za zagotavljanje pogojev in sredstev za najemna
               razmerja od samih sodišč na ministrstvo za pravosodje. S tem pa v celoti ministrstvo
               prevzema vse temeljne naloge za zagotavljanje prostorskih pogojev za delo sodišč,
               kamor seveda sodi tudi področje najemnih razmerij, ki je bilo doslej brez utemeljenih
               razlogov v pristojnosti samih sodišč. Zadnja sprememba pa prenaša na okrajna sodišča
               tudi pristojnost opravljanja mednarodne pravne pomoči v zadevah prekrškov, kar je
               glede na pristojnosti, ki jih imajo v zvezi z odločanjem o prekrških, tudi najbolj
               smiselno in logično.</p>
               <p>Glede, kot rečeno, najbolj odmevnega dela predlaganih sprememb, ki se nanašajo na
               postopek imenovanja predsednikov sodišč, pa v poslanski skupini Slovenske demokratske
               stranke ne moremo razumeti, zakaj je s strani sodnega sveta, pa tudi sodniškega
               društva in nekaterih opozicijskih strank, prišlo do tako ostrega nasprotovanja
               predlaganim spremembam, čeprav sprememba v ničemer ne posega v pristojnosti in
               zakonski oziroma ustavni status sodnega sveta. Celo nasprotno, predlagana sprememba
               pomaga sodnemu svetu v primeru, da se za predsedniško mesto prijavi veliko
               kandidatov, ki vsi izpolnjujejo ali pa nekaterih izmed njih izpolnjujejo vse
               predpisane pogoje in izpolnjujejo po mnenju sodnega sveta tudi sposobnost in
               primernost za opravljanje predsedniške funkcije. Po dosedanji ureditvi je moral sodni
               svet sam izvesti selekcijo. Tudi če je ugotovil, da več kot trije prijavljeni
               kandidati za predsednika sodišča izpolnjujejo vse predpisane pogoje in so po njegovi
               ugotovitvi tudi sposobni in primerni za predsedniško funkcijo, ni smel predlagati več
               kot treh kandidatov. Zakon ga je namreč pri tem omejeval. Zato bi lahko prav gotovo v
               takšnih primerih govorili o diskriminaciji nad vsemi tistimi izločenimi kandidati, ki
               so v skladu z razpisnimi pogoji strokovno usposobljeni in tudi sicer sposobni in
               primerni za funkcijo, na katero kandidirajo.</p>
               <p>V poslanski skupini Slovenske demokratske stranke podpiramo predlagane spremembe
               zakona o sodiščih in pričakujemo, da bo vlada tudi v prihodnje v tej smeri
               pripravljala potrebne spremembe, ki bodo zagotovile izboljšanje sojenja, skrajšanje
               sodnih postopkov in zmanjšanje sodnih zaostankov. Hvala.</p>
            </sp>
            <sp xml:id="SDZ4-Redna-08-2005-07-14.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler, LDS. Prosim.</p>
            </sp>
            <sp xml:id="SDZ4-Redna-08-2005-07-14.sp153">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik za besedo. Poslanski klub LDS se s predlogom zakona ne
               strinja. Po mnenju poslanskega kluba LDS predložene spremembe zakona o sodiščih
               temeljito spreminjajo vlogo sodnega sveta, saj pravosodnemu ministru dajejo bistveno
               večja pooblastila pri imenovanju predsednikov sodišč, kot jih ima sedaj. S tem se
               povečuje možnost vpliva politike na kadrovanje znotraj pravosodne veje oblasti.
               Pristojnosti predsednikov sodišč pri nas niso zanemarljive, ne le, da je v njihovih
               rokah sodna uprava, po položaju so člani personalnih svetov, ki oblikujejo ocene
               sodniške službe, tudi nadzorstvene pristojnosti nad delom sodnikov niso majhne.
               Predsednik sodišča pa ni le organ opravljanja sodišča, temveč tudi organ sodne
               samouprave. Zapleti z imenovanjem novega predsednika okrožnega sodišča v Murski
               Soboti naj bi to že potrjevali. Glede na to, da se letos med drugim izteče tudi
               mandat predsedniku največjega sodišča v državi, to je ljubljanskega okrožnega
               sodišča, so lahko dvomi v resnične namene ministra toliko bolj upravičeni. Poleg tega
               pa je minister ne glede na to, da predlagani zakon še ni sprejet, po nekaterih
               informacijah že marca zamrznil postopke za imenovanje novega predsednika
               slovengraškega okrajnega sodišča, saj si več kot očitno želi, da bi izbira med
               kandidati potekala na podlagi novih sprememb zakona o sodiščih.</p>
               <p>Po sedaj veljavni ureditvi predsednike sodišč imenuje za dobo šestih let minister za
               pravosodje, na predlog sodnega sveta. Če se na razpisano mesto prijavi več
               kandidatov, sodni svet izbere in poda ministru obrazložen predlog največ treh
               kandidatov, pri tem pa lahko navede kateremu kandidatu daje prednost. Doslej ni bilo
               zaslediti pomislekov sodnega sveta, da je omejen v svoji pristojnosti, ker mora v
               primeru več kandidatov narediti selekcijo. Bolj naj bi šlo za to, da želi minister za
               pravosodje imeti proste roke pri imenovanju predsednikov sodišč, zato sodni svet
               spreminja v poštni nabiralnik, ki bi moral vse prispele prijave posredovati ministru.
               Na slednje namreč opozarja tudi sodni svet, ko pravi: "Povsem nesprejemljivo pa bi
               bilo, kot to smiselno izhaja iz obrazložitve 6. člena predloga zakona, da bi bil
               sodni svet zavezan posredovati mnenje o vseh prijavljenih kandidatih. Sodni svet kot
               strokovni organ, ki ob napredovanjih ocenjuje delo vsakega sodnika, bi s tem izgubil
               pristojnost, da onemogoči, da konkurira na vodstveno mesto sodnik, ki po kriterij za
               oceno sodniške službe ni primeren za opravljanje vodstvene funkcije. Odločanje o
               strokovnosti opravljanja sodniške službe bi bila s tem prenesena na ministra za
               pravosodje, kar pa glede na zakonske pristojnosti ministrstva za pravosodje in
               sodnega sveta ni sprejemljivo." Tako sodni svet.</p>
               <p>Ko je zaradi predlaganih sprememb narasla temperatura v sodstvu pa tudi v javnosti,
               je minister Lovro Šturm glede predloženih sprememb zakona o sodniški službi na
               tiskovni konferenci pojasnil, da se z njimi nikakor ne zmanjšujejo pristojnosti
               sodnega sveta v postopku imenovanje predsednikov sodišč oziroma da niso bila tako
               zamišljena in da so pomisleki, da bo po novem kadrovska politika v sodstvu povsem v
               rokah izvršne oblasti, neutemeljeni. Ministru pa ne verjamemo. Ne nazadnje je na
               sicer neskladne namene predlagateljev opozorila tudi zakonodajno-pravno služba
               državnega zbora, ki je navedla, citiram: "Da se nova dikcija in obrazložitev
               spremembe 62. člena zakona o sodiščih ne sklada z obrazložitvijo k 6. členu predloga
               zakona, ki sicer določa, da mora sodni svet ponovno izvesti postopek predlaganja
               kandidatov za predsednike sodišč, ki jih do uveljavitve zakona o sodiščih minister še
               ni imenoval. V obrazložitvi le-te je namreč izrecno zapisano, da mora sodni svet pri
               postopanju po določbah predlaganega zakona ministru posredovati vse prijave, skupaj s
               svojim mnenjem o vsakem kandidatu. To pomeni, da sodni svet pri predlaganju
               kandidatov nima možnosti primarne izbire, katere od prijavljenih kandidatov bo
               predlagal ministru ..." Sami ste seznanjeni z mnenjem te zakonodajno-pravne službe
               državnega zbora.</p>
               <p>V poslanskem klubu LDS menimo, da je v zakonu v prvotni obrazložitvi naveden
               dejanski namen predlagatelja zakona in da se minister poskuša izogniti utemeljenim
               kritikam. Če ne bosta oba amandmaja k spremembah podprta oziroma sprejeta, tega
               zakona ne bomo sprejeli. Sicer pa z veseljem pričakujemo in komaj čakamo, da
               ugotovimo, da nismo imeli prav in da bo minister ravnal tako, kot pravi, da sedaj bo.
               Hvala.</p>
            </sp>
            <sp xml:id="SDZ4-Redna-08-2005-07-14.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč. Socialni demokrati. Prosim.</p>
            </sp>
            <sp xml:id="SDZ4-Redna-08-2005-07-14.sp155">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi. Na žalost eden od naših predlogov,
               najbistvenejši, k 1. členu že ni bil sprejet in nismo mogli vložiti novega amandmaja,
               tako da vsebina zakona ostaja, kakor si ga zamišlja predsednik, minister in vladna
               večina, zato mi tega zakona ne bomo podprli.</p>
               <p>V na videz formalne spremembe so vključena namreč tudi vprašanja postopka imenovanja
               predsednikov in podpredsednikov sodišč, ta vprašanja pa so z vidika delitve oblasti
               in neodvisnosti sodne veje oblasti v izvršilne lahko zelo pomembna. V obrazložitvi
               zakona je vlada k 1. členu zapisala, da je glede predsednikov sodišč, ki so pristojni
               za zadeve sodne uprave, pomembno, da ima minister za pravosodje večjo možnost izbire
               - poudarjam, večjo možnost izbire - pri njihovem imenovanju. Zato naj se v zakonu
               črta omejitev, na podlagi katere lahko sodni svet pošlje ministru v izbiro predlog
               največ treh kandidatov. V obrazložitvi k 6. členu pa je ta cilj podkrepila še tako,
               da mora sodni svet - poudarjam, ne lahko, ampak mora sodni svet - tudi v še
               nedokončanih postopkih imenovanja posredovati vse prijave, skupaj z mnenjem o vsakem
               kandidatu. Torej, ministru in vladi se je v prvi obrazložitvi zapisala resnica.</p>
               <p>Vlada je na podlagi opozoril zakonodajno-pravne službe kasneje svoje obrazložitve
               nekoliko omilila. Pri 1. členu zakona je pojasnila, da se sodnemu svetu z zakonom
               daje le možnost, ne pa obveza ministru predlagati več kot tri kandidate. V
               obrazložitvi k 6. členu pa je črtala besedilo, ki je zapovedovalo sodnemu svetu, da
               ministru posreduje vse kandidate. Formalno je napake odpravila. Ali gre res za
               površnost ali kaj drugega, moram reči, da sem prepričan, da ne gre za površnost, ker
               ne verjamem sedanjemu ministru za pravosodje, da bi površnost bila njegova
               značilnost.</p>
               <p>Postavlja se torej vprašanje položaja ministra v procesu imenovanja. In to je
               vprašanje, o katerem imamo različne poglede. Pravna stroka opozarja, da je ustavno
               sodišče v času, ko je bil njegov predsednik sedanji minister za pravosodje, ob
               presoji določb tega zakona že ugotovilo, da se načelo sorazmernosti in prirejenosti
               ter neodvisnosti pravosodne veje oblasti od izvršilne lahko zagotovi samo tako, da je
               sodnemu svetu pridržana med kandidati za predsednika sodišča prva izbira. Torej, ne
               tako, da jih mora, ali da jih lahko predlaga čim več in da nima odgovornosti izbire,
               ampak obratno. Da mu mora biti zagotovljena možnost izbire. Možnost izbire sodnega
               sveta pa je pri omejenem številu kandidatov gotovo večja, kot če lahko predlaga kar
               vse. Sodni svet in sodniško društvo teh predlogov vlade zato nista podprla. Štela sta
               jih za nepotrebne in tudi ustavno vprašljive, k 1. členu zaradi kršenja načela
               neodvisnosti, k 3. pa zaradi kršenja načela retroaktivnosti. Te pomisleke sta vlada
               in vladne večina v matičnem delovnem telesu zavrnili.</p>
               <p>Minister za pravosodje si bo torej s tem zakonom zagotovil večji vpliv na imenovanje
               predsednikov in podpredsednikov sodišč. Politični vpliv v primerjavi s strokovnim bo
               povečan. Avtonomija pravosodje bo zmanjšana. To je ne samo nesporno, ampak to je v
               tem državnem zboru s strani predlogov vlade že mnogokrat videno in je jasna politika,
               ki jo ta vlada zagovarja. Mogoče vlada meni, da je zaradi neurejenega stanja v
               pravosodju to celo dolžna storiti, da bi ga lahko izboljšala in zagotavljala sojenje
               v razumnem roku. To je edina argumentacija, ki bi bila še sprejemljiva, pa je vlada
               ni zmogla. Vendar naj se v takem primeru vlada in minister zavedata, da bo javnost
               upravičeno od njiju pričakovala, da se bodo razmere v pravosodju res pričele
               učinkovito urejati in da bosta odgovornost za rezultate vlada in minister v celoti
               morala prevzeti na svoja ramena, ne pa se več izgovarjati na kogarkoli drugega,
               seveda ne za ceno politizacije sodstva in zmanjšanja neodvisnosti sojenja. Tudi meni
               kot poslancu bo v tem pogledu lažje, saj bom lahko na pogoste pritožbe in ravnanja
               posameznikov sporočil, da je od ministra in vlade odvisno, ali bo od jutri naprej v
               pravosodju vse drugače in mnogo bolje. To bom tudi dosledno delal. Hvala.</p>
            </sp>
            <sp xml:id="SDZ4-Redna-08-2005-07-14.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolinar, Nova Slovenija. Prosim.</p>
            </sp>
            <sp xml:id="SDZ4-Redna-08-2005-07-14.sp157">

               <speaker>MOJCA KUCLER DOLINAR:</speaker>

               <p>Hvala lepa. Pozdravljeni tudi v mojem imenu in v imenu poslanske skupine Nove
               Slovenije, v kateri v celoti podpiramo spremembe in dopolnitve zakona o sodiščih.</p>
               <p>S spremembami se prenašajo pristojnosti v zvezi z zagotavljanjem prostorskih pogojev
               za delo sodišč v celoti na ministrstvo za pravosodje, torej tudi zagotavljanje
               sredstev za najemna razmerja. Glede na stisko s prostorom na nekaterih sodiščih -
               tipičen primer je gotovo Ljubljana -, pričakujemo, da bodo za to namenjena sredstva
               res gospodarno uporabljena ter da se bodo sodnikom končno omogočili tudi normalni
               pogoji za delo, tako v pisarnah kot v sodnih dvoranah.</p>
               <p>S predlogom se prenašajo tudi nekatere pristojnosti v zvezi s prenosom v zadevah o
               prekrških, tako da bodo lahko zadeve mednarodne pravne pomoči opravljala okrajna
               sodišča, ki v zadevah tudi sicer odločajo. Te spremembe podpira tudi slovensko
               sodniško društvo in sodni svet.</p>
               <p>Za koristno rešitev pa v poslanski skupini Nove Slovenije ocenjujemo tudi spremembo,
               ki bo sodnemu svetu dala možnost, da bo ta organ, ki je in bo tudi v prihodnje prvo
               sito med prijavljenimi kandidati za predsednike sodišč, torej, da bo sodni svet imel
               možnost do izbire enega, dveh, treh ali štirih kandidatov ali več, če bo presodil, da
               je njihova ocena po zakonskih kriterijih enaka. Seveda bo to odvisno od števila
               prijavljenih kandidatov in od njihovih strokovnih sposobnosti. Torej, s spremembo
               bomo odpravili omejitev, ki jo je zakon doslej vseboval, zato ne razumemo takega
               odpora po eni strani sodnega sveta, pa tudi ne opozicijskih poslancev do tega
               predloga.</p>
               <p>V izogib dvomom glede predloga zakona in glede na vsa ta sprenevedanja, ki so bila
               spregovorjena tudi izza te govornice, se mi zdi koristno preleteti obstoječo
               ureditev, ki je veljala doslej in se tudi s temi spremembami ne spreminja.</p>
               <p>Zakon v 62. členu med drugim določa, da predsednike sodišč imenuje minister,
               pristojen za pravosodje, na predlog sodnega sveta. Torej je vse obstoječe predsednike
               sodišč imenoval minister <stage>(ministrica)</stage> za pravosodje, ki je ministroval v obdobju, ko
               je bila ta funkcija razpisana. Ne bom se vprašala, zakaj, spoštovani kolegi iz
               opozicije, se vam to v preteklih letih ni zdelo sporno. Z dosedanjim načinom
               imenovanja predsednikov sodišč, pa tudi z institucijo nadzora nad opravljanjem zadev
               sodne uprave je bil že doslej dopuščen omejen vpliv izvršilne veje oblasti na sodno
               vejo oblasti. In, kolegice poslanke in kolegi poslanci, naj vas opozorim, da tega ne
               določamo na novo in tega načina ne spreminjamo. Še posebej se mi zdi to sporočilo
               pomembno tudi za vse tiste, ki nas spremljate pri današnji razpravi. Res pa je, da
               odpiramo možnost za sodni svet, če ugotovi, da ima izmed kroga prijavljenih
               kandidatov za predsednike sodišč več kot tri, ki izpolnjujejo stroge kriterije za to
               odgovorno, ne le strokovno, temveč tudi upravljavsko funkcijo. Torej, lahko jih
               predlaga več. Ali je že kdaj prišlo do takšne situacije in kako se je doslej sodni
               svet v takšni situaciji odločal in odločil, ve sodni svet sam. Tudi vnaprej ostaja na
               sodnem svetu, da opravi prvi izbor, torej da izbere in poda ministru obrazložen
               predlog kandidatov. Po novem, kot rečeno, bodo v tem izboru lahko tudi več kot trije
               kandidati, lahko pa tudi manj - tako kot doslej. Nesporno je sodni svet sestavljen iz
               uglednih strokovnjakov s pomembnimi zakonskimi pooblastili in s tem tudi
               odgovornostmi. Obstoječi zakon določa, da sodni svet lahko navede, kateremu kandidatu
               izmed teh, ki jih predlaga ministru, daje prednost. Zakon tukaj, obstoječi zakon,
               spet piše, da lahko da in se opredeli, kateremu izmed kandidatov da prednost,
               katerega ima za svojega favorita, ni pa to nujno in obvezno.</p>
               <p>Torej, predsednike sodišč imenuje minister, jih je do slej že imenoval in jih bo
               tudi v bodoče in nikakor ne bo posegal v pristojnosti sodnega sveta.</p>
               <p>Izpostavil se je neupravičen strah, da bi se s spremembo zakona poslabšal položaj
               kandidatov v že odprtih postopkih, vendar pa v poslanski skupini ocenjujemo in smo
               prepričani, da s temi spremembami kandidati ne bodo v ničemer prikrajšani in
               prizadeti.</p>
               <p>Pri Novi Sloveniji se še kako zavedamo, da je sodniška funkcija zelo pomembna in ta
               predlog zakona o spremembah in dopolnitvah zakona o sodiščih smatramo kot korak v
               izboljšanju razmer na področju pravosodja. Hvala lepa.</p>
            </sp>
            <sp xml:id="SDZ4-Redna-08-2005-07-14.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Kangler, SLS.</p>
            </sp>
            <sp xml:id="SDZ4-Redna-08-2005-07-14.sp159">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! V poslanski skupini Slovenske
               ljudske stranke bomo podprli predlog zakona o spremembah in dopolnitvah zakona o
               sodiščih po skrajšanem postopku. V poslanski skupini ugotavljamo, da je vlada oziroma
               minister dobro pripravil predlog zakona in da uvaja nekatere novitete, kar se tiče
               imenovanja predsednika, in tudi podpiramo, da ustanavlja center za izobraževanje v
               letu 2006. V poslanski skupini smo tudi mnenja, da delo oziroma krnitev sodnega sveta
               po tem predlogu zakona ne bo oziroma da vloga in vpliv sodnega sveta ostaja, čeprav
               bi radi opozorili v Slovenski ljudski stranki, da imenovanje predsednika sodišča mora
               predvsem temeljiti na področju strokovnosti v prvi vrsti, pri čemer si želimo, da bi
               bil predsednik sodišča človek, ki bi imel ob strokovnosti tudi upravljavske in
               menedžerske sposobnosti in na ta način lahko uspešno vodil sodišča. V preteklosti kot
               koalicijski partnerji v nekaterih prejšnjih vladah smo si zelo prizadevali, da bi
               predsedniki sodišč dobili večji vpliv in večjo vlogo pri upravljanju in vodenju
               sodišča. Konec koncev ugotavljamo, da so predsedniki sodišč tisti, ki odgovarjajo za
               delo sodišč in -ne nas narobe razumeti - ne podpiramo tega, da bi predsednik sodišča
               imel neposredni vpliv na posamezni spis, pomembno pa je, da odgovarjati pa mora za
               delo vsakega posameznega sodnika in odgovarjati za nekatera delovna razmerja, tako na
               eni strani med sodiščem kot na drugi strani med uslužbenci in posameznimi sodniki.</p>
               <p>Danes lahko ugotovimo, da posamezni sodniki sodišč ne rabijo polagati poročila o
               svojem delu predsedniku sodišč niti ne to, kdaj bodo imeli ustrezne ugodnosti, kar se
               tiče iz delovnega razmerja službenih odsotnosti, dopustov in podobno.</p>
               <p>Po našem mnenju, v Slovenski ljudski stranki smo mnenja, da je predsednik sodišča
               tisti, ki mora poleg strokovnosti imeti zelo dobre upravljavske in menedžerske
               sposobnosti in na nek način podpiramo mnenje, da je potrebno krepiti predsednika
               sodišča v tem smislu, da odgovarja za delo sodišč, za operativnost sodišč in da
               organizira delo sodišč, da tisti, ki kakorkoli iščejo v hiši pravice, tako na eni
               strani kot oškodovanci kot na drugi strani, da so v tej hiše pravice čim prej
               zadovoljeni s svojimi pravicami in da najdejo svojo pravico na ta način, da bodo
               sodišča in delo sodišč tekla v skladu z vsemi normativnimi predpisi, ki jih kakorkoli
               urejamo. Sami bomo v poslanski skupini Slovenske ljudske stranke podprli omenjeni
               predlog po skrajšanem postopku v celoti.</p>
            </sp>
            <sp xml:id="SDZ4-Redna-08-2005-07-14.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti. Prosim. V imenu poslanske
               skupine SNS.</p>
            </sp>
            <sp xml:id="SDZ4-Redna-08-2005-07-14.sp161">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. V poslanski skupini Slovenske nacionalne stranke
               podpiramo ta predlog zakona o spremembah in dopolnitvah zakona o sodiščih. Sodimo, da
               je to prvi kamenček v več spremembah, ki bodo doletela slovenska sodišča, kajti po
               našem mnenju so slovenska sodišča v veliki meri leglo nesposobnosti, politikantstva
               in pa predvsem čudnega prikrajanja zakonov, ki jih nekateri vidijo tako ali drugače,
               glede na preference ali politične ali kakšne koli drugačne. Strinjamo se s tem, da
               mora imeti minister več pooblastil in sodimo, da je to pravo. Konec koncev, sodišča
               so v sedanjem času delovala kot zelo čudne ustanove, ki jim nihče ni smel pravzaprav
               niti pogledati pod prste. Po eni strani so lahko kršila zakone, jih obračali po
               svoje, sodili v neme primeru tako, v drugem primeru, podobnem ali celo enakem,
               drugače, odvisno kakšna je pač bila konstalacija političnih moči, prijateljskih zvez
               ali česa podobnega.</p>
               <p>Tudi kar se znanja tiče, lahko rečemo, da je znanja na sodiščih presneto malo. Naj
               kar povem, da je pred nekaj dnevi prišlo do ene zanimive zadeve, ko je predavateljica
               na pravni fakulteti, drugače zaposlena na delovnem sodišču, ugotovila oziroma
               spoznala, da ne pozna svojega področja, kajti ni vedela, da je v lanskem letu bilo z
               zakonom preneseno na delovno sodišče en določen segment prava in so ji morali to
               povedati študentje. Ravno tako je zanimiva zadeva, da državna pravobranilka v Kopru
               ne razume odločb vrhovnega sodišča in si jih tolmači v nasprotju z zakonom, po svoje
               ali morda celo v skladu z bivšimi političnimi preferencami, ki so po zadnjih volitvah
               izgubile svojo moč. Zato še posebej pozdravljamo ustanovitev tega tako imenovanega
               centra za izobraževanje v pravosodju. Mislim, da bo to ena od najbolj pomembnih
               zadev, ki jih navaja ta zakon. Mislim, da bo smiselno tudi ugotoviti sposobnosti
               določenih sodnikov, sodnic in pa tudi predsednikov sodišč. Tako bomo dobili res
               najboljše kadre na ta delovna mesta, in seveda, da bodo tisti, ki se ne bodo držali
               zakonov, ne nagrajeni ali nagrajevani s tem, da bodo lahko odšli na kakšna druga
               delovna mesta, ampak da bodo izgubili službo. S tem v zvezi mislim, da do sedaj o
               strokovnosti sodnikov sodni svet ni niti pregledoval, niti ne evaluiral, drugače
               sodbe ne bi bile takšne, kot so. Kajti drugače bi bile sodbe bistveno drugačne, tudi
               bolj trdne, stale bi, predvsem pa ne bi prihajalo do takih kršitev sodnih postopkov
               in dezavuiranja dejanskih zakonov, kot je to prihajalo do sedaj. Zagotovo je tukaj
               nekaj kriv tudi tako imenovani dosmrtni mandat sodnikov, ko sodnik, ko se enkrat
               usede na svoj stolček, ga nič in nihče ne more več premakniti. Ne glede na to, kako
               krši zakone, kako jih obrača po svoje in kako si te zakone pravzaprav razlaga glede
               na trenutno situacijo.</p>
               <p>Prepričani smo, da je tudi prav, da se na okrajnih sodiščih pravzaprav razširi
               njihov delokrog. Mislim, da je to smiselno. To bi lahko bilo že zdavnaj narejeno,
               tako bi že zdavnaj lahko bilo narejeno tudi - oziroma formiran je bil center za
               izobraževanje v pravosodju. Konec koncev je bil ta zakon začel veljati že julija
               meseca 2004 in že prejšnja oblast, če bi imela resne intence ustanoviti tak
               izobraževalni center, bi to lahko naredila in pripravila zadevo do te mere, da bi
               potem samo še prerezali vrvico in bi center začel delovati.</p>
               <p>Ampak upam, da zadeva bo v kratkem urejena in da lahko pričakujemo sodnike in
               sodnice, ki se bodo držali prava in pa pravnega reda. Hvala lepa.</p>
            </sp>
            <sp xml:id="SDZ4-Redna-08-2005-07-14.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Vili Rezman, DeSUS. Prosim.</p>
            </sp>
            <sp xml:id="SDZ4-Redna-08-2005-07-14.sp163">

               <speaker>VILI REZMAN:</speaker>

               <p> Hvala lepa. Naša DeSUS-ova poslanska skupina se je tudi lotila nekoliko
               temeljitejšega branja tega predloga in seveda ugotavljamo, da ima več različnih
               delov. Nekatere dele bomo podprli, vsega pa, žal, ne moremo.</p>
               <p>Kar zadeva tistih premeščanj posamičnih pristojnosti, nimamo nobenega pomisleka in
               bomo to podprli.</p>
               <p>Tudi glede centra za usposabljanje zadeva se strinjamo, da je to potrebno, da je
               zaradi nuje treba to časovno premestiti, sedaj je pa to slabo, da se premešča, ker če
               bi to že sedaj bilo in če bi že sedaj imeli strokovni svet, bi seveda bilo to
               bistveno bolje.</p>
               <p>Tretja zadeva je pa tista, ki se tiče 1. in 6. člena. Tega pa žal ne moremo
               podpreti. To se nam zdi kot zgodba o sreči, ko bi nekdo želel drugega osrečiti,
               čeprav ta drugi srečo nekako drugače čuti in drugače razume. Na vsak način bi torej
               morali biti srečni sodniki in člani sodnega sveta in tako je pač tudi zapisano, ker
               se bojda njim ugodi na ta način, da bodo imeli več možnosti. Pa ni bilo nobenega
               glasu ne iz društva in ne iz sodnega sveta o tem, da kaj ne "štima", da želijo kakšno
               pomoč, da želijo kakšno spremembo. Prav nasprotno, decidirano zelo jasno in danes je
               bilo že rečeno tudi precej ostro so zavrnili tovrstno pomoč in tovrstno osrečevanje.
               Mimogrede se spomnil svojega, sedaj žal preminulega kolega z beograjske univerze, ki
               je zapisal v eni izmed svojih knjig takole, da je bila največja težava komunizma ta,
               da je hotel na vsak način in na silo osrečiti ljudi. To osrečevanje po vsej sili
               nikoli ni najboljše. Morebiti si kdo kakšno stvar predstavlja tudi drugače. In jaz si
               znova postavljam nekatera vprašanja. Ali bi res ugodili sodnemu svetu, kakor se
               namiguje, če bi mu omogočili, da bi lahko več kot le tri predlagal? Sodni svet pravi
               - ne, sodniško društvo pravi tudi ne. Postavlja se vprašanje, ali ne bi bilo
               morebiti, če ne bi predlagatelj umaknil tiste razlage k 6. členu, potem možno
               razumeti sodnega sveta ko nekega poštarja, ki zbere tisto, kar je bilo predlagano,
               zloži v kuverte in odnese naprej na ministrstvo, da ministrstvo potem pač odloči, ali
               se sodni svet sam odreka temu, da bi imel možnost neke selekcije. Ni pokazal te
               želje, pa vendarle je sodni svet nek organ, v katerem so ljudje, ki so tudi dobili
               tukaj soglasje, in ljudje, ki so verjetno spoštljivosti in spoštovanja vredni.
               Najmanj kar je, pa najbrž imajo več pravnega znanja kot parlament, zlasti pa njegovi
               posamezniki.</p>
               <p>Ali je morebiti to bilo predlagano zato, ker je bilo na drugi strani potrebno imeti
               bolj odprta vrata - na ministrstvu? Sodim, da gre bolj za to, ker potem bi bila večja
               možnost za izbiro kompatibilnosti. Sedaj bi se lahko zgodilo, da kaj od
               kompatibilnega ne bi prišlo skozi sito. Ali bi to koga morebiti mučilo?</p>
               <p>Sicer pa je res to, da bo tudi po novem, če bo po novem, pravzaprav ne bo nekih
               bistvenih razlik, če bo sodni svet ravnal, kot sedaj pravi, da želi ravnati, po
               pameti, bo pač predlagal toliko, kolikor želi, in bo svojo selekcijo opravil in ne bo
               rinil na tak način vseh predlagati. Zato tudi mislimo, da ne bo kaj bistveno
               vplivalo, če bomo podprli DeSUS-ovi poslanci vse amandmaje in tudi če potem ne bi
               podprli zakona, če amandmaji ne bi bili podprti, zato ker vemo, da bodo itak vstopili
               rezervni koalicijski igralci.</p>
            </sp>
            <sp xml:id="SDZ4-Redna-08-2005-07-14.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem je predstavitev stališč poslanskih skupin končana. Prehajamo na
               razpravo o členu in vloženemu amandmaju, ki jo bomo vodili na podlagi pregleda
               amandmajev z dne 13.7.2005. V razpravo dajem 6. člen in amandma poslanske skupine
               Socialnih demokratov. Kdo želi besedo? Gospod Potrč, imate besedo.</p>
            </sp>
            <sp xml:id="SDZ4-Redna-08-2005-07-14.sp165">

               <speaker>MIRAN POTRČ:</speaker>

               <p>Hvala lepa. Najprej bi se rad spoštovani kolegici po funkciji in po stroki gospe
               Mojci Kucler Dolinar zahvalil za ne sicer najbolj prijazno oceno, da se jaz
               sprenevedam. Jaz bi moral povedati, da sprenevedanje je, ko nekaj veš, pa se delaš,
               kot da ne veš. Jaz sem prebral zelo natančno zakon in jaz se ne sprenevedam. Gospa
               Dolinarjeva, vi se pa sprenevedate. Trdite namreč stvari, ki niso resnične. Vi ste
               rekli, da doslej ni bilo nič spornega in vi se sedaj jezite, ker se želi spremeniti.
               Točno, doslej ni bilo nič spornega. In mi se sploh ne jezimo, če bi vse, tako kot je
               bilo, ostalo. In nam je popolnoma razumljivo in jasno, da lahko in mora imeti
               minister pomembno vlogo pri imenovanju predsednika in podpredsednika sodišča. Menimo
               pa, da mora pri tem pomembno, odločilno, prvo, tako kot veleva odločba ustavnega
               sodišča, vlogo imeti tudi sodni svet. Nič se ne jezimo, ne nam očitati, da se jezimo,
               ker vi se sprenevedate, ko trdite, da se zdaj stvari bistveno ne spreminjajo, ker
               stvari se bistveno spreminjajo. Če nekdo je dolžan v okviru izbora štirih, treh ali
               pa 15-ih kandidatov narediti izbor treh najboljših po strokovnih kriterijih - in to
               nam je sodni svet zagotovil, tudi vam, ki ste vodili sejo, da delajo to izključno po
               strokovnih kriterijih in to predvsem strokovnih kriterijih dela sodnika, dela
               sodnika, uspešnosti, koliko zadevo reši, koliko stvari v pritožbi je ugodno rešenih
               za stranko, ne pa, skratka, za kvaliteto njegovega sojenja. In to so kriteriji, ki so
               jih naredili. In jih nič ni motilo, da so doslej morali pač to svojo nalogo opraviti.
               Vam se zdi, da je to grozno narobe in da bi bili širokogrudni do sodnega sveta, če bi
               jim rekli, to ni treba narediti, dajte vendar pustiti ministru, da to dela namesto
               vas. Mi samo to pravimo, pustite stvari takšne, kakršne so, če pa se zahteva ali
               predlaga, da se daje več pristojnosti ministru ne pa sodnemu svetu, potem je za nas
               to krepitev, povečevanje politične vloge napram strokovnim. Nič drugega! Če je tukaj
               kaj sprenevedanja, potem vi ne veste, kaj beseda sprenevedanje pomeni in si boste pač
               šli v slovenski pravopis to pogledati. Pa ne biti hudi, da sem tako iskren pa
               direkten. Tako se je treba pogovarjati, ker mi je dovolj modrih ljudi, ki, bi rekel,
               fraze govorijo, dejstvo pa ne želijo priznati.</p>
               <p>Gospodu Jelinčiču bi rad povedal, da tudi jaz podpiram ustanovitev centra za
               izobraževanje. Rad bi ga opozoril, da je ta center bil ustanovljen z zakonom, ki je
               bil sprejet julija oziroma začel veljati julija 2004. In ne spomnim se, da bi takrat
               posebej gospod Jelinčič njegovo ustanovitev podprl. In ta zakon iz objektivnih
               razlogov, to ne štejem kot krivdo, rok za ustanovitev centra samo podaljšuje z julija
               2005 na 1.1.2006. Prav, v redu, noben problem. Samo lepo prosim, ne s te govornice
               govoriti, kako ta zakon uvaja center za izobraževanje. To ni res. In meni počasi
               prihaja dovolj, koliko smo sposobni za to govornico govoriti polresnic, pa se nikomur
               nič ne zgodi.</p>
               <p>In zdaj, ko je amandmaju k 6. členu, ki je na žalost ostal edini. Poglejte, kaj je v
               njem napisano: "V postopkih imenovanja predsednikov sodišč, ki so se začeli pred
               uveljavitvijo tega zakona in je sodni svet do uveljavitve tega zakona ministru,
               pristojnemu za pravosodje, že poslal predlog po sedmem odstavku 62. člena zakona o
               sodiščih, ministrstvo pristojno za pravosodje, predlog vrne sodnemu svetu, da izpelje
               postopek v skladu z določbami tega zakona." Se pravi, razpis je bil opravljen.
               Kandidati so se javili, sodni svet je opravil strokovno izbiro in posredoval
               predsedniku kandidate, ki izpolnjujejo pogoje, lahko enega, vendar največ tri po
               obstoječem zakonu. Ni prav. V teku postopka, ko so bili kandidati prijavljeni in je
               izbor opravljen, lahko oziroma po zakonu mora predsednik zadevo vrniti sodnemu svetu
               in mu povedati, naj še enkrat vso oceno opravi in da ja naj ne bo - to pa je moj
               komentar - tako zelo neprimeren, da bo predlagal samo tri, ker tri je doslej že
               predlagal, ampak naj predlaga še četrtega in petega, da se bo uveljavilo tisto
               načelo, ki je zapisano v zakonu, da bo imel minister večjo možnost izbire. Mislim, da
               je to politično slabo, da je to preveč očitno. Ali mislite, da ne beremo, kar je
               napisano? Ali pa je, bi rekel, ignoranca tako močna, da mislite, glede na javno
               mnenje, da lahko delate, kar želite.</p>
               <p>In po drugem je to pogojno - to je bilo opozorjeno - lahko, ne trdim, lahko tudi
               poseg v retroaktivnost ali pa vsaj v pričakovane pravice, ker trije maksimalno so
               bili že posredovani in lahko pričakujejo, da bo med njimi tremi minister opravil
               izbor. Zdaj pa to odpade, ker se mora vse vrniti še enkrat sodnemu svetu, da ponovno
               izbirajo. Jaz vas prosim, da vsaj v tem pogledu ta amandma podprete in da, če že mora
               veljati ta večji vpliv ministra na izbor predsednikov za vse bodoče, naj vendar to v
               teku postopkov, da ne bom uporabljal športnega žargona - menjavanje pravil med tekmo
               pa ja ni okusno. Malo se zamislite o tem, do kod ta aroganca v zagotavljanju na vsak
               način kadrovskih rešitev samo tako, kot je po okusu te koalicije, lahko gre. Slej ko
               prej se bo to vrnilo v negativni luči, kot se je vsakemu doslej, ki je to delal.
               Hvala.</p>
            </sp>
            <sp xml:id="SDZ4-Redna-08-2005-07-14.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Mojca Kucler ima repliko.</p>
            </sp>
            <sp xml:id="SDZ4-Redna-08-2005-07-14.sp167">

               <speaker>MOJCA KUCLER DOLINAR:</speaker>

               <p>Hvala lepa. Res sem uporabila besedo sprenevedanje, ker se mi zdi, da veste, da se
               pristojnosti ministra z ničimer ne povečujejo. Njegova pristojnost imenovanja
               predsednika sodišča ostaja ista, sodni svet naredi izbiro med prijavljenimi kandidati
               in jih izbere ter jih predlaga v izbor ministru. Lahko se opredeli za svojega
               favorita, lahko ne. To obstoječi zakon določa. In ker verjamem, da to tudi sami
               veste, nisem mogla uporabiti besede nepoznavanje. Hvala lepa.</p>
            </sp>
            <sp xml:id="SDZ4-Redna-08-2005-07-14.sp168">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Pavliha. Prosim.</p>
            </sp>
            <sp xml:id="SDZ4-Redna-08-2005-07-14.sp169">

               <speaker>DR. MARKO PAVLIHA:</speaker>

               <p>Hvala lepa za besedo, gospod podpredsednik. Žal ne morem podpreti amandmaja k 1.
               členu, ker ga ni, ker ga niste mogli več vložiti. Bom pa seveda rade volje podprl
               vsaj tega, ki ukinja 6. člen, kajti to je tista minimalna pravna higiena, ki jo
               moramo danes zagotoviti in ne poseči v že pridobljene pravice oziroma v začete
               postopke.</p>
               <p>Me pa kot bivšega člana sodnega sveta v obdobju 1999-2004 in ne nazadnje kot
               pravnika resnično čudi, da je minister predlagal spremembo, ki se nanaša na
               kadrovanje oziroma na pristojnosti sodnega sveta. Minister je ugleden pravnik,
               profesor prava, kar nekaj od tu nas je poučeval, bil je ustavni sodnik, predsednik
               ustavnega sodišča, in samo upam, da je pravzaprav ta sprememba politično podtaknjena,
               da je minister niti ni dobro razumel. Kar mi potrjuje dejstvo, ko sem ga pred nekaj
               meseci tukaj spraševal o specializiranih sodiščih, ni vedel, da je, recimo, ena od
               pristojnosti sodnega sveta, da predlaga kandidate ministru za predsednika sodišča in
               da lahko minister kot predstavnik izvršilne oblasti na ta način seveda vpliva tudi na
               sodno vejo oblasti; ampak, o tem, o "chek and balances" in seveda o usodni ustavni
               odločbi iz leta 1997 je že moja kolegica Lavtižar Bebler govorila. Pod vse, kar je
               rekla, se podpišem in prav tako se podpišem pod sleherno besedo gospoda Potrča. Oba
               sta, mimogrede, ugledna pravnika.</p>
               <p>Zato si lahko to politično gesto razlagam seveda kot, prvič, postopno slabljenje
               sodnega sveta in seveda povečevanje politične vpliva na kadrovanje celo v sodstvu. Pa
               naj vas opozorim, danes smo od mlajših kolegov, kolegic slišali kar nekaj citatov, pa
               nismo slišali citata iz 131. člena ustave, namreč pozabljamo, da je sodni svet
               ustavni organ, ustavni organ, ki ga na eni strani sestavlja 5 vrhunskih
               strokovnjakov, ki jih izvolimo mi, ustava lepo piše, da so to strokovnjaki, ki
               izhajajo iz vrst univerzitetnih profesorjev, odvetnikov in drugih pravnikov na eni
               strani in na drugi strani šestih uglednih sodnikov, ki jih pa seveda izvolijo
               sodniki. Če dva tako pomembna organa, ki sta nedvomno strokovna, na eni strani sodni
               svet, na drugi strani sicer laično društvo, ampak vendarle slovensko sodniško društvo
               pravi ministru izvršne oblasti, da ta sprememba ne samo da ni potrebna, ampak da je
               slaba in da pušča preveč odprta vrta za tako imenovane kadrovske "cunamije", potem
               seveda bi pričakoval od tako uglednega pravnika, kot je minister dr. Šturm, da
               prisluhne te spremembam. In tu, žal, ugotavljam, da ne gre za sprenevedanje z naše
               strani. Jaz imam občutek večkrat je bil danes izražen tale stavek: "Ne razumemo, od
               kod takšen odpor do teh sprememb, ne razumemo, zakaj je takšno ogorčenje s strani
               sodnega sveta." Ja, meni postaja jasno, zakaj ne razumete. Ne razumete zaradi
               pomanjkljivega znanja, piše, piše v zakonu o sodiščih, piše v ustavi in očitno bi
               želeli pristojnosti sodnega sveta prenesti z zakona o sodiščih v, recimo, zakon o
               poštni dejavnosti. Kajti vloga sodnega sveta se očitno spreminja, kot je bilo danes
               povedano, v nabiralnik ali v nekakšnega poštarja.</p>
               <p>Da ne bom seveda govoril na pamet, bom citiral, tukaj imam pravno prakso - včasih
               vem, da ste jo vsi veselo brali, ne vem kako je sedaj, jaz jo še vedno - in v pravni
               praksi je povzeta razprava gospoda Bojana Breznika, višjega sodnika pa sekretarja
               sodnega sveta, in sicer na odboru je povedal naslednje: "S to določbo se nam zdi, da
               jemljete sodnemu svetu tisto, kar je najbolj pomembno - strokovnost. Po mnenju
               sodnega sveta je predlagana rešitev nepotrebna, saj je veljavna določba že sedaj
               dopuščala možnosti izbire, sodni svet pa je lahko predlagal ministru tudi manj kot
               tri kandidate, če je na podlagi strokovne presoje ocenil, da le eden kandidat
               izpolnjuje strokovna merila za opravljanje te pomembne vodstvene funkcije." Sicer se
               je pa še gospod Breznik spraševal o razlogih za spremembe sedanje ureditve, kajti do
               sedaj niso, lahko govorim o prvi osebni množine, nismo, ker sem pet let opravljal to
               funkcijo, nekaj mesecev prej sem se ji odpovedal zaradi ministrovanja, nismo odkrili
               nobenega problema. V štirih letih, gospe poslanke in poslanci, so v vseh primeri
               ministri oziroma minister za pravosodje prisluhnili našim predlogom. Torej, na eni
               strani predlagamo najbolj ustreznega kandidata in minister temu verjame. Samo v dveh
               primerih, ponavljam, samo v dveh primerih v štirih letih temu ni bilo tako. Ne
               razumem, kako bo sedaj ministru olajšano delo, če bo dobil na mizo 15 predlogov ali
               pa 20 predlogov, ne da bi pri tem upošteval več strokovnih argumentov. Ponovno
               spreminjamo nekaj, kar dobro deluje. Ali je to naključje? Rad bi verjel ministru, da
               seveda tega ne bo zlorabljal, ampak če pogledamo druge primere, želimo uvesti
               pristaniško upravo na področju Luke Kopera - a Luka Koper fantastično deluje.
               Spreminjamo kadrovsko sestavo nadzornih svetov raznih podjetjih, ki dobro delujejo.
               Skušamo ukinjati javno agencijo za železniški promet, ki ravno tako še niti ni imela
               priložnosti, da bi dobro začela delovati - ampak deluje in deluje dobro. Ali je to
               naključje? Ne vem.</p>
               <p>Jaz bom seveda amandma podprl, hkrati pa izražam obžalovanju, da tukaj minister za
               pravosodje ali ministrstvo ni prisluhnilo stroki. Hvala.</p>
            </sp>
            <sp xml:id="SDZ4-Redna-08-2005-07-14.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem gospodu državnemu sekretarju.</p>
            </sp>
            <sp xml:id="SDZ4-Redna-08-2005-07-14.sp171">

               <speaker>ROBERT MAROLT:</speaker>

               <p>Hvala lepa za besedo. Mogoče bi repliciral oziroma odgovoril na pojasnila
               spoštovanih kolegov pravnikov, spoštovane kolegice pravnice, poslanke! Poglejte,
               dejstvo je, da bi zavrnil vse vaše očitke, ki so neutemeljeni in brezpredmetni.
               Nasprotno, s predlogom zakona se moč in odgovornost sodnega sveta celo krepi in
               povečuje, ker bo imel sodni svet sedaj pravico, da bo ministru predlagal imenovanje
               za predsednika enega kandidata, dva, tri ali tudi več ali pa eventualno tudi
               nobenega, če nobeden izmed prijavljenih kandidatov po mnenju sodnega sveta ne bo
               primeren. Dejstvo je, še enkrat poudarjam, da odločitev bo še vedno na sodnem svetu.
               Sodni svet bo tako kot do sedaj tudi v bodoče, v kolikor bo ta predlog spremembe
               zakona sprejet, pristojen, da bo predlagal kandidate ministru v izbor. Zato je tudi
               to navajanje, spoštovane poslanke in spoštovani poslanci, dejansko zavajanje
               javnosti, ker v našem predlogu in obrazložitvi, veljavni, to ne piše. Dejstvo je, da
               sodni svet ni poštar in tudi ne bo poštar, ki bi moral predlagati vse kandidate,
               ampak bo moral sodni svet med prijavljenimi kandidati se odločiti, katere bo
               predlagal v imenovanje. Vlada pa je bila prisiljena poseči v to spremembo zakona tudi
               zato, glede 6. člena, da v obstoječih postopkih zagotovi spoštovanje ustavnosti in
               zakonitosti. Pri tehtanju med pričakovanimi pravicami in ustavno garancijo enakega
               varstva pravic iz 22. člena ustave je očitno, da mora imeti v tem primeru varstvo
               pravic enakosti v postopku prednost, ker se je lahko do sedaj v postopkih prijavili
               več kot trije kandidati, ki pa niso mogli priti v poštev zaradi omejitev, ki jih je
               sodni svet z veljavnim zakonom imel pri izbiri. Torej dejansko povečujemo pristojnost
               in seveda odgovornost sodnega sveta in nikakor ne držijo vaše navedbe, da dajemo
               ministru za pravosodje večja pooblastila. To sploh ni res.</p>
               <p>Dejstvo je samo to, da z novelo zakona v primeru, da bo sprejeta, nobenemu kandidatu
               pravice niso bile odvzete. Če je bil nekdo neupravičeno zavrnjen po veljavni
               zakonodaji, se mu z novelo zakona da samo ustrezna možnost, da enakopravno sodeluje,
               medtem ko pa je obstoječa določba bila diskriminatorna med možnimi ...<stage>/Opozorilni
               znak za konec razprave./</stage>... kandidati.</p>
            </sp>
            <sp xml:id="SDZ4-Redna-08-2005-07-14.sp172">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod doktor Gantar. Izvolite.</p>
            </sp>
            <sp xml:id="SDZ4-Redna-08-2005-07-14.sp173">

               <speaker>DR. PAVEL GANTAR:</speaker>

               <p>...<stage>/Govori brez mikrofona./</stage>... Aha, sedaj sem vklopljen. Upam, da mi tega ne treba
               ponavljati. Rekel bi predvsem to, da bom posegel kot nepravnik v pravniško razpravo.
               Najprej seveda povem, da bom podprl amandma k 6. členu in moja utemeljitev je v tem,
               da ko gledamo to majhno spremembo, o kateri govorite, moramo to majhno spremembo
               pogledati v nekem širšem kontekstu sprememb zakonodaje, ki se dogaja v zadnjem času:
               zakon o RTV-ju, zakon o dostopu do informacij javnega značaja, zakon o še marsičem, o
               javnih uslužbencih in vse to, kar še prihaja na mizo, in postopoma opažamo in se
               postopamo in tako rekoč skoraj neopazno zapirajo vrata avtonomije in svobode. Zakon o
               preprečevanju korupcije in tako naprej, da ne pozabimo. En korak za korakom. Jaz ne
               bom trdil, da ta sprememba, ki jo sedaj uvajate pomeni napad, generalni napad na
               avtonomijo sodne veje oblasti. Ne pade mi na misel, da bi kaj takega trdil. Majhen
               korak k omejevanju sodne oblasti, te sodne veje oblasti, pa vendar predstavlja.
               Predstavljajo v točno tistem smislu, v katerem jo je pravzaprav navedel gospod
               državni sekretar in ki jo je zelo jasno predstavil naš poslanski kolega Zmago
               Jelinčič. Zmago Jelinčič je prav razumel zakon in ga je prav interpretiral in jaz tem
               spremembam prav zaradi te pravilne njegove interpretacije nasprotujem. In
               bagatelizacija tu ni na mestu. Seveda ta majhna sprememba pomeni predvsem to, da bo
               sodni svet še vedno lahko predlagal enega, dva ali tri kandidate, če bo tako ocenil,
               da so primerni. Toda minister bo vedno lahko zahteval, da ni zadovoljen s temi tremi
               kandidati - pošljite mi še četrtega, petega, šestega. Ko sem spraševal na odboru - in
               še enkrat ponavljam, to bo lahko zahteval, to bo lahko počel, zavrnil bo vse tri
               kandidate in bo rekel, pošljite mi četrtega, petega in šestega. In to bo počenjal. In
               prav to dejstvo, da se ministru daje večja vloga kot politični osebi napram
               avtonomiji sodnega sveta, je za mene tisti nesprejemljiv korak, tisti majhen korak k
               zmanjševanju avtonomije sodne veje oblasti. In državni sekretar, jaz bi ga le
               opozoril, naj nam ne prepisuje inteligenčnega kvocienta pod 70, da ne bomo razumeli
               tega, kar dejansko ta zakon predlaga. Zato seveda bom podprl ta amandma, ki ne bo
               sprejet, pa tudi če bo, pravzaprav ne bo nič kaj dosti pomenil. Vendar ga bom podrl
               zaradi tega, da se bo nekoč vedelo, da sem za to vedel, da sem na to opozoril in da
               sem bil na pari strani, kar se zadeva teh stvari. Hvala lepa.</p>
            </sp>
            <sp xml:id="SDZ4-Redna-08-2005-07-14.sp174">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kovačič.</p>
            </sp>
            <sp xml:id="SDZ4-Redna-08-2005-07-14.sp175">

               <speaker>DIMITRIJ KOVAČIČ:</speaker>

               <p>Hvala lepa. Tudi sam menim, da je bilo nekaj predhodnih razprav kar v precejšnji
               meri usmerjeno v sprenevedanje in tudi z veliko dozo smisla za manipulacijo in
               zavajanje javnosti. Mislim, da je bil to tudi namen teh razpravljavcev. Govorjenje o
               tem, da je vloga sodnega sveta omejena oziroma usmerjena zgolj v vlogo poštarja, je
               popolna neumnost. Ali potem takem trdite, da je tudi vloga uradniškega sveta v
               postopkih imenovanja javnih uslužbencev omejena zgolj na vlogo poštarja? Tudi tam je
               uradniški svet isto sito, skozi katero gredo predlogi potem v imenovanje ministru.</p>
               <p>Postopek imenovanja predsednikov sodišč predpisuje - in v tem se nič ne spreminja
               glede na dosedanjo ureditev -, da izmed kandidatov, ki jih predlaga sodni svet,
               minister za pravosodje izbere in s tem imenuje predsednika sodišča. Vezan je zgolj na
               predlog sodnega sveta in nič drugega. Torej, minister je pristojen za izbiro izmed
               več kandidatov, v vseh pogledih usposobljenih kandidatov, namreč tisti, ki jih
               predhodno kot usposobljene predlaga sodni svet. Z imenovanjem minister prevzema tudi
               pomembno odgovornost za to izbiro. Odgovornost je torej ministrova. Sodni svet
               odgovornosti za ministrovo imenovanje nima, ne prevzema, zato bi moralo biti tudi v
               interesu sodnega sveta in ne samo ministra, da minister dobi več predlaganih
               kandidatov, če le-ti izpolnjujejo pogoje tako strokovne usposobljenosti in
               primernosti kot tudi sposobnosti za uspešno opravljanje te vodilna funkcije.</p>
               <p>Ni prav, da že sodni svet opravlja selekcijo, in sicer ko tehta in presoja izmed
               tistih kandidatov, ki vsi izpolnjujejo pogoje in so po mnenju sodnega sveta tudi
               sposobni in primerni za predsedniško funkcijo. Če sodni svet sam prevzame tehtanje,
               presojanje, izbiranje in tudi izločanje nekaterih usposobljenih in primernih
               kandidatov, potem s tem odvzema ministru določeno pristojnost, ki jo sicer v zakonu
               ima. In na ta način mu tudi odvzame možnost izbire in imenovanja tistega, še enkrat
               ponavljam, usposobljenega in primernega kandidata, ki ga je predhodno izločil iz
               postopka sodni svet. Minister več te možnosti nima, ker ga je izločil že sodni svet,
               kljub temu da je strokovno usposobljen v vseh pogledih in tudi primeren po mišljenju
               sodnega sveta, vendar ga je sedaj moral izločiti, ker je imel tako zakonsko omejitev.
               In sodni svet ga je tako izločil ne zaradi neizpolnjevanja pogojev, ali
               neustreznosti, ali nesposobnosti, pač pa zgolj zato, ker je imel to zakonsko
               omejitev.</p>
               <p>Kot rečeno, s sedanjo ureditvijo se lahko zgodi, da v posameznih primerih sodni svet
               tako prevzame del ministrovih odgovornosti, del ministrovih pristojnosti in to tisti
               del, ko sodni svet sam izloči prijavljenega kandidata, ki je v vseh pogledih
               usposobljen. Vendar pa bi to pravico moral imeti samo minister. Tu gre za primere, ko
               dejansko lahko govorimo o diskriminaciji nekoga, ki je v naprej, preden o njem odloča
               minister, izločen iz igre, čeprav za to igro izpolnjuje vse pogoje in vsa pravila, ki
               za to igro veljajo. Zato se mi zdi to krčevito branjenje obstoječe ureditve nekako
               podobno razpravljanju o oslovi senci. Namreč, predlagana zakonska sprememba v ničemer
               ne jemlje nobenih pristojnosti sodnemu svetu, čeprav sam osebno menim, da bi v
               prihodnje kazalo tudi v tej smeri pripraviti določene spremembe. Seveda ne takšnih,
               ki bi kakorkoli posegale v splošno priznana načela o neodvisnosti sodstva kot tretje
               veje oblasti. Sodni svet namreč ni od boga dana institucija, ki je bila enkrat za
               vselej ustanovljena in so s tem tudi njene ustanovne pristojnosti nespremenljive in
               večne. Mislim, da nikakor ne. Sodni svet in njegove pristojnosti so in morajo biti
               prav tako kot vse drugo predmet nenehnega procesa spreminjanja, prilagajanja
               spremenjenim razmeram, ki jih življenje prinaša. Zato je tudi na tem področju treba
               stalno iskati nove rešitve, ki bodo stanje izboljševale, vse v smeri zagotavljanja
               večje učinkovitosti. Ta učinkovitost na področju sodstva pa ne sme nikoli iti na
               račun njegove neodvisnosti, ki je z ustavo in tudi s splošnimi mednarodno priznanimi
               pravnimi načeli zagotovljena. Zato so spremembe, ki ob popolnem zagotavljanju teh
               splošno priznanih načel prispevajo k napredku tudi na področju sodstva, zelo
               dobrodošle. Zaupanja ljudi v pravičnost in učinkovitost sodnega sistema pri nas je
               namreč zelo malo. Zato se v prihodnje ne kaže izogibati spremembam, ki bodo tudi v
               tej smeri naredile korak naprej.</p>
               <p>Naj na koncu povem še to. Kar se čisto konkretno tiče tega amandmaja, trdim, da ne
               gre za nikakršen poseg v pridobljene pravice, kajti nihče v tem postopku nikakršnih
               pravic še ni pridobil. Postopek je v teku, nihče ni dobil nikakršne odločbe, nihče ni
               dobil nikakršnega sklepa, torej ne moremo govoriti o posegu v pridobljene pravice,
               kajti pridobljenih pravic še ni bilo. Zato je ta predlagani amandma neutemeljen.
               Hvala.</p>
            </sp>
            <sp xml:id="SDZ4-Redna-08-2005-07-14.sp176">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kokalj.</p>
            </sp>
            <sp xml:id="SDZ4-Redna-08-2005-07-14.sp177">

               <speaker>ANTON KOKALJ:</speaker>

               <p>Hvala lepa. Razprava, ki poteka, je pravzaprav enaka razpravi, ki je potekala na
               odboru. Čudi me ta razprava predvsem z vidika argumentacije, češ da se posega oziroma
               da se povečuje pristojnosti ministra. Nihče do sedaj ni predlagal, da bi sodni svet
               imenoval predsednika sodišča. V tem primeru bi bila ta razprava, češ da se posega v
               pristojnosti sodnega sveta, logična.</p>
               <p>Glede na predlagani amandma, ki enostavno želi, da se zakon ne bi polno uveljavljal,
               če bo sprejet tako, kot je predlagan, je seveda razumeti s popolnoma političnega
               vidika, in sicer, da očitno gre za določena imena, ki so v proceduri prek sodnega
               sveta kot kandidati, recimo, predpostavljam, za predsednike sodišč že šla skozi in je
               pač ta imena treba sedaj braniti. Vse, kar bi uveljavitev 6. člena pomenila, je, da
               sodni svet ponovno razpravlja o že predlaganih kandidatih in jih lahko predlaga več,
               če seveda smatra, da strokovno ustrezajo kriterijem, s čimer se sicer res spremenijo
               pravila igre, vendar za vse, ki so kandidirali. Zato se čudim argumentom, ki jih je
               navajal gospod Potrč glede razmejevanja med politično in strokovno odločitvijo.
               Mislim, da predlog zakona dejansko jasneje razmejuje, kdo odloča strokovno o tem
               postopku in kdo odloča politično. Nihče ne oporeka temu, da bi na koncu odločil
               minister. Ministrova odločitev je jasno politična, mislim, da je to vsem jasno. Zdaj,
               ali odloči med desetimi ali med dvema kandidatoma - pristojnost je popolnoma enaka,
               odločitev je politična, vendar predlagani predlog razbremenjuje sodni svet dejansko
               politične odločitve, kadar ima na razpolago tri ali več enakovrednih kandidatov, pa
               mora predlagati ministru tri kandidate in sodni svet se takrat ne more odločiti
               strokovno, ampak se mora odločati politično. Mora kandidate, ki bi drugače ustrezali
               strokovnim kriterijem, na nek način dati z liste. Zato trdim samo, da je predlog
               zakona napisan v pravi smeri, kot sem že prej rekel, v razmejevanju oziroma večji
               higieni med strokovnostjo in politiko in v tem kontekstu tega amandmaja ne podpiram,
               ker menim, da je treba to higieno začeti uvajati čim prej.</p>
               <p>Glede samega odločanja ministra pa, kot je bilo prej navedeno s strani gospoda
               Pavlihe, češ da se s tem povečuje politična moč ministra, enostavno ne vem, zakaj bi
               se, on se mora v vsakem primeru na koncu odločiti samo za enega človeka. Ima samo
               bolj kvaliteten izbor. In jaz mislim, da je to samo korak naprej v kvaliteti in lahko
               razumem celotno razpravo samo v tem kontekstu, kot sem prej rekel, samo iz politične
               aspekta branjenja določenih kandidatov, ki so že šli skozi sito, pa še niso bili
               imenovani, kot edino ustreznih in primernih za predsednike sodišč. Hvala.</p>
            </sp>
            <sp xml:id="SDZ4-Redna-08-2005-07-14.sp178">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Petan.</p>
            </sp>
            <sp xml:id="SDZ4-Redna-08-2005-07-14.sp179">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Očitno je, da je najpomembnejši
               del te spremembe, ki je pred nami, ta limit, famozni limit treh ali famoznih treh
               kandidatov, ki jih sodni svet mora oddati ali pa manj, ampak trije lahko največ.
               Dejstvo je, da želimo povsod imeti večji izbor. Na tem področju pa bi morali imeti
               velik nabor, ker če ga nimamo, potem je nekaj narobe, ker tega kadra imamo v
               Sloveniji veliko. Veliko študentov konča in diplomira na obeh univerzah, na pravu in
               morali bi imeti kader, če ga pa nimamo, potem je pa nekaj narobe. Že to, da morajo
               čakati na sodniški izpit sedem let v povprečju, že govori, da je nekaj narobe, ampak
               to je že druga zgodba, to je nekaj drugega.</p>
               <p>Po drugi strani želimo si, da bi imeli - ne vem, če je izraz ravno najboljši -,
               boljše sodstvo zato, ker vsi ugotavljamo, da je nekaj pomanjkljivosti, da so določene
               težave, da so sodni zaostanki, se kar pojavljajo naprej, sodni zaostanki se
               spremenijo edino, če nekaj zbrišemo ali spremenimo nek sistem, da je potem zaradi
               administrativnih zadev manj pripada in podobno, manj zaostankov, drugače pa ne gre.
               In vprašal bi, kaj pa dobro deluje, kot smo danes že slišali, da to pa tako
               fantastično deluje, da nima smisla spreminjati. Kaj dobro deluje? Mogoče izbor - ne
               vem, brez problemov je potekal. To ja, ampak končni rezultat. Ta je pomemben. To
               zahtevajo ljudje, ljudi zanima, kdaj bom jaz dobil odločitev o neki zadevi, ki jo
               potrebujem, ki je zame pomembna. Ali jo bom dobil v realnem času, ali pa jo bom dobil
               v desetih letih, ali pa še takrat ne, pa se bom med tem časom zakonodaja spremenila,
               pa bo vse skupaj nič, jaz se pa lahko obrišem. Tako ljudje ocenjujejo, kaj je
               kvalitetno. To se pravi, vprašanje je, če dobro deluje.</p>
               <p>In sedaj, gremo naprej. Če je to tako dobro delovalo, zakaj pa imamo potem take
               težave v sodstvu. Ne trdim, da bo to rešilo, ampak to je lahko, ne vem, ena stopnička
               do desetega nadstropja. Verjetno ni neke palčke, ko bi rekli, ja, tole bomo malo
               zamahali, sedaj bo pa sodstvo vse "pošlihtalo", pa sploh ne bo več nobenih težav. Ne,
               ne bo, ampak bomo verjetno morali mukotrpno graditi - različni ukrepi, različni
               pristopi, različne rešitve, pa še nekaj časa. Potem pa verjetno bomo imeli - in
               očitno, če je do sedaj vse odločala stroka, pa imamo take težave, potem se človeku
               postavlja vprašanje, ali je s to stroko vse v redu. Jaz se sicer zaenkrat še ne
               sprašujem, ampak ne mi govoriti, da do sedaj je bilo vse v redu, ko je vse stroka
               določila, sedaj bo pa politika, sedaj bo pa vse narobe. Mi imamo pa kup problemov,
               kup problema v sodstvu in s tem se verjetno vsi strinjamo. Seveda imamo pa različne
               poglede na reševanje. In to, da je sodni svet, če je imel večji nabor, če je imel
               dobre kandidate, da je določil samo tri, da je to bilo škodljivo za kvaliteto
               kadrovanja. O tem me ne bo nihče prepričal, da to ne gre. Po drugi strani se
               postavlja vprašanje, če je imelo štiri, pet ali pa šest kandidatov pogoje, kako se je
               sodni svet, na osnovi kakšnih kriterijev se je odločil pa ravno za tri. Ja, očitno,
               strokovni - ne vem, če so lahko bili samo strokovni, če jih je pa moral izločiti. Če
               vsi izpolnjujejo pogoje, on je pa moral dati naprej tri. In potem se sprašujem, če je
               to enakost pred zakonom, če so imeli vsi pogoje, vsi so imeli pogoje, pa so eni
               odpadli avtomatsko. Ne vem po kakšnih kriterijih. Pač, si odpadel. Imel si pogoje. In
               sedaj, če gledamo to še z drugega zornega kota, ne vem, matematika vam ne bo dala
               prav, da se za vsak razpis, pa ne glede na to, koliko se jih prijavi, so pa vedno
               trije bili tisti, ki lahko gredo naprej. Ampak že sami ste povedali, da je lahko bilo
               tudi več kandidatov, ki so zadostili pogojem. Potem pa nekaj ne bo in matematika ima
               še vedno prav, da že teoretično je možno, da mora biti več kandidatov, ki zadostijo
               tem pogojem. In sedaj se pa postavlja vprašanje, po kakšnih kriterijih pa so člani
               sodnega sveta imeli to čast, da so ostale izločili, da so samo tri dali naprej. In
               kakšno čast, po kakšni časti so tisti, ki so še imeli pogoje, pa niso prišli med prve
               tri. Kakšna čast jih je sedaj doletela? Ne vem, na kakšni podlagi. Se pravi, nekaj ni
               v redu.</p>
               <p>In naslednje. Veste, če imam jaz to srečo, da imam pogoje, ko kandidiram, pa sem
               vedno četrti. Vedno imam to srečo, da sem četrti. Na prvem razpisu sem bil četrti, pa
               sem imel pogoje, pa na drugem sem bil četrti, pa sem imel pogoje. Sem imel pogoje. Če
               ne, je pa treba spremeniti pogoje, da bodo bolj ostri. Pa na tretjem sem imel to
               čast, pa sem bil četrti ali pa mogoče celo peti, ampak žal, imel sem pogoje, pa sem
               bil izločen. To se pravi, nimam niti teoretičnih možnosti, da bi prišel na to
               sodniško mesto. Niti teoretično. Po tej spremembi, če zadostim pogojem, ob tem, da se
               pogoji pa ne spreminjajo. Lahko se spreminjajo, potem je drugo. O tem ne razpravljam.
               Ampak ob takšnih pogojih ki so, imam vsaj teoretične možnosti kot četrti ali pa peti
               kandidat, da teoretično pridem do, ne vem, po kakršnemkoli ključu, lahko da je sreča,
               lahko da je minister mogoče tudi dobro spal, pa se je odločil zame. Teoretično
               možnost imam. Po tistih kriterij nimam nikoli. Sedaj vas pa sprašujem: Ali sem enak,
               imam enakost pri zakonu? Nimam. Ja, potem je pa treba kriterije spremeniti. Bolj
               ostre, več delovne dobe ali, ne vem, da sem dalj časa čakal, da sem prišel na
               sodniški izpit namesto po 7 letih, po 10 letih, da je to pozitivni kriterij, pa bom
               zato prišel med tiste tri. Ne vem, nekaj je treba potem spremeniti, ker drugače si
               tega ne znam predstavljati.</p>
               <p>Jaz mislim, da takšna sprememba uvaja več enakosti pred zakonom. Potem so pa
               kriteriji, ki jih je imel sodni svet, je bilo nekaj čudnega, da je toliko ljudi lahko
               zadostilo pogojem, niso pa imeli možnosti, da pridejo naprej. To je sedaj bil resen
               del, sedaj pa malo za šalo. Ko smo prej slišali, da zakaj se čudimo, da ne razumemo,
               da se neke stvari lahko tako dogajajo in smo slišali, da imamo pač pomanjkljivo
               znanje. Ja lahko, da imamo, ampak veste, potem vam žal tudi v istem tonu moram
               povedati. Kot sem dobil na ušesa, bom dal tudi skozi usta, da imam še vedno občutek,
               da v prejšnjem mandatu sem slišal, da je ena stranka pametna stranka in imam občutek,
               da se to še kar nadaljuje še v tem mandatu. Ampak to sem že rekel, to je bilo bolj za
               šalo kot pa za res. Ampak slišali pa smo to in jaz sem odgovoril v istem tonu in
               upam, da se mi ne bo treba nobenemu opravičevati, ker lahko se branim tudi. Hvala
               lepa.</p>
            </sp>
            <sp xml:id="SDZ4-Redna-08-2005-07-14.sp180">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jerovšek.</p>
            </sp>
            <sp xml:id="SDZ4-Redna-08-2005-07-14.sp181">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi. Ko imamo pred seboj minimalne,
               bi rekel, kozmetične spremembe zakona o spremembah in dopolnitvah zakona o sodiščih
               smo naleteli za meni nerazumen odpor proti sleherni pozitivni spremembi, ki bi v
               organizaciji sodišč lahko prispevala pozitivne učinke.</p>
               <p>Odpor zoper sleherno spremembo so brani tudi z argumentom, da ponovno spreminjamo
               nekaj kar dobro deluje, kot je dejal gospod Pavliha. Jaz bi v tem slučaju rekel, da
               tako, kot se je spraševal gospod Gantar, kakšni IQ mu predpisuje državni sekretar, se
               jaz sprašujem, kakšen IQ oziroma kaj o ljudeh mislijo tisti, ki govorijo, da nekaj
               kar odlično deluje. Ali tako strašno podcenjujejo slovensko javnost, ljudi, njihovo
               mnenje o delovanju sodišč? To je ponovno žalitev za ljudi, da se nastopa tudi z
               argumentom, da se spreminja nekaj, kar odlično deluje.</p>
               <p>Žal moram povedati, da ne razumem tudi sodnega sveta ob nekaterih zadnjih
               odločitvah. Brani nedotakljivost za sleherno svoje stališče in ni za nobeden
               argument. Nerazumljivo se mi zdi to a front nasprotovanje, ki je prisotno pri tem,
               čeprav vsi vemo, da pri organizaciji sodišč mora priti do napredka. To ni poseganje v
               avtonomijo sojenja in sodnikov. Nerazumljivi se mi zdita, kar sem že včeraj poudaril,
               tudi zadnji dve odločitvi sodnega sveta, ki se je postavil na stališče popolne
               nedotakljivosti v primeru zakonito predlaganega in predpisanega nadzora nad
               nekaterimi sodniki. In, glejte, na ravno takšno stališče se tu postavljata tudi dve
               stranki, ki na nek način nadaljujeta tudi na nekaterih segmentih tradicijo bivšega
               režima in njihovega odnosa do sojenja. Tisti, ki danes največ govorite o političnem
               poseganju v sodstvo, ste v preteklosti, marsikdo, podpirali politične posege v
               sodstvo. Takrat so sodniki dobili dopis z udbe ali pa tedanjega komiteja, da se
               zadeva zaključi, prekine. Vsi vemo, da je tako bilo. In nekateri od tistih ste danes
               najbolj glasni. Glejte, jaz to razumem, politično to razumem, da to branite kot
               bastiljo, kot trdnjavo za zaščito privilegijev stebrov prejšnjega režima. Vemo, da je
               na sodiščih - to moram reči - marsikaj in imajo nekateri še vedno privilegiran odnos,
               kar se dejansko vidi tudi skozi sodbe. Simbolika je zanimiva. Danes je 14. julij,
               padec bastilje. Sodišče kot bastiljo ohranjanja privilegijev dobesedno poosebljate,
               kot tudi RTV. To sta dve trdnjavi, prek katerih...</p>
            </sp>
            <sp xml:id="SDZ4-Redna-08-2005-07-14.sp182">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, lepo vas prosim!</p>
            </sp>
            <sp xml:id="SDZ4-Redna-08-2005-07-14.sp183">

               <speaker>JOŽEF JEROVŠEK:</speaker>

               <p>Ja, saj samo argumentiram! Samo argumentiram!</p>
            </sp>
            <sp xml:id="SDZ4-Redna-08-2005-07-14.sp184">

               <speaker>PODPREDSEDNIK MAG. VASJA KLAVORA:</speaker>

               <p>Vem, samo opomnil bi vas. Razprava je o 6. členu...</p>
            </sp>
            <sp xml:id="SDZ4-Redna-08-2005-07-14.sp185">

               <speaker>JOŽEF JEROVŠEK:</speaker>

               <p>Ne, ne, to me pa nimate pravice! Vsi so imeli to možnost, da so argumentirali, in
               tudi jaz imam pravico, da argumentiram. <stage>/Oglašanje iz ozadja./</stage> Ne, branim bastiljo,
               branim bastiljo in pozitivne pridobitve bastilje.</p>
            </sp>
            <sp xml:id="SDZ4-Redna-08-2005-07-14.sp186">

               <speaker>PODPREDSEDNIK MAG. VASJA KLAVORA:</speaker>

               <p>Prosim lepo! Prosim lepo!</p>
            </sp>
            <sp xml:id="SDZ4-Redna-08-2005-07-14.sp187">

               <speaker>JOŽEF JEROVŠEK:</speaker>

               <p>Ja, samo vi pa svoje bastilje...</p>
            </sp>
            <sp xml:id="SDZ4-Redna-08-2005-07-14.sp188">

               <speaker>PODPREDSEDNIK MAG. VASJA KLAVORA:</speaker>

               <p>Prosim lepo, mir v dvorani! Dal sem besedo samo gospodu Jerovšku. Prosim lepo!</p>
            </sp>
            <sp xml:id="SDZ4-Redna-08-2005-07-14.sp189">

               <speaker>JOŽEF JEROVŠEK:</speaker>

               <p>In celo tako daleč to gre, da je gospod Potrč navajal "pravna stroka". Ministrstvo,
               gospod minister, pravniki, ki tu sedijo, ki so ugledni pravniki, pa niso pravna
               stroka, ne? Ja, tak je bil podton in intonacija - pravna stroka je složno proti. Meni
               je žal, da so bili, recimo, pri izbiri sodnikov včasih politični kriteriji, pa eden
               od kandidatov takrat ni nikoli uspel, čeprav je bil bolj kvaliteten pravnik. Meni je
               žal.</p>
               <p>Zaradi vsega navedenega amandmaja ne bom podprl. Ta amandma oziroma ta 6. člen ne
               predvideva novega razpisa za predsednike sodišč. Vsi, ki so se prijavili, imajo
               pravico kandidirati. In minister želi, da bo v celotnem mandatu po enakih kriterijih
               in po enakih postopkih lahko podpisoval odločbe, ali kako se temu reče, o izbiri
               predsednikov in podpredsednikov sodišč. Dejstvo pa je, da bo na področju sojenja in
               razsojanja treba še marsikaj storiti. Absolutno se ne zavzemam in se nikoli ne bom
               zavzemal, da bi se sodnikom na kakršenkoli način okrnila avtonomija pri sojenju. Ni
               pa avtonomija to, razlagate, da nihče ne sme posegati v organizacijo, v sposobnost
               sojenja, kako sodišča pristopajo k sojenju. Dejstvo je, da je še stalno na delu
               izredna selektivnost pri ekspeditivnosti začetka sodnih postopkov in pri sojenju v
               razumnem roku. Tu gre za velike razlike. Recimo, bivši poslanec Hvalica je bil
               ekspeditivno obsojen. Mnogi podobni primeri, ko pa so na sodišču ljudje drugačne
               politične barve, o istih zadevah, pa še sploh niso bili začeti. Tu je še marsikaj
               narobe. So neki postopki, ki lahko pozitivno prispevajo k odpravljanju takšne prakse,
               ki ne zagotavlja sojenja v razumnem roku, ki ne zagotavlja popolno enakost ljudi pred
               sodiščem. Takšne spremembe je vsekakor potrebno podpreti in zaradi tega jaz tega
               amandmaja ne bom podprl. Hvala lepa.</p>
            </sp>
            <sp xml:id="SDZ4-Redna-08-2005-07-14.sp190">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Potrč.</p>
            </sp>
            <sp xml:id="SDZ4-Redna-08-2005-07-14.sp191">

               <speaker>MIRAN POTRČ:</speaker>

               <p>Hvala lepa. Jaz z gospodom Jerovškom soglašam v delu, v katerem je prepričan, tudi
               jaz, da je javno mnenje o sodstvu slabo, v mnogočem upravičeno, in da so v tej smeri
               spremembe potrebne. Če bi me gospod Jerovšek poslušal bi slišal, da sem jaz to na
               koncu tudi rekel, da če je cilj, ki ga pa minister ni upal povedati, da zagotovi
               večji vpliv na pravosodje tako, da se bodo reševali problemi brez politizacije, da to
               razumem in da bom tudi sam naprej vse konkretne pritožbe, ki jih dobivam, odslej
               pošiljal ministru, da odgovarja ljudem, kako bodo ti problemi rešeni. To je
               točno.</p>
               <p>Gospod Jerovšek, kar zadeva vse tisto, kar se je včasih dogajalo, ne bi rad bil
               preveč oseben, samo oba veva, vera, da sem bil svoje čase prijatelj z vašo žlahto, ki
               je bila tudi vrhovni sodnik v časih trdega komunizma. Ne stresati floskule, ki so
               morda veljale leta 1945, leta 1980 in 1990 v nobenem primeru ne.</p>
               <p>Sedaj pa še ena šala. Gospoda Petana na žalost ni. Jaz sem mislil, da se šali ne
               samo na koncu, ampak ves čas svoje razprave, ker tako jo je bilo mogoče razumeti. Med
               seboj se pa, dragi gospodje, nekaj zmenite. Zmenite se ali mislite, da ima to za cilj
               spremeniti kaj, ali nobenega. Če nima nobenega, potem ne vem, zakaj je zakon
               pripravljen. Gospod Kovačič je zelo jasno povedal, kaj je cilj. Povedal je tisto, kar
               je resnica, da je treba zmanjšati vlogo sodnega sveta. In poglejte, tisti, ki trdite,
               da mi zavajamo javnost, gospod Marolt, gospa Kuclerjeva, preberite si, kaj je v
               obrazložitvi k 1. členu napisano. Jaz si nisem izmislil. To je napisal minister
               oziroma vlada. Ker so predsedniki sodišč pristojni za zadeve sodne uprave, točno, je
               toliko večjega pomena, da ima minister za pravosodje večjo možnost izbire. Ali je to
               sprememba? Poslušajte, jaz nič ne govorim o tem, jaz samo mislim, da to ni dobro. In
               to je moje mnenje. Vi trdite, pa ne trdite to, da je to dobro, ampak, da to ne piše.
               Ni res, piše. Ne govorite resnice. Želite si večji vpliv in večjo možnost ministra.
               Prav. Povejte, da to želite, zakaj. Ministrova vloga in ministrov vpliv pa je
               političen. Saj minister Šturm je spoštovan ustavni sodnik in profesor, ampak sedaj
               opravlja politično nalogo. In ta moment njegova funkcija ni ustavni sodnik ali pa
               profesor pravne fakultete, ampak je minister. In kot minister je politik, on ima pa
               globoko in široko in spoštljivo znanje, ampak je minister in je politiki
               ...<stage>/Opozorilni znak za konec razprave./</stage>... in mi pravimo, da je to slabo. Samo to
               hočemo povedati in nič več. Vi bi pa radi velik politični vpliv. Imejte ga, samo ne
               trditi, da ga ne želite. Hočete ga imeti.</p>
            </sp>
            <sp xml:id="SDZ4-Redna-08-2005-07-14.sp192">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Kuclerjeva imate repliko.</p>
            </sp>
            <sp xml:id="SDZ4-Redna-08-2005-07-14.sp193">

               <speaker>MOJCA KUCLER DOLINAR:</speaker>

               <p> In tudi razpravo. Strinjam se in sem vesela, da ste prebrali, kaj so napisali na
               vladi v obrazložitvi, da bo s tem imel minister tudi večjo možnost izbire. Lahko se
               bo odločil in odločal tudi morebiti med četrtim in petim kandidatom, ki ga je moral v
               prvem postopku izbire izločiti že sodni svet, ker ni imel možnosti, da bi med
               prijavljenimi kandidati izbral in predlagal več kot tri.</p>
               <p>Tako doslej in kot v bodoče jih bo lahko predlagal manj, samo po novem, če bomo
               zakon danes sprejeli, in sem prepričana, da ga bomo, pa bo predlagal tudi več kot
               tri. In tukaj je tista večja možnost izbire. V drugi krog, pred izbor, pred ministra,
               torej v imenovanje bo prišel tudi nekdo, ki se ga je prej moralo zaradi te številčne
               omejitve izločiti. Ob vsem tem je potrebno poudariti, da se strokovni kriteriji, ki
               so predpisani za to pomembno funkcijo, ne spreminjajo, gospod Potrč nasvidenje - in
               ostajajo isti. Torej ne vidim razloga vaše argumentacije, zakaj je poseg ministra
               tukaj višji.</p>
               <p>Glede amandmaja. V poslanski skupini ga ne bomo podprli, ker menimo, da z ničemer ne
               posega v obstoječe postopke. Tudi s tem zakonom bo še vedno sodni svet odločal in se
               odločil, ali bo predlagal tri ali pa morda dodatnega. Po informacijah s strani
               predsednika sodnega sveta gospoda Hauptmana naj bi bila ta trenutek odprta dva
               postopka. Sama sicer ne vem, koliko je bilo prijavljenih kandidatov in koliko jih je
               bilo posredovanih v izbor, vendar pristojnost sodnega sveta se tudi tukaj ne bo nič
               spremenila. Še vedno bo lahko sodni svet vztrajal pri svoji dosedanji odločitvi in
               izbral tiste kandidate, ki jih je izbral že doslej, ali pa bo omogočeno, da bo
               predlagal še kakšnega novega. Zato ne vidimo, da bi z predlaganimi spremembami
               posegli v same postopke, ki so že v teku, kot rečeno, mislim, da sta to dva postopka.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp194">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rezman.</p>
            </sp>
            <sp xml:id="SDZ4-Redna-08-2005-07-14.sp195">

               <speaker>VILI REZMAN:</speaker>

               <p>Hvala. Sedaj ne vem, če je smisel, da bi bili zelo srditi v besedah, pa vendar moram
               vprašati: Kdo je gospoda Kovačiča licenciral za to, da ljudi zmerja z neumneži? Kdo
               ga je licentiral za to, da on lahko pove, da je kakšna prispodoba docela neumna? In
               da bom pokazal, da se morebiti pri tem moti, bom prebral kaj piše v gradivu, ki ga
               nisem jaz napisal. Gre za prispodobo o poštarju. Tukaj piše: V skladu s predlogom, ki
               ga je vlada predlagala, bo moral sodni svet ministru posredovati vse prijave. To sem
               imel v mislih, ko sem govoril o tem, da je to v bistvu služba poštarjev, s
               prispodobo. Ampak pod to sta se podpisala gospod Marolt in gospod minister. Kaj sta
               onadva bedaka!? In onadva sta kasneje, ko sta bila od zakonodajno-pravne službe
               opozorjena, da je to protislovno, tudi predlagala, da se to umakne. In to je sedaj
               popravljeno. Tega sedaj ni več. In če gospod Kovačič tega ni prebral, ni upravičen
               drugih, ki so prebrali, zmerjati z bedaki. To je prvo, kar sem želel povedati.</p>
               <p>Drugič. Ko nekdo govori o tem, kako velik nabor strokovnjakov imamo in omenja
               študente, je izgleda pozabil, da govorimo o predsednikih sodišč. Kaj bodo sedaj že
               študentje primerni za predsednike sodišč, če bodo komaptibilni? Bodo morali biti samo
               kompatibilni, pa bo že kar dovolj.</p>
               <p>Naslednja reč, ki jo moram tudi omeniti, ker bi se slabo počutil, če tega ne bi
               storil, je moja omemba, da se ne strinjam s tem, da bo kvaliteta večja, če bo
               minister lahko izbral med več kandidati tudi tistega, ki ga sodni svet ni uvrstil med
               najboljše. Kdo to možnost daje, da lahko med desetimi pač izbere tistega, ki bi
               morebiti na lestvici sodnega sveta deveti? Sedaj te možnosti ni bilo. In to ni
               zmanjševanje kompetenc ministru. To je dejansko povečevanje. Pa saj smo rekli, to
               verjetno tudi bo, saj zakon bo tak sprejet, ob določeni pomoči. Vendar je treba
               priznati, kaj v tem zakonu piše in to piše. In če kdo tega ne razume, potem ne sme
               drugih zmerjati. Raje naj vpraša, pa mu to pojasnimo.</p>
            </sp>
            <sp xml:id="SDZ4-Redna-08-2005-07-14.sp196">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Bebler. Prosim. Replika. Izvolite.</p>
            </sp>
            <sp xml:id="SDZ4-Redna-08-2005-07-14.sp197">

               <speaker>DIMITRIJ KOVAČIČ:</speaker>

               <p>Hvala lepa. Jaz mislim, da vaš nastop, gospod Rezman, ni bil pravičen. Jaz nisem
               nikogar zmerjal z neumneži, ampak povedal sem to, da je trditev, da se vloga sodnega
               sveta zreducira zgolj na vlogo poštarja, da je to neumnost, kajti temu ni tako. Če se
               pošiljajo vse vloge ministru, to je obrobna funkcija sodnega sveta. Glavna funkcija
               sodnega sveta pa je, da on izbere in predlaga ministru tiste, za katere meni, da
               izpolnjujejo vse pogoje in so usposobljeni za to delo. To je pa primerna njegova
               funkcija. Hvala.</p>
            </sp>
            <sp xml:id="SDZ4-Redna-08-2005-07-14.sp198">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika na repliko? Ne gre.</p>
               <p>Besedo ima gospa Bebler. Prosim.</p>
            </sp>
            <sp xml:id="SDZ4-Redna-08-2005-07-14.sp199">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Jaz se sicer ne bi oglasila, ker je bilo v tej
               razpravi že tisto, kar je pomembno, tudi že povedano in tudi v nastopih predstavnikov
               posameznih poslanskih skupin, ampak nekatere stvari so vendarle obvisele v zraku. In
               če kdo od nas tukaj vendarle ve kaj podrobno o nekaterih stvareh, bi bilo pravzaprav
               z naše strani nekorektno, da molčimo, in da potem ustvarimo vtis, kot da mi ne vemo,
               da so bile tukaj izrečene nekatere stvari, ki so dejansko strokovno in politično
               povsem deplasirane. Recimo, bilo je poudarjeno, da ne more biti samo sodni svet
               tisti, ki opravlja neko vlogo selekcije. Jaz bi rada tukaj spomnila, da je bistvena
               vloga sodnega sveta v tem, da opravlja v prvi vrsti selekcijo. Namreč, če berete
               ustavo, prvič moramo ugotoviti, da je sodni svet organ, ki je določen z ustavo,
               ustava je zelo natančno povedala, kakšna je njegova vloga in kako je sestavljen.
               Ustava je tudi povedala, kdo ga voli in kako se voli. Primerjati status ali položaj
               sodnega sveta z uradniškim svetom, oprostite, to je pa nekaj tako zelo deplasiranega,
               da se lahko zjokava oba, ker sva oba pravnika. Zato mislim, da bi res ne mogla
               molčati, ker bi se zdelo, da pristajam na takšno argumentacijo. Sodni svet je tako
               oblikovan: 5 vrhunskih pravnih strokovnjakov na predlog predsednika republike voli
               državni zbor, 6 članov sodnega sveta pa sestavljajo sodniki, ki se volijo izmed sebe,
               ampak tisti, ki imajo že trajno funkcijo sodnika. Se pravi, to primerjati z nekim
               uradniškim svetom, oprostite, to je popolnoma deplasirano. In poleg tega je še gospod
               Kovačič rekel, da sodni svet ni od boga dana institucija in dana za vekomaj. Povedala
               sem vam, kako je dana, in gospod Pavliha vam je prej povedal, da ima mandatno dobo v
               trajanju pet let. In po svoje sem vesela, ker je tukaj bilo nekaj zelo prostodušnih
               razprav. Tako zelo prostodušnih, da so me še bolj prepričale o tem, da razumem,
               razumem namen in smoter teh sprememb tega zakona. Še posebej gospod Kokalj je govoril
               o politični presoji ministra za pravosodje. Seveda vemo, da je on politična funkcija,
               ampak veste, ko gre za politično poseganje predstavnika izvršne veje oblasti v sodno
               vejo oblasti, potem pa se moramo zavedati, da so te zadeve zelo nevarne, da jih je
               treba uporabljati zgolj po kapljicah, res samo po kapljicah. In zato pa imamo
               uveljavljen sistem "checks and balances" se pravi zavor in ravnovesja zato, da ne bi
               prišlo do pretiravanja. In tako kot je moj kolega Pavle Gantar rekel, gre za določeno
               smer, določen trend sprememb zakonov. Vsak odpira samo eno majhno okence in korak za
               korakom nakazuje smer. Ampak smer je zelo slaba. In zato trdim, da smo vas pravočasno
               opozorili, v kaj se podajate. Mi bomo temu nasprotovali, ampak odgovornost, gospodje
               in gospe, bo pa jasno na vaši strani. Hvala.</p>
            </sp>
            <sp xml:id="SDZ4-Redna-08-2005-07-14.sp200">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Štebe imate besedo.</p>
            </sp>
            <sp xml:id="SDZ4-Redna-08-2005-07-14.sp201">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Če dovolite, bi jaz iz nekega drugega cehovskega
               zornega kota stvar poskušal poenostavljeno obrazložiti to, da bom pač nasprotoval
               temu amandmaju oziroma da podpiram formulacijo 7. člena.</p>
               <p>Programerji v tistem najbolj preprostem smislu kodiranja bi to razumeli - če sem sam
               pravilno razumel razlago, ki sem jo dobil tu od sosedov -, ko govorimo od sedanjih
               treh možnih predlaganih kandidatov od strani sodnega sveta na enega od možnih
               predlaganih, eden je pa število usposobljenih, ki jim sodni svet prizna
               usposobljenost in potem to listo posreduje ministru, da pač izbere med temi
               usposobljenimi, ki jih sodni svet izloči oziroma jim prizna usposobljenost, da izbere
               njemu najbolj primernega kandidata, zato da bo pač on in ministrstvo za pravosodje,
               ta vlada in ta država ter sodna veja čim bolje poslovala. Mi uporabljamo izraz KISS,
               "keep it simple and stupid", "stupid" se dodaja zraven včasih. In ponavadi je zelo
               kompleksen program sestavljen iz preprostih korakov. Tu pa iz preproste spremembe
               delamo komplicirano in dolgo razpravo o velezadevah. Če sem jaz pravilno razumel,
               govorimo pač o tej spremembi, s treh na enega, eden je pa pač število usposobljenih.
               Če malo bolj konstruktivno pogledam na stvar, bi rekel, da se s tem širijo
               državljanske pravice vsem, tako kandidatom, sodnemu svetu in ministru. Po drugi
               strani pa je ministrova odgovornost, ker dobi širši izbor usposobljenih, bistveno
               večja. Težava pri izboru je bistveno večja, ker mora med večjim številom kandidatov,
               ki so usposobljeni, vsak pa ima še neke dodatne sposobnosti, ki naj bi tudi odločale
               o tem, kako se bo minister odločil, in je njegova odgovornost bistveno večja. Kajti
               če izbere nekoga, drugega pa ne, ki ima drugačne reference in neke druge kvalitete
               poleg usposobljenosti, se s tem izpostavlja taki ali drugačni presoji. In tudi težava
               pri odločitvi je bistveno večja. Spomnite se, včasih smo lahko nabavljali samo fičke,
               zdaj pa lahko nabavimo veliko različnih vozil, ki imajo vsa štiri kolesa, motor in
               pač tiste osnovne elemente, ki jih ima tudi fičo. Tako da mene moti predvsem to, da
               ena vrsta ceha tukaj na veliki in lep način nastopa uporablja in preferira vrhunske
               pravne znanstvenike, navaja revije in na ta način poskuša iz preproste zadeve
               narediti veliko in težko razpravo. Jaz tega nikakor ne razumem. In tu smo porabili
               ogromno časa za to preprosto zadevo, ki je z mojega stališča logična in bi jo morali
               v vsakem primeru podpreti. Hvala.</p>
            </sp>
            <sp xml:id="SDZ4-Redna-08-2005-07-14.sp202">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Gantar, imate besedo.</p>
            </sp>
            <sp xml:id="SDZ4-Redna-08-2005-07-14.sp203">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Še enkrat se
               oglašam, ker mislim, da je pomembno, da opravimo to vsebinsko razpravo.</p>
               <p>Kar se mene tiče in mojega poznavanja te problematike, se mi zdi, da so vendarle te
               maske padle in da so razmerja jasna. Gre za vprašanje, ali se strinjamo ali ne ob
               tem, da se teža pri izbiri predsednikov sodišč prenaša bolj na ministra in ne več
               toliko na sodni svet. Ta teža se na nek način, ne v celoti, ampak se deloma prenaša
               na sodni svet, in to s proceduralnimi pravili, ne vsebinskimi pravili, kar je seveda
               še bolj pomembno. Pozicija se strinja, jaz in večina opozicije, večina, ne vsi, se s
               tem ne strinjamo. Povedali smo povedali tudi razloge.</p>
               <p>Sam moram reči, da se mi zdi to res sporno. Sporno se mi zdi, kot je bilo že
               povedano prej, enačenje procesov izbire pri uradniškem svetu in sodnem svetu. To je
               popolnoma nesprejemljiva primerjava. Gre za izbiro uradnikov v eni drugi veji oblasti
               in če ta veja oblasti, upravna in vladna, izbira potem še tudi visoke uradnike v
               sodni veji oblasti, je seveda to precej narobe.</p>
               <p>Jasno vemo in v zakonu o javnih uslužbencih ste tudi povedali, da pri visokih
               uradnikih velja politična kompatibilnost, in to čez vsa štiri leta. Če je to način,
               kako skrito pripeljete politično kompatibilnost tudi v imenovanje predsednikov
               sodišč, mislim, da bi vsaj to namero lahko jasno razkrili, da vam gre za takšna
               sodišča, ne pa za drugačna. Zato se mi zdi res, še enkrat, primerjava uradniškega
               sveta, ki je strokovna pomoč pri končni izbiri ministra ali vlade, s sodnim svetom,
               pravno gledano in z vidika delitve oblasti popolnoma nesprejemljiva. Seveda gre točno
               za to, kot je povedal moj kolega Petan: v prvem izboru je bil četrti, pri drugem
               razpisu je bil četrti in ni postal predsednik, pri tretjem četrti ali peti in ni
               mogel postati predsednik. Sedaj pa bi bilo drugače, pri sedanjem razpisu bo lahko
               peti, šesti pa bo vendar lahko postal prvi, ker bo minister tako odločil. In za to
               gre, za to razliko gre, za pomembno, še zmeraj majhno, ampak za dosti pomembno
               razliko, ki kaže smer stvari.</p>
               <p>Še enkrat, čeprav ni kolega, ki je o tem govoril tukaj, včasih postajam tudi jaz
               nekoliko nevoljen, ne želim tega preveč kazati, ko vidim, koliko herojev imamo v tej
               dvorani. Nekateri svoje herojstvo iz borbe proti komunizmu, totalitarni državi in
               socializmu poskušajo dokazati s tem, da so mogoče kdaj plačali kakšno mandatno kazen
               za prometni prekršek. Jaz moram reči, da se oziram po dvorani in nobenega obraza se
               ne spominjam iz burnih 80-ih, kaj šele 70-ih let. In to moram reči ne samo v tej
               razpravi sedaj, ampak tudi v tisti, ko je nekdo napadel enega izjemno pomembnega
               aktivista državljanskih gibanj iz 70-ih, 80-ih letih, ki je prej sedel tam, kjer sedi
               danes državni sekretar. Ne gre za to, kdo ima zasluge tu ali sedaj, kdo je bil kako
               ali sedaj... V sedanjih razmerah razpravljamo. Ampak prosim, ne se preveč hvaliti s
               stvarmi, ki so jih drugi naredili za vas in vas ni bilo zraven pa ste prišli potem
               šele zraven. Nič hudega, če je bilo tako, o tem je pač vsakdo sam izbiral in nihče ne
               sme biti tako ali drugače privilegiran ali deprivilegiran. Ampak ne govoriti o teh
               stvareh brez potrebe in na način, kot to delate. Hvala lepa.</p>
            </sp>
            <sp xml:id="SDZ4-Redna-08-2005-07-14.sp204">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubeljšek. Izvolite, prosim.</p>
            </sp>
            <sp xml:id="SDZ4-Redna-08-2005-07-14.sp205">

               <speaker>MITJA LJUBELJŠEK:</speaker>

               <p>Hvala za besedo. Spoštovani zbor, spoštovana predstavnika vlade! Zanimivo je
               poslušati kolege in kolegice pravnike v tej hiši, ko razpravljajo o majhni spremembi,
               po mojem pojmu, majhni spremembi zakona in kako so neenotni. Verjamem, da bo pravna
               znanost o tej majhni spremembi imela še dolge razprave. Sam kot nepravnik gledam na
               to spremembo zakona iz svojega vidika s ciljem, da se tudi s to spremembo poveča
               učinkovitost sodstva, ker vemo, v kakšnem stanju in s kakšnim zaostankom se nahaja to
               sodstvo. Vsako spremembo, ki bo šla v tej smeri, bom jaz zmeraj z veseljem tudi
               podprl. Ne bom ponavljal vsega tistega, kar je bilo že predhodno povedano. Bi pa rad
               poudaril naslednje. Ne glede na to, da je predlagana le manjša sprememba te obstoječe
               ureditve, nekateri kolegi in kolegice iz LDS in SD tako kot vedno v tem mandatu temu
               ostro nasprotujejo z že znanimi utemeljitvami, ki so postale vsakodnevna stalnica: da
               je to politizacija v tem primeru, citiram, "nesprejemljiv način povečevanja
               politizacije sodstva". Ali drugi citat, " da so to spremembe napad na neodvisno
               sodstvo ter vmešavanje ene veje oblasti v drugo". Jaz se s tem nikakor ne morem
               strinjati. Gre torej za to, da se izmed vseh, skozi sito sodnega sveta izbranih
               kandidatov, za predsednike sodišč imenujejo ljudje, ki bodo sposobni s svojo visoko
               strokovnostjo, vodstvenimi in inovacijskimi sposobnostmi voditi sodišča, ki bodo
               znali zmanjšati zaostanke in probleme sodstva. Tukaj je nekaj, na kar sem postal
               pozoren že na matičnem delovnem telesu, ko so predstavniki sodnega sveta povedali, da
               pri svojih predlogih kandidatov za predsednike sodišč upoštevajo samo strokovni
               kriterij, kvaliteto dela in obseg dela, ne pa tudi vodstvenih sposobnosti. Vendar pa
               ima predsednik vsa pooblastila in odgovornosti za vodenje sodišča. Imeti mora torej
               menedžerska znanja, vodstvene in organizacijske sposobnosti, skrbeti mora, da sodišče
               dela v skladu z zakoni in sodnim redom, da procesi na sodišču potekajo hitro in
               učinkovito, skrbi torej za delo, uspešno delo celotnega sodišča.</p>
               <p>Kot je bilo tudi slišano, sodni red, ki natančneje ureja poslovanje sodišča, je bil
               v letu 2004 enajstič spremenjen in dopolnjen. Zakon pa se je v zadnjih petih letih
               spremenil že dvakrat. Nihče mi ne daje pravice dvomiti v to, da so bile vse te
               spremembe in dopolnitve strokovne in nepolitične, v prid boljšemu delu sodišč. Zato
               je skrajno nepoštena trditev nekaterih kolegov iz opozicije, da pa je takratna
               sprememba politična. Ker sem prepričan, da bodo tudi te manjše spremembe obstoječe
               ureditve pripomogle k boljšemu delu sodišč, bom predlog zakona o spremembah in
               dopolnitev zakona o sodiščih podprl. Ne bom pa podprl predlaganega amandmaja, ki
               diskriminira izločene enakovredne kandidate v začetih in nezaključenih postopkih.
               Hvala.</p>
            </sp>
            <sp xml:id="SDZ4-Redna-08-2005-07-14.sp206">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec Sok.</p>
            </sp>
            <sp xml:id="SDZ4-Redna-08-2005-07-14.sp207">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Kolegice poslanke in poslanci! Spoštovani
               predstavniki ministrstva, sekretar! Ker poslanskega kolega Kokalja ni tu, ga moram
               kot vodja poslanske skupine zaščititi in nastopiti namesto njega, kajti razprava
               kolega Kokalja se mi je zdela izredno argumentirana. Kolegica Beblerjeva si je
               privoščila in je njegovo razpravo nekoliko zlorabila. Povedala je, da je poslanski
               kolega Kokalj rekel, da minister politično presoja. Ne, tega ni rekel in lahko greste
               gledat v magnetogram. Povedal je, da je že v sedanji ureditvi tako, da na koncu izmed
               treh kandidatov, ki jih predlaga sodni svet, presodi minister. In ker je minister
               politična oseba, potem se lahko tudi takšna odločitev smatra kot politična odločitev.
               In ta predlog gre v tej smeri, da se nekako sodni svet razbremeni politične presoje
               in da lahko sodni svet ministru predlaga tudi več kot tri kandidate. Ker na koncu
               itak izmed treh predlaganih izbere minister. Če bi se mi v tem državnem zboru
               nekoliko bolj med seboj poslušali in predvsem nekoliko bolj spoštovali, potem si
               seveda ne bi podtikali in različno prikazovali, kaj je kdo povedal. In tudi vse naše
               odločitve, ki jih sprejemamo, so politične. Nam seveda stroka lahko predlaga
               marsikaj, ampak na koncu, spoštovani kolegi, mi sprejmemo odločitev. In ker smo
               politiki, je tudi ta odločitev politična. Tako pač jaz razumem delovanje državnega
               zbora oziroma parlamenta.</p>
               <p>Nadalje je bilo rečeno seveda tudi to, odgovornost je na vas. Saj za to gre.
               Koalicija, ki je zmagala na volitvah, je prevzela odgovornost tudi za to, da se
               popravi to, kar ni v tej državi dobro. In stanje na slovenskih sodiščih ni dobro in s
               tem se strinjamo vsi. Tudi kolega Potrč je povedal, da se s tem strinja. V tej smeri
               je treba nekaj storiti. Lahko smo tudi vsi brali mnenje in pa zapis nemškega sodnika,
               ki ga je najela prejšnja vlada, gospoda Dukofa, kaj je na koncu po dveh letih dela
               ugotovil, kaj nam je povedal, kaj je tisto, kar ne "štima" v našem sodnem sistemu.
               Jaz nisem strokovnjak za sodišča, nisem pravnik, sem pa občasno uporabnik, največkrat
               kot stranka, ko me pač nekdo toži na sodišču. In odkar sem v aktivni politiki, sem
               skoraj vedno počasi pred sodnimi organi. Zanimivo je, da v 13 letih niti enkrat nisem
               bil niti obsojen, niti oproščen, ampak da so vse tožbe proti meni do sedaj zastarale.
               Trenutno sem spet v postopku. Rad bi enkrat videl, da bi se neka sodba končala, ali
               sem kriv ali nedolžen. Najhuje se mi zdi je to, to je sicer smešno, najhuje se mi zdi
               to, da se zadeve enostavno dajo v predal in potem po določenem času država plača
               stroške iz proračuna in smo končali. Zadeva je zastarela. Če bo minister z ekipo, če
               bo ta vladajoča koalicija uspela premakniti te zadeve na področju sodstva, na
               področju pravosodja, potem vam spoštovani kolegi in kolegice, povem, da smo veliko
               storili. Kajti pravica odložena, je v bistvu pravica odrečena. In na žalost se v naši
               državi te nedokončane sodne zgodbe kopičijo. Za sodni sistem porabimo veliko denarja,
               državljanke in državljani pa seveda ocenjujejo delo vedno slabše in mislim, da s tem
               amandmajem, ki ste ga predlagali in kjer nekako vztrajate, da vse ostane tako, kot je
               bilo, si pravzaprav v slovenski javnosti ne delate velike usluge. Pustimo vendarle,
               da nova vlada tudi kakšen predlog in pa kakšno rešitev uredi tako, kot si je
               zamislila, ne pa da vsako spremembo napademo z vsemi možnimi topovi, pa uporabljamo
               neke herojske prispodobe in kar je podobnega. To seveda ni primerno, ampak imate pač
               kot opozicija legitimno in pa legalno pravico, da tako počnete, koalicija pa bo
               večinsko seveda tako ali tako na koncu sprejela takšno rešitev, kot se ji zdi
               najprimernejša. Hvala lepa.</p>
            </sp>
            <sp xml:id="SDZ4-Redna-08-2005-07-14.sp208">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vendarle bi prosil, da poskušamo bolj razpravljati o amandmaju k 6. členu
               in manj o položaju sodstva. O tem bo verjetno še tekla beseda. Na vrsti pa sta
               zaenkrat še dva razpravljavca oziroma trije. Besedo ima gospa Kucler Dolinar. Potem
               pa se pripravi gospod Rezman.</p>
            </sp>
            <sp xml:id="SDZ4-Redna-08-2005-07-14.sp209">

               <speaker>MOJCA KUCLER DOLINAR:</speaker>

               <p>Hvala lepa. Ves čas se torej vrtimo okoli pristojnosti sodnega sveta. Sodni svet
               izbira kandidate na podlagi 29. člena zakona o sodniški službi, torej izbere
               kandidate za predsednike sodišč. Ti kriteriji so naslednji: strokovno znanje, delovne
               sposobnosti, sposobnost razreševanja pravnih vprašanj, varovanje ugleda sodnika in
               sodišča, sposobnost ustnega in pisnega izražanja, opravljeno dodatno delo, odnos do
               sodelavcev pri opravljanju sodniškega dela, sposobnost opravljanja nalog vodstvenega
               mesta, če je sodnik imenovan na takšno mesto.</p>
               <p>Sama se sprašujem, kako lahko nekateri označite organ, ki ima tako pomembno
               pristojnost, za poštni nabiralnik. O tem, ali se bodo odločili in pa bili zaradi tega
               užaljeni, torej sodni svet, se bodo odločili sami. Gotovo pravnega zastopnika ne bodo
               tukaj potrebovali.</p>
               <p>Tako bi rada samo še zaključila, da v celoti podpiramo zakon, ne podpiramo pa
               predlaganega amandmaja poslanske skupine SD. Hvala.</p>
            </sp>
            <sp xml:id="SDZ4-Redna-08-2005-07-14.sp210">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Rezmana.</p>
            </sp>
            <sp xml:id="SDZ4-Redna-08-2005-07-14.sp211">

               <speaker>VILI REZMAN:</speaker>

               <p>Hvala lepa še enkrat. Zelo na kratko. Bom samo tri stvari še pokomentiral. Prvič,
               nekaterim je očitano, da niso za nikakršne spremembe. Tudi drugi so tako govorili.
               Vsaj zase pa lahko povem, da sem pred nekaj urami že, ko sem uvodno predstavljal
               stališče, naštel najprej, za katere spremembe smo, eksplicitno za posamične
               spremembe, ki jih podpiramo. Seveda pa nismo vsi taki, da bi podprli vse kar v enem
               kosu. No, in na to je bilo opozorjeno - da so pa tudi takšne stvari, s katerimi se
               tudi ne kaže kar vnaprej in gladko strinjati. Torej, mi smo za spremembe, vendar za
               premišljene spremembe, ki bodo imele takšne posledice, da bomo lahko s temi
               posledicami potem tudi vsi zadovoljni ali pa vsaj v velikem delu zadovoljni.</p>
               <p>Drugič, ta poštarska služba se kar ne more nehati. Naj povem, da tisto, kar nekateri
               hočejo kot virtualne argumente prikazati, ne šteje. Naj povem, da nihče ni govoril o
               tem, da bi sodni svet zgolj, kot je bilo rečeno, na poštarja omejili. Govora je bilo
               o tem, da če ne bi bilo sprememb in če bi bilo tako, kot je pisalo v obrazložitvi k
               6. točki, potem bi ta funkcija bila zreducirana na poštarsko. Povedano je bilo, da je
               to prispodoba. In da je to res tako, je potrdil gospod državni sekretar, in to piše v
               naših papirjih. Da je torej to reduciranje na poštarsko funkcijo bilo spregledano in
               so to popravili.</p>
               <p>In tretja reč se imenuje sveta preproščina. Zdaj so pa kar naenkrat začeli vsi
               govoriti, da je to preprosto. Pa se sodni svet s tem ukvarja na dolgo in široko, sami
               intelektualci! Pa se sodniško društvo s tem ukvarja, sami vrhunsko izobraženi ljudje,
               pa ne mislijo, da je to tako preprosto. Pa se mi tu ukvarjamo in eni trdijo za druge,
               da ne razumejo, drugi trdijo za prve, da ne razumejo, in obojim se to zdi preprosto.
               Tu je cela vrsta pravnikov, univerzitetnih diplomiranih pravnikov, ki bi to morali
               razumeti, pa spet ne razumejo. Pa mi ostali, ki smo iz neke druge stroke, tudi ne
               razumemo. Ja, kdo pa potem še sploh to razume?! Veste, to je samo dokaz za to, da
               stvar ni tako preprosta. Par besed še ne pomeni pomenske preprostosti. Ena sama
               beseda je lahko tako zakomplicirana, da je do konca življenja ne bomo rešili - mir,
               recimo, ali sreča, če to seveda razumemo kot pojem, ne samo kot posodo za neko
               vsebino.</p>
            </sp>
            <sp xml:id="SDZ4-Redna-08-2005-07-14.sp212">

               <speaker>PODPREDSEDNIK DR. MARKO PAVLIHA:</speaker>

               <p>Prosim za mir v dvorani. K besedi se je prijavil še gospod Kokalj.</p>
            </sp>
            <sp xml:id="SDZ4-Redna-08-2005-07-14.sp213">

               <speaker>ANTON KOKALJ:</speaker>

               <p>Hvala lepa. Teh nekaj sekund bi rad izkoristil za komentar reakcije sodnega sveta v
               zvezi s to problematiko.</p>
               <p>Moram reči, da me malo skrbi, kako je sodni svet s profesionalnega vidika
               odreagiral. Moram reči, da sem doživel to reakcijo popolnoma politično. Glede na to,
               da bi sodni svet moral zagotavljati skozi te kriterije po moji oceni tudi sposobnost
               menedžiranja, vodenja sodišča, in po kriterijih, ki jih je gospa kolegica prebrala,
               tega ne zagotavlja, je še toliko bolj potrebno, da dobi minister čim širšo paleto
               kandidatov, da lahko za čim bolj uspešno vodenje sodišča izbere tudi izmed
               kandidatov, ki ustrezajo kriterijem, ki jih sodni svet obravnava, tudi to komponento.
               Mislim, da je to samo razlog za tak zakon, ki je predlagan.</p>
            </sp>
            <sp xml:id="SDZ4-Redna-08-2005-07-14.sp214">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo razpravljati o amandmaju k 6. členu? Če ne, zaključujem
               razpravo. Hvala lepa! O amandmaju bomo v skladu s časovnim potekom seje zbora
               odločali danes v okviru glasovanj pol ure po končani 15. točki dnevnega reda oziroma
               najkasneje ob 21.10 uri.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O DRŽAVNEM SVETU V SKRAJŠANEM POSTOPKU.</title> Skupni čas
               razprave je 46 minut. Predlog zakona je v obravnavo vložila vlada Republike Slovenije
               in vabim gospoda državnega sekretarja Marolta, da poda, pardon, se opravičujem,
               minister Virant prihaja. Se opravičujem in seveda predstavnika tudi pozdravljam.
               Pozdravljeni minister in vam kar dajem besedo.</p>
            </sp>
            <sp xml:id="SDZ4-Redna-08-2005-07-14.sp215">

               <speaker>DR. GREGOR VIRANT:</speaker>

               <p> Vračam pozdrave, spoštovani gospod podpredsednik, poslanke in poslanci. Vsebino
               zakona, ki je pred vami, se da zajeti v en stavek: Vsi člani državnega sveta,
               vključno s podpredsedniki in predsednikom, bodo funkcijo opravljali nepoklicno. Zakaj
               je ta zakon sploh potreben. Jaz bom kasneje proti koncu povedal, da pravzaprav
               obžalujem, da je ta zakon potreben in da bi ta vprašanja lahko državni svet uredil
               sam.</p>
               <p>Dovolite mi kratek historiat. Leta 1992 je bil sprejet zakon o državnem svetu, ki je
               v 62. členu določal, da je funkcija člana državnega sveta častna in da člani
               državnega sveta za opravljanje svoje funkcije prejemajo določeno nadomestilo. Ta
               določba je jasna, če je funkcija častna in če člani prejemajo določeno nadomestilo,
               to pomeni, da funkcija ne more biti poklicna. Kljub temu je državni svet s 100.
               členom svojega poslovnika določil, da predsednik opravlja funkcijo poklicno in seveda
               tudi potem začel in nadaljeval s to prakso poklicnega opravljanja funkcije. Tudi
               vsakoletni proračun, ki ga je sprejel državni zbor, je vključil v postavke državnega
               sveta sredstva za plačo predsednika državnega sveta. Februarja leta 2003 je na ta
               problem oziroma spornost profesionalnega opravljanja funkcije predsednika državnega
               sveta oziroma na problematiko spornosti njegove plače opozorilo računsko sodišče. Po
               tem opozorilu je državni svet predlagal državnemu zboru v sprejem novelo zakona o
               državnem svetu, vendar v smeri profesionalizacije, torej pravne podlage za
               profesionalno opravljanje funkcije. Državni zbor je to zavrnil. Takrat bi bil moral
               državni svet prekiniti s to prakso, nezakonito prakso, in spremeniti 100. člen
               svojega poslovnika, pa tega ni storil. Praksa se je nadaljevala. Zato je vlada pač
               morala potegniti potezo, ki jo je sedaj potegnila. Najprej je v rebalansu proračuna
               za letošnje leto črtala sredstva za plačo predsednika državnega sveta in hkrati
               pripravila in predložila tudi zakon, ki je danes pred vami.</p>
               <p>Obžalujem, da je ta zakon potreben. Državni svet bi bil lahko to vprašanje uredil
               sam in nam prihranil čas in delo in tudi rešil zadevo uredil na dostojen način, brez
               vmešavanja ali brez intervencije vlade in državnega zbora. Je pa ta sprememba nujna.
               Ta sprememba je nujna zato, ker bi, kot se včasih v javnosti navaja, zlasti državni
               svet to navaja, vlada vodila nekakšno vojno proti državnemu svetu ali da bi minister
               vodil nekakšno vojno proti državnemu svetu. To ni vojna proti državnemu svetu,
               kvečjemu je to bitka za zakonitost in enakost pred zakonom.</p>
               <p>Vsi smo dolžni spoštovati zakone. Če državna inštitucija ne spoštuje zakona, če ga
               razlaga z uporabo nekakšne pravne akrobatike v svojo korist, je to zelo slabo
               sporočilo državljanom. Državljani upravičeno pričakujemo od državnih organov, da bodo
               dosledno izvajali, uporabljali zakone, ne samo takrat, kadar jih uporabljajo pri
               odločanju o pravicah in obveznostih državljanov, ampak tudi takrat, kadar bodo
               odločali o svojih pravicah in obveznostih. In v tem je tudi bistvu tega kratkega
               zakona. Hvala lepa.</p>
            </sp>
            <sp xml:id="SDZ4-Redna-08-2005-07-14.sp216">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister dr. Virant. Predlog zakona je obravnaval tudi matični
               odbor, odbor za notranjo politiko, javno upravo in pravosodje. Prosim predsednico
               odbora, gospod Kucler Dolinar, da predstavi poročilo.</p>
            </sp>
            <sp xml:id="SDZ4-Redna-08-2005-07-14.sp217">

               <speaker>MOJCA KUCLER DOLINAR:</speaker>

               <p>Hvala lepa. Pozdravljeni tudi ob tej točki! Gospod minister, predsedujoči in vsi
               prisotni! Odbor državnega zbora za notranjo politiko, javno upravo in pravosodje je
               na 9. seji obravnaval predlog zakona o dopolnitvah zakona o državnem svetu.
               Predstavnik predlagatelja je v dopolnili obrazložitvi predstavil razloge za sprejem
               zakona ter cilje, načela in poglavitne rešitve, ki jih prinaša predložena novela
               zakona.</p>
               <p>Predstavnica zakonodajno-pravne službe je pojasnila, da zakonodajno-pravna služba ni
               našla ne v ustavi, ne v sistemu, ki ga določa veljavni zakon, opore za
               profesionalizacijo in s tem povezano odločitev in določitev plače predsednika
               državnega sveta. Mnenje je posredovala tudi komisija državnega sveta, ki v svojem
               mnenju meni, da bi in da bo z ukinitvijo profesionalne funkcije predsednika državnega
               sveta trpela kakovost dela državnega sveta in njegove ustavno določene pristojnosti,
               zato državni svet predloga zakona ne podpira.</p>
               <p>V razpravi smo članice in člani odbora podprli intenco predloga zakona, da se
               natančno opredeli neprofesionalnost opravljanja funkcije predsednika državnega sveta.
               To vprašanje je bilo sicer že do sedaj urejeno, vendar so različne interpretacije o
               tem narekovale določnejšo opredelitev, ki jo prinaša predložena novela zakona.
               Vsekakor je potrebno odpraviti nezakonito stanje na tem področju, saj je
               nespoštovanje zakona predolgo trajalo. Dejstvo je, da predsednika državnega sveta
               izvolijo člani državnega sveta in njegova funkcija je častna.</p>
               <p>V nadaljevanju so bili sicer dani tudi nekateri pomisleki, da predsednik državnega
               sveta ob nastopu funkcije ni vedel, da se bo vprašanje opravljanja funkcije
               predsednika državnega sveta uredilo na ta način. Vendar pa je predstavnik
               predlagatelja pojasnil, da se je z nespoštovanjem zakona v državnem svetu preveč
               zavlačevalo, zato je bilo tudi nujno dopolniti veljavni zakon z določbo, ki povsem
               jasno določa, da je funkcija predsednika in podpredsednika častna in se opravlja
               nepoklicno.</p>
               <p>Ker k predlogu zakona ni bilo vloženih amandmajev, odbor tudi ni sprejel nobenega
               svojega amandmaja, je odbor glasoval samo o vseh členih predloga zakona skupaj in jih
               tudi brez glasu proti sprejel.</p>
            </sp>
            <sp xml:id="SDZ4-Redna-08-2005-07-14.sp218">

               <speaker>PREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Za govorniški oder vabim
               gospo poslanko Darjo Lavtižar Bebler, da predstavi stališče LDS-a.</p>
            </sp>
            <sp xml:id="SDZ4-Redna-08-2005-07-14.sp219">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik za besedo. Spoštovani zbor! Moram priznati, da se
               naša poslanska skupina nekako pri tem zakonu vendarle nahaja spet v eni zadregi. Če
               bi hoteli ustavnopravno primerjalno definirati status državnega sveta, bi bila še
               najbolj točna opredelitev tega državnega sveta kot nepopolnega drugega doma Republike
               Slovenije. V LDS-u zato razumemo tudi tiste predloge, ki se nagibajo v smer, da bi
               državni svet v končni fazi tudi odpravili, toda seveda v skladu z normalno proceduro
               spremembe ustave. Če bi ustavodajalec dosegel potrebno soglasje dveh tretjin
               poslancev državnega zbora za ukinitev državnega sveta, bi to bilo popolnoma korektno.
               Tako pa ob tem, da ima državni svet svoje mesto v naši ustavi, ob tem, da ima že z
               ustavo določeno vrsto svojih pristojnosti, se nam zdi prepoved poklicnega opravljanja
               funkcije predsednika državnega sveta, in to sredi mandata, najmanj sporna. Naj tukaj
               samo dodam, da v normalnih, demokratičnih, civiliziranih državah se tovrstne
               spremembe sprejemajo za mandat, ki bo šele nastopil, ne pa sredi tekočega mandata.</p>
               <p>Zavedamo se, da utegne biti konkreten predlog vlade ljudem zelo všeč, saj
               predsedniku državnega sveta poslej jemlje plačo. Hkrati pa se sprašujemo, ali je
               mogoče 40-članskemu z ustavo določenemu in z ustavo določenimi pristojnostmi
               učinkovito in kakovostno predsedovati, ne da bi to funkcijo predsednik opravljal
               normalen poln delovni čas. Po našem mnenju je to zelo težko sprejeti kar tako zelo na
               hitro. Spet pa bi poudarila to, da gre spet za eno hitro, rekli boste zelo enostavno
               spremembo. Ampak na to se tudi že privajamo v tem državnem zboru. Nismo pa dobili
               recimo odgovora na to, ali bomo poslej edina evropska država, ki bo imela drugi dom,
               sicer res nepopoln, ampak predsedoval mu bo nekdo, ki bo to funkcijo opravljal
               nepoklicno tako mimogrede, recimo sicer častno, ampak v prostem delovnem času ali
               kaj.</p>
               <p>Zato v poslanskem klubu LDS zelo težko podpremo takšno spremembo in smo se odločili,
               da bomo glasovali vsak po svojem lastnem prepričanju. Hvala.</p>
            </sp>
            <sp xml:id="SDZ4-Redna-08-2005-07-14.sp220">

               <speaker>PREDSEDNIK DR. MARKO PAVLIHA:</speaker>

               <p>Hvala lepa. Stališče poslanske skupine Socialnih demokratov bo predstavil gospod
               poslanec Miran Potrč.</p>
            </sp>
            <sp xml:id="SDZ4-Redna-08-2005-07-14.sp221">

               <speaker>MIRAN POTRČ:</speaker>

               <p>Hvala lepa. Gospod minister, kolegice in kolegi! Poslanke in poslanci Socialnih
               demokratov bomo podprli predlog vlade, da se v zakonu o državnem svetu določi, da je
               funkcija predsednika in podpredsednika državnega sveta častna. Prepričani smo, da
               takšna rešitev ni le skladna z ustavo, temveč da je koristna tudi za ureditev
               položaja državnega sveta. Ko bo urejeno to vprašanje, bo namreč prenehala nepotrebna
               razprava zgolj o tem vprašanju, ki je prisotna že nekaj mesecev, in državni svet se
               bo lahko bolj kot v dodanih razmerah posvetil uresničevanju svoje ustavne vloge in
               odgovornosti.</p>
               <p>V poslanski skupini Socialnih demokratov ne želimo, da se z ureditvijo tega
               vprašanja kakorkoli postavljajo pod vprašaj pravice, ki so jih imeli dosedanji
               funkcionarji iz državnega sveta. Državni svet, vlada in tudi državni zbor smo
               zavestno, ali pa zaradi premajhne pozornosti, ali pa zaradi drugačnih pogledov na to
               vprašanje take razmere dovoljevali. Toda, ko se je to vprašanje deloma tudi zaradi
               neustreznih ravnanj državnega sveta ob odločanju o imuniteti njihovega svetnika, v
               javnosti zaostrila, ne moremo to vprašanje puščati neurejeno in dovoljevati sporno
               stanje. Lahko bi odločili samo, da je možno profesionalno opravljati ali ne. Ena
               odločitev je potrebna. Vse drugo bi bilo neodgovorno in škodljivo. Visoki državni in
               z ustavo določeni organ ne more imeti neurejenih razmer in ne more biti mesece
               deležen javne pozornosti zgolj zaradi spornih prejemkov njegovih funkcionarjev ali
               zaradi spornih odločitev o imuniteti. Hkrati pa imamo odločitve ustavnega sodišča,
               računskega sodišča, odločitve tega državnega zbora, ko nismo sprejeli
               profesionalizacije, kot jo je predlagal državni svet, in po našem prepričanju se bodo
               s sprejemanjem predlaganega zakona zadeve uredile. V kolikor pa bodo državni svetniki
               mnenja, da je vsebina zakona v nasprotju z ustavo, jaz tega ne izključujem, bodo
               znali svoj interes uveljavljati pred ustavnim sodiščem.</p>
               <p>Končno bi želel, da bi ureditev tega vprašanja prispevala še k urejanju dveh
               vprašanj. Prvič, k odnosom med državnim zborom in državnim svetom tako glede
               sodelovanja v zakonodajnem postopku, pri mednarodnih odnosih in pri zastopanju
               interesov države v Evropski uniji, pa tudi pri uresničevanju drugih ustavnih
               pristojnosti državnega sveta, kot so zakonodajna pobuda, zakonodajni veto, zahteva za
               ustavno presojo in zahteva za referendum. Premišljena in tehtno obrazložena uporaba
               teh institutov, ne pa dajanje prevelike pozornosti predvsem organiziranju javnih
               predstavitev stališč, bo gotovo vrnilo del izgubljenega ugleda tudi državnemu svetu.</p>
               <p>In drugič. Da bi prispevala k resni in odgovorni oceni, ali so res potrebne ustavne
               spremembe položaja in pravic ter pristojnosti državnega sveta. Če mislimo tako,
               storimo potrebne korake. Če po tehtnem premisleku ugotovimo, da to ne bi bilo dobro,
               nehajmo razpravljati o tem. Sedanje stanje negotovosti ne koristi nobeni od
               institucij pa tudi ne uresničevanju ustave in funkcioniranju parlamentarne
               demokracije v Sloveniji. Želel bi, da se tako dobronamerno in načelno, ne pa
               politikantsko ali zaradi nagajivosti, jemlje tudi dosedanja aktivnost poslank in
               poslancev Socialnih demokratov glede tega vprašanja. Če bomo vsi mislili in delali
               tako, bomo prispevali k boljšemu funkcioniranju našega ustavnega sistema.</p>
               <p>In zdaj tudi jaz pol za šalo: poglejte, kako soglašamo z vlado in kako konstruktivna
               opozicija smo, celo z našimi kolegi, pravnicami in pravniki v koaliciji smo soglasni.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp222">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče Nove Slovenije bo predstavil gospod poslanec Drago Koren.</p>
            </sp>
            <sp xml:id="SDZ4-Redna-08-2005-07-14.sp223">

               <speaker>DRAGO KOREN:</speaker>

               <p>Hvala za besedo. Spoštovani predsedujoči, gospod minister, poslanke in poslanci! V
               poslanski skupini Nove Slovenije-Krščanske ljudske stranke bomo predlagani zakon o
               dopolnitvah zakona o državnem svetu podprli, čeprav menimo, da je nepotreben, saj so
               zadeve že v obstoječem zakonu dovolj jasno urejene. Že ustava izrecno določa
               nagrajevanje poslancev državnega zbora, medtem ko ne določa nagrajevanja oziroma ne
               govori o nagrajevanju državnega sveta. Zakon o državnem svetu predvideva častno
               opravljanje funkcije članov državnega sveta. Ker je predsednik državnega sveta tudi
               njegov član, mu po zakonu ne pripada plača, temveč nadomestilo do izgubljenega
               zaslužka za čas opravljanja funkcije in pravica do povračila stroškov v zvezi z
               opravljanjem funkcije.</p>
               <p>Poslovnik državnega sveta, ki ga je sprejel državni svet sam, je to tudi uredil
               enako, vendar pa je v 100. členu določil, da predsednik opravlja funkcijo poklicno.
               Računsko sodišče je v svojem poročilu opozorilo na spornost profesionalnega
               opravljanja predsedniške funkcije. Državni svet mora spremeniti svoj poslovnik, da bi
               bil v skladu z zakonom, saj si državna institucija ne more privoščiti kršitve načela
               zakonitosti. Predlog zakona sedaj izrecno definira, da sta funkciji predsednika in
               podpredsednika častni in se opravljata nepoklicno. To pomeni, da bo z uveljavitvijo
               tega zakona, če bo sprejet, prenehalo delovno razmerje predsedniku državnega sveta.</p>
               <p>V Novi Sloveniji-Krščanski ljudski stranki bomo podprli predlagane spremembe zakona,
               saj želimo, da se načelo zakonitosti, ki je temelj demokracije, spoštuje povsod, še
               posebej pa v državnih ustanovah. Hvala.</p>
            </sp>
            <sp xml:id="SDZ4-Redna-08-2005-07-14.sp224">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Jakob Presečnik, ki bo predstavil stališče Slovenske
               ljudske stranke.</p>
            </sp>
            <sp xml:id="SDZ4-Redna-08-2005-07-14.sp225">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani vsi prisotni! Poslanska skupina
               Slovenske ljudske stranke bo podprla predlagani zakon. Seveda pa pričakujemo, da bo
               državni svet čim prej sprejel tudi ustrezna merila za nadomestilo za nepoklicno
               opravljanje funkcije predsednika državnega sveta, tako kot ima to urejeno za ostale
               državne svetnike. Je pa tudi res, da smo že večkrat poudarili, da bomo morali o
               nadaljnjem statusu državnega sveta pričeti ustrezno razpravo. Hvala lepa.</p>
            </sp>
            <sp xml:id="SDZ4-Redna-08-2005-07-14.sp226">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče DeSUS bo predstavil gospod poslanec Rezman.</p>
            </sp>
            <sp xml:id="SDZ4-Redna-08-2005-07-14.sp227">

               <speaker>VILI REZMAN:</speaker>

               <p>Hvala lepa. Tudi poslanska skupina DeSUS bo podprla vladni predlog in nima pri tem
               prav nobenega predsodka. Čas polemik v zvezi s to tematiko je verjetno čas
               preteklosti. O tem, ali dela državni svet dobro ali ne, ali je dobro organiziran ali
               ne, o tem, kakšen je njegov smisel, ali se tisto, kar je v ustavi zapisano,
               uresničuje ali ne, to je pa verjetno tema, ki bo še prišla na vrsto in ni predmet
               današnjih razprav. Ustava precej očitno ne odobrava, bi rekel, takšnega načina
               izplačevanja plače, kakršna je sedaj aktualnost. O tem tudi nič ne piše v zakonu o
               državnem svetu in tisti prvi akt, ki je opravil nek zaobrat v tem, je poslovnik
               državnega sveta, ki pa sam v sebi tudi protisloven. Omenjena sta bila že dva člena,
               eden iz začetka poslovnika in drugi, 100. člen, ki temu sledi. Ker so pravzaprav vse
               tiste inštitucije od ustavnega sodišča do zakonodajno-pravne službe, do računskega
               sodišča pa tudi državni zbor je zavračal to, kar se sedaj dogaja, je najbrž logična
               posledica, da se odločimo vsi za podporo temu zakonu, temu predlogu, ki je bil
               predlagan, in se temeljiteje pripravimo na bolj vsebinske diskusije o državnem svetu
               v prihodnosti, ki nas bodo seveda tudi še čakale.</p>
            </sp>
            <sp xml:id="SDZ4-Redna-08-2005-07-14.sp228">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še zadnjega vabim za oder. Gospoda poslanca Dimitrija Kovačiča, da
               predstavi stališče SDS.</p>
            </sp>
            <sp xml:id="SDZ4-Redna-08-2005-07-14.sp229">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Gospod minister, kolegice, kolegi. Poslanska
               skupina Slovenske demokratske stranke bo predlagani zakon o dopolnitvah zakona o
               državnem svetu podprla.</p>
               <p>Menimo namreč, da gre v tem primeru za ureditev, ki bo odpravila doslej očitno
               različno razumevanje dosedanjega določila zakona o državnem svetu, ki namreč govori o
               statusu državnih svetnikov in še zlasti predsednika in podpredsednika državnega
               sveta. Strinjamo se že tudi, da že dosedanje besedilo zakona o državnem svetu ni
               dovoljevalo profesionalnega opravljanja svetniške funkcije ne članom in ne
               predsedniku ali podpredsedniku. Dosedanje določilo, po katerem je funkcija člana
               državnega sveta častna in da ima član državnega sveta pravico do nadomestila
               izgubljenega zaslužka za čas opravljanja funkcije in pravico do poročila stroška v
               zvezi z opravljanjem funkcije, je prav gotovo mišljenja tudi za predsednika ali
               podpredsednika državnega sveta, kajti glede njiju zakon ni vseboval drugih posebnih
               določil. Zato določilo o statusu člana državnega sveta velja tudi za njegovega
               predsednika in podpredsednika. Kakršnokoli drugačno razlaganje tega določila pomeni
               dejansko poseg v vsebino zakona, kar pa seveda ni dopustno, kljub temu pa je
               dosedanja praksa uveljavila dejansko stanje, tako da se je funkcija predsednika
               državnega sveta opravljala poklicno, in to že vse od začetka uveljavitve državnega
               sveta. Ne glede na takšno prakso pa ta dejanska ureditev ni imela zakonite podlage,
               kar izhaja tudi iz sklepa ustavnega sodišča iz leta 2002. V naslednjem letu je
               računsko sodišče prav tako opozorilo na spornost poklicnega opravljanje funkcije
               predsednika državnega sveta.</p>
               <p>Državni svet bi moral po vsem tem odreagirati in uskladiti svoje dejansko stanje z
               določili zakona, vendar tega ni želel storiti. Pričakovati bi bilo, da bi uskladitev
               opravil vsaj tako, da bi vezal to spremembo na iztek mandata predsednika, ki se je
               iztekel pretekli mesec, in bi novoimenovani predsednik, ne glede na to, kdo bi bil,
               isti ali drugi, opravil oziroma opravljal novi mandat nepoklicno, v skladu z določili
               zakona. Ker se vse to ni zgodilo in državni svet ni sam vzpostavil zakonitega stanja,
               kot ga je že doslej zakonsko določilo predpostavljalo, bi morala vlada ukrepati in
               državnemu zboru predlagati dopolnitev zakona o državnem svetu. In v tej dopolnitvi
               eksplicitno in nedvoumno in v izogib morebitni kakršnikoli drugačni razlagi zapiše,
               da je funkcija predsednika in podpredsednika državnega zbora častna in se opravlja
               nepoklicno.</p>
               <p>V poslanski skupini Slovenske demokratske stranke menimo, da se s predlaganim
               zakonom daje državnemu svetu neposredno napotilo, da začne takoj uresničevati in
               izvajati določilo o nepoklicnem opravljanju predsedniške funkcije, saj sedaj z dnem
               sprejema ne bo več mogoče tega določila kakorkoli drugače pojmovati. Zato, kot
               rečeno, bomo v poslanski skupini Slovenske demokratske stranke predlagani zakon
               podprli.</p>
            </sp>
            <sp xml:id="SDZ4-Redna-08-2005-07-14.sp230">

               <speaker>PODPREDSEDNIK DR. MARKO PAVLIHA:</speaker>

               <p> Hvala lepa. S tem smo končali s predstavitvijo stališč poslanskih skupin in ker k
               predlogu zakona matično delovno telo ni sprejelo nobenega amandmaja, ni možna
               razprava o členih, zato jo zaključujem in s tem tudi drugo obravnavo predloga zakona.
               Kot že nekajkrat rečeno, bomo glasovali v skladu s časovnim potekom seje zbora, danes
               po končani 15. točki dnevnega reda oziroma ob 21. uri in 10 minut. S tem prekinjam to
               točko dnevnega reda.</p>
               <p>In nadaljujem z novo točko, <title>15. TOČKO DNEVNEGA REDA, TO JE S PRVO OBRAVNAVO
                  PREDLOGA ZAKONA O PRENEHANJU ZAKONA O DAVKU NA IZPLAČANE PLAČE IN STOPNJI DAVKA ZA
                  LETO 2006</title>. Skupni čas razprave je 2 uri in 45 minut. Predlog zakona je v
               obravnavo zboru predložila skupina poslancev s prvopodpisanimi magistrom Milanom M.
               Cviklom in v zvezi s tem zakonom je skupina desetih poslancev s prvopodpisanim,
               omenjenim, zahtevala, da državni zbor opravi splošno razpravo. Besedo dajem
               predstavniku predlagatelja za dopolnilno obrazložitev predloga zakona, hkrati pa tudi
               med nami pozdravljam ministra doktorja Bajuka.</p>
               <p>Magister Cvikl, beseda je vaša.</p>
            </sp>
            <sp xml:id="SDZ4-Redna-08-2005-07-14.sp231">

               <speaker>MAG. MILAN M. CVIKL:</speaker>

               <p> Gospod podpredsednik, poslanke in poslanci, gospod minister, lep pozdrav. Hvala za
               besedo. V imenu predlagateljev, poslancev iz poslanskega kluba Liberalna demokracija
               Slovenije, bom predstavil stališče k predlogu zakona o prenehanju zakona o davku na
               izplačane plače in stopnji davka za leto 2006. Temeljni namen predlaganih sprememb
               zakona o davku na izplačane plače je v letu 2006 razbremenitev gospodarstva in
               nadaljevanje te razbremenitve z ukinitvijo davka v letu 2007. To se doseže z
               razpolovitvijo davčne stopnje davka na izplačane plače v letu 2006 in končno
               ukinitvijo davka v letu 2007. Pri tem izhajamo iz uradnih dokumentov prejšnje in
               sedanje vlade, konvergenčnega programa in dopolnitve konvergenčnega programa, kjer
               oba dokumenta opisujeta, da naj se strukturni primanjkljaj zmanjša. O tem govori tudi
               osnutek ali pa vsaj v javnosti znan osnutek proračunskega memoranduma, ki je vlada o
               njem razpravlja od 7. julija in naj bi ga sprejemala naslednji teden. Vlada
               predvideva, da naj bi nominalni okvir odhodkov proračuna za leti 2006 in 2007 znašal
               toliko, da bi bil primanjkljaj nižji kot v letu 2005. Torej, v letu 2006 1,4% in v
               letu 2007 1,2%. Vlada se je zavezala, da bo zmanjševala strukturni primanjkljaj in da
               bo varčevala. To pomeni, da znižanje davka na izplačane plače v letu 2006 in njegova
               ukinitev v letu 2007 ne bo v nobenem primeru ogrozila prevzem evra, posledice
               razbremenitve pa so predvsem možnost večje gospodarske rasti in ohranjanje delovnih
               mest v najbolj kritičnem obdobju za konkurenčnost slovenskega gospodarstva. Sprejetje
               predloga zakona je skladno s socialnim sporazumom za obdobje 2003-2005 in skladno z
               normalnim socialnim dialogom z delodajalci in delojemalci. S sprejetjem predloga
               zakona bi se zmanjšali stroški delodajalcev na plače, in sicer na vseh področjih
               gospodarstva in negospodarstva. Na ta način bi se bistveno zmanjšal strošek dela
               visoko izobražene delovne sile, podjetja pa bi spodbudili k zaposlovanju tovrstne
               delovne sile, ker bi verjetno zmanjševalo tudi črno zaposlovanje študentov. Nižji
               stroški delodajalcev bi razbremenili gospodarstvo in omogočili večji priliv domačih
               in tujih investicij.</p>
               <p>Sprejetje predloga omogoča povečanje konkurenčnosti gospodarstva, ustvarjanje
               prijaznejšega poslovnega okolja, še posebej za majhna in srednje velika podjetja,
               ustvarjanje novih delovnih mest, večjo gospodarsko rast in zmanjšanje brezposelnosti.
               Zato je sprejetje tega zakona skladno s sprejeto strategijo razvoja Slovenije, ki naj
               poveča zaposlovanje v skladu s cilji lizbonske strategije, ker nižji stroški za
               delodajalce omogočajo povečanje gospodarske učinkovitosti in povečanje obsega vlaganj
               v raziskave in tehnološki razvoj.</p>
               <p>Prav tako bi sprejetje tega zakona pomenilo uresničevanje ene od petih ključnih
               razvojnih prioritet in sprejete strategije razvoja Slovenije, to je skrb za izgradnjo
               učinkovitejše in cenejše države. Nesprejetje tega predloga zakona pa povzroča
               zaviranje gospodarske rasti, izgubo delovnih mest in manjše javnofinančne prihodke.
               Višja gospodarska rast pomeni višje javnofinančne prihodke in višjo gospodarsko rast
               bi zagotovili z ukinitvijo davka na izplačane plače.</p>
               <p>Osnovni cilj zakona je torej uzakoniti rešitve, ki bodo omogočile izvajanje tega
               osnovnega ekonomskega predloga. Poznano je, da ima država javnofinančne prihodke iz
               tega naslova v višini 125 milijard bruto, vendar je od tega 45 milijard plačil
               znotraj javnega sektorja. Zato so opisani finančni učinki v zakonu izvedljivi, ker bi
               predvsem z njimi prišlo do povečanja rasti v slovenskem gospodarstvu. Zakon bi bilo
               potrebno sprejeti pred septembrom 2005, da bi vlada učinke lahko vključila v predlog
               proračuna 2006-2007. Zato vam predlagam, da zakon v prvem branju podprete in s tem
               dejanjem potrdite velike besede predsednika vlade, ministra za finance, da bosta
               razbremenila gospodarstvo. Vlada je s svojim negativnim mnenjem te velike besede v
               dejanju že zanikala. Hvala lepa.</p>
            </sp>
            <sp xml:id="SDZ4-Redna-08-2005-07-14.sp232">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem predstavniku vlade, gospodu ministru.</p>
            </sp>
            <sp xml:id="SDZ4-Redna-08-2005-07-14.sp233">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane poslanke in poslanci! Skupina poslancev,
               ki je državnemu zboru Republike Slovenije v obravnavo predložila predlog zakona o
               prenehanju zakona o davku na izplačane plače in novi stopnji davka za leto 2006,
               izhaja iz vrst trenutne opozicije v tem državnem zboru, so predstavniki političnih
               strank, ki so imele skozi dvanajst let ključno odgovornost za vodenje naše države. Po
               dvanajstih letih slišimo ponovno besede o konkurenčnosti, o razbremenitvi, in sicer
               iz istih virov, ki so predlagali sedaj veljavno zakonodajo, ki je priznana na vseh
               področjih kot neprimerna za naš čas in neodgovorna poteza tudi državnega zbora v
               prejšnji sestavi.</p>
               <p>Zakon o davku na izplačane plače je bil sprejet v letu 1996 in uveljavljen s 1.
               julijem leta 1996. Z zakonom se je uvedla obveznost za delodajalce oziroma osebe, ki
               izplačujejo plače, da od izplačanih bruto plač obračunajo in plačajo davek. Ob
               uveljavitvi zakona so bile neobdavčene plače do zneska 90.000 tolarjev, od zneska
               90.000 do 95.000 se je davek obračunal po stopnji 1%, od 95.000 do 105.000 po stopnji
               2% in tako naprej do najvišje stopnje 4%. Zakon je bil kasneje trikrat spremenjen -
               trikrat spremenjen in davek vedno povečan! In sicer, v letu 1997, ko se je s 1.
               julijem spremenila lestvica obdavčevanja tako, da se je neobdavčeni del zneska plače
               dvignil na 110.000 tolarjev, povečala pa se je obdavčitev plač v najvišjem razredu z
               10% na 15%. Z novelo zakona v letu 2001, ki je bila sicer uveljavljena s 1. januarjem
               2002, pa se je veljavna lestvica zmanjšala za 0,2-odstotni točki, ker je bila hkrati
               za isti odstotek povečana stopnja prispevka za obvezno zdravstveno zavarovanje. Z
               zadnjo spremembo zakona, ki je bila uveljavljena s 1. septembrom 2004, se je dvignil
               spodnji prag obdavčitve plač na 165.000 tolarjev, s čimer se je pri taki višini plače
               obremenitev dela znižala za 1,9-odstotne točke, torej s 43,3% na 41,1%. Namen zadnje
               novele zakona je bil zmanjšati stroške delodajalcev predvsem v delovno intenzivnih
               panogah, kjer so izplačane plače relativno nižje kot v drugih dejavnostih.</p>
               <p>Kot je bilo že omenjeno in kar je treba ponovno poudariti, z ukinitvijo tega
               proračunskega vira, tako kot je predvideno v predlogu zakona, bi prišlo do velikega
               izpada prihodkov. V letu 2004 je bilo iz tega naslova realiziranih v državnem
               proračunu 113 milijard tolarjev oziroma 1,8% bruto domačega proizvoda. V proračunu
               2005 je predvidenih 117 milijard tolarjev, skoraj 118, za katerega pa zaenkrat v
               obstoječem sistemu javnofinančnih prihodkov ni možno predvideti nadomestnih virov in
               tudi niso predvideni v predlogu zakona.</p>
               <p>Glede na dejstvo, da je prednostna naloga vlade Republike Slovenije zagotoviti
               finančne makroekonomske pogoje ERM 2 in prevzem evra v predvidenem roku, v tako
               kratkem roku, kot je predvideno v predlogu zakona o prenehanju zakona o davku na
               izplačane plače in stopnji davka za leto 2006, tega javnofinančnega vira ni možno
               odpraviti. Zaradi navedenega vlada Republike Slovenije ne podpira predloga zakona o
               prenehanju zakona o davku na izplačane plače, ki ga je predložila državnemu zboru
               Republike Slovenije v obravnavo skupina poslancev. Možnosti za davčno razbremenitev
               gospodarstva se trenutno še proučujejo v okviru celovite davčne reforme in
               srednjeročnega prestrukturiranja proračuna. Predlagamo, da ta državni zbor tega
               zakona ne sprejme. Sicer pa koncept nekega postopnega odpravljanja tega davka, je pa
               trenutno predmet proučitve s strani strokovnih služb ministrstva za finance. Hvala
               lepa.</p>
            </sp>
            <sp xml:id="SDZ4-Redna-08-2005-07-14.sp234">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Sledi predstavitev stališč poslanskih skupin in za
               govorniški oder vabim gospoda poslanca Franca Ferija Horvata, da predstavi stališče
               Socialnih demokratov.</p>
            </sp>
            <sp xml:id="SDZ4-Redna-08-2005-07-14.sp235">

               <speaker>FRANC (FERI) HORVAT:</speaker>

               <p>Hvala za besedo. Gospod podpredsednik, spoštovani gospod minister s sodelavko,
               kolegice in kolegi in drugi prisotni! Poslanska skupina Socialnih demokratov podpira
               sprejem predlaganega zakona. Zakon je res tak, da bo drugo leto doživel očitno deseti
               jubilej. Bil je sprejet kot neke vrste interventni oziroma začasni zakon, ki pa dolgo
               traja. Sprejet je bil, kot je bilo že rečeno, za nadomeščanje dela znižanih
               prispevkov. Pri tem ne da se posipamo s pepelom, ampak zaradi resnice naj povem, da
               smo se v poslanski skupini v preteklih letih, tudi ko smo bili v vladni koaliciji,
               mislim, da vsako leto zavzemali za to, da se ta davek zniža. To se je nekajkrat z
               novelo zakona tudi zgodilo. Bili smo tudi za to, da se ga odpravi, vendar enostavno s
               tem nismo uspeli oziroma ga ni bilo možno odpraviti. Vendar to ne pomeni, da mora kar
               naprej ta zakon oziroma ta davek ostati v veljavi, kajti razmere nas silijo v to, da
               se stanje spremeni. Vendar smo realisti. Dejstvo je, to kar je povedal tako
               predlagatelj v uvodu in kar je povedal tudi gospod minister in kar je napisano v
               mnenju vlade, da je ta davek kot vir proračunskih prihodkov na četrtem mestu z zelo
               visokim zneskom - po oceni vlade 118 milijard, po oceni predlagateljev 125 milijard
               tolarjev - in je torej jasno, da ga ni možno čez noč ali pa v enem letu ukiniti. Zato
               se nam zdi primerna predlagana rešitev, da se ga najprej v prihodnjem letu zmanjša in
               da se ga potem čim prej ukine, po možnosti že v letu 2007, kot je predlagano. Če pa
               se bo dejansko pokazalo, da to objektivno ni mogoče, pa vsaj v naslednjih dveh
               oziroma treh letih.</p>
               <p>Vlada v svojem odklonilnem mnenju, in to je upravičeno potrdil tudi gospod minister
               pred nekaj minutami, navaja kot argument za ohranitev tega davka njegov visok obseg
               in delež v prihodkih proračuna. Zelo pomembno pa se mi pri tem zdi in tukaj vidim
               možnost in realno spoznanje tudi pri vladi, da vztrajati na tem davku ni mogoče, ko
               ugotavlja vlada, navajam, "davek na izplačane plače močno bremeni izplačila plač v
               delovno intenzivnih dejavnostih", in če sem prav razumel gospoda ministra, je
               dobesedno dejal, mislim, da je ta davek tako rekoč neprimeren. To potrjuje tudi eden
               naših najbolj uglednejših strokovnjakov s področja davčnega sistema, z bogatim
               znanjem in praktičnimi izkušnjami, ko označuje ta davek, navajam, kot "anomalijo, ki
               ni kompatibilna s tržnim gospodarstvom". Znižanje in odpravo tega davka zahtevajo
               predvsem nezadovoljiva konkurenčnost predvsem v nekaterih dejavnostih, potreba po
               večjih domačih in tujih investicijah in sploh uresničevanja strategije razvoja
               Slovenije.</p>
               <p>Glede glavnega izgovora vlade, ki je utemeljen, da davka na izplačane plače ni možno
               zmanjšati in ukiniti zaradi velikega izpada prihodkov proračuna, z namenom, da bi
               bili koliko se da konstruktivni, da ne bi samo kritizirali ali pa nekaj nerealnega
               predlagali, bi navedel tudi nekaj možnosti, kako nadomestiti izpad, ki bo nastal z
               zmanjšanjem oziroma ukinitvijo tega davka brez pretenzije, da so to recepti ali pa,
               da je to edina rešitev.</p>
               <p>Prvič. Najprej je potrebno večje in s strani vlade in koalicije tudi napovedano
               varčevanje in znižanje javne, zlasti klasične državne porabe.</p>
               <p>Drugič. Potrebno bo prestrukturiranje prihodkov in odhodkov proračuna in to že v
               proračunih za leto 2006 in 2007.</p>
               <p>Tretjič. Večje prilive v proračun je možno zagotoviti z doslednejšim pobiranjem
               davkov in tudi prispevkov, kajti vidimo, da se tudi prispevke vedno ne pobira dovolj
               učinkovito in če pride do primanjkljaja v drugih dveh blagajnah potem mora
               intervenirati proračun.</p>
               <p>Četrtič. Pridobiti in izkoristiti je treba čim več sredstev Evropske unije.</p>
               <p>Petič. Pravi čas in priložnost za odpravo davka na izplačane plače je nekajkrat
               napovedana davčna reforma, če seveda vlada z njo resno misli. Davčna reforma pa naj
               bo, navajam, "delna ali korenita", kajti iz vladnih krogov in iz krogov njenih
               svetovalcev slišimo v zadnjih dneh zelo različna, celo protislovna mnenja glede
               davčne reforme; vendar kakršnokoli bo, bi morala zagotoviti prestrukturiranje davkov
               in s tem tudi virov proračuna.</p>
               <p>Šestič. Določena rezerva je v davku na premoženje, res da je o tem bilo že tudi v
               prejšnjih letih govora, vendar nikoli dovolj hrabrosti, da bi se davke, ki jih druge
               države, med njimi tudi Slovaška, ki jo dostikrat navajamo kot zgled ali kot dober
               primer, jih je uvedla, bo končno treba uvesti. In če kdaj, potem mislim, da to mora
               storiti vlada - kot velja za vsako vlado, ker gre za nepopularni ukrep - na začetku
               mandata.</p>
               <p>Sedmič. Davčna reforma "podrazumeva" tudi učinkovitejši davčni postopek in
               učinkovitejše delovanje davčne službe, kar bo tudi prispevalo k večjim prilivom v
               proračun.</p>
               <p>Še bi lahko naštevali, vendar je navsezadnje to stvar vlade, da se ne bi preveč
               spuščali v njene pristojnosti, odgovornosti in seveda večje možnosti, kot jih imamo v
               opoziciji, in pa seveda njenih strokovnih ekip in svetovalcev.</p>
               <p>Sam sprejem zakona bi najbrž poleg neposrednih pozitivnih učinkov tudi pospešil
               reformo davčnega sistema. Hvala lepa za pozornost.</p>
            </sp>
            <sp xml:id="SDZ4-Redna-08-2005-07-14.sp236">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče Nove Slovenije bo predstavil gospod poslanec Ciril Testen.</p>
            </sp>
            <sp xml:id="SDZ4-Redna-08-2005-07-14.sp237">

               <speaker>CIRIL TESTEN:</speaker>

               <p>Hvala za besedo, gospod predsedujoči. Spoštovani minister, sodelavka, poslanke in
               poslanci.</p>
               <p>Predlog zakona o prenehanju zakona o davku na izplačane plače in stopnji davka za
               leto 2006 po mnenju poslanske skupine Nove Slovenije ni sprejemljiv, pa bom navedel
               razloge, zakaj. Po našem mnenju je nesprejemljivo ukiniti davek na izplačane plače do
               tistega momenta, ko bo imela vlada druge vire za polnjenje prihodkovnega dela
               državnega proračuna. Temeljni namen predlagatelja, v katerega iskrenost sicer dvomim,
               razbremeniti gospodarstvo, je sicer zanimiv in vreden pozornosti, vendar ta isti
               predlagatelj ne zna povedati, kje manjkajoča sredstva nadoknaditi. Nekaj tega je
               naredil gospod Horvat v njihovih stališčih. Nekoliko neodgovorno se predlagatelj
               poigrava z napovedjo vlade o restriktivni in več realni politiki. Tudi trditev, da ta
               primanjkljaj ne bo vplival na večji proračunski primanjkljaj in ne bo ogrožal
               prevzema evra, ne more držati.</p>
               <p>Predlagatelj zelo dobro ve, da je možno primanjkljaj obdržati na tem nivoju samo pod
               pogojem, da se prihodki bistveno ne zmanjšajo. Predlagatelj sicer pravilno ugotavlja,
               da bi se z ukinitvijo zmanjšali stroški za delodajalce, kar bi nedvomno pozitivno
               vplivalo na konkurenčnost našega gospodarstva. Če vemo, zakaj je bil ta davek uveden,
               ta davek je bil predvsem v cilju razbremeniti delovno intenzivne panoge, in mislim,
               da je delno ta svoj cilj dosegel. Razlaga predlagatelja pa je sedaj predvsem v to
               smer, da je treba razbremeniti visoke plače.</p>
               <p>Drži tudi trditev... Pardon, nekoliko bolj previdni bi pa predlagatelji morali
               vsekakor biti s trditvijo, da se bo z ukinitvijo davka na izplačane plače bistveno
               povečala investicijska aktivnost domačih in tujih investitorjev. Menim, da je
               predlagateljem znano, da vlada že dalj časa pripravlja spremembe davčne zakonodaje in
               da bi bilo smiselno in korektno do vlade in do delovne skupine, ki se s tem ukvarja,
               da se počaka na celovit predlog. Parcialni predlogi, ki jih predlagatelji ponujajo,
               sigurno ne pripomorejo k hitrejšemu reševanju problemov, kar so ne nazadnje pokazali
               zakoni, ki so bili nesistematsko sprejeti spomladi leta 2004 in še danes povzročajo
               veliko problemov in hude krvi. Najbolj moteče pri vsej zadevi pa so vsekakor cilji,
               ki jih predlagatelj zasleduje. Njihov glavni cilj je nagajati in onemogočiti vladi in
               vladajoči koaliciji, da bi se ukvarjala s tistimi problemi, ki so potrebni
               čimprejšnjih rešitev. To so zelo nazorno pokazali tudi pri poskusu zavlačevanja pri
               sprejemu rebalansa proračuna. Predlagatelji bi radi opozorili na njihove trditve, da
               bodo kot opozicija konstruktivni in bodo podpirali vse tiste rešitve, ki bodo za
               Slovenijo dobre. Spomnil bi jih rad tudi na dejstvo, da je bil zakon o davku na plače
               sprejet leta 1996 in da v preteklih letih, ko so bili na oblasti, kljub potrebi
               nikoli niso prišli na idejo, da bi predlagali ukinitev, to se jim je posvetili šele,
               ko so prišli v opozicijo.</p>
               <p>V Novi Sloveniji - Krščanski ljudski stranki iz vseh zgoraj navedenih razlogov
               predloga zakona ne bomo podprli. Za konec bi rad opozoril na dejstvo, ki ga ni mogoče
               prezreti, da predlagatelji sistematsko delajo na tem, da na eni strani poskušajo
               manjšati prihodke proračuna, na drugi strani pa prihajajo s predlogi, tipičen primer
               je bil pokojninski zakon, ki smo ga pred nekaj dnevi obravnavali, da bi bili odhodki
               čim večji. Hvala lepa.</p>
            </sp>
            <sp xml:id="SDZ4-Redna-08-2005-07-14.sp238">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Mihaela Prevca, da predstavni stališče
               Slovenske ljudske stranke.</p>
            </sp>
            <sp xml:id="SDZ4-Redna-08-2005-07-14.sp239">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovan minister, spoštovane kolegice
               in kolegi! V predlogu zakona o prenehanju zakona o davku na izplačane plače in
               stopnji davka za leto 2006, ki ga je državnemu zboru Republike Slovenije v obravnavo
               predložila skupina poslancev, je predvideno, da se v letu 2006 davčne stopnje znižajo
               za polovico, s 1.1.2007 pa je predvideno, da se ta davek sploh preneha izplačevati.
               Po mnenju vlade, ki ugotavlja, da bi z ukinitvijo tega proračunskega vira prišlo do
               velikega izpada prihodkov, in sicer v proračunu za leto 2005 predvidenih kar 117,9
               milijard tolarjev, za katerega pa zaenkrat v tem obstoječem sistemu javnofinančnih
               prihodkov ni možno predvideti nikakršnih nadomestnih virov. Prav tako vlada meni, da
               v tako kratkem roku, kot je predviden v predlogu zakona o prenehanju zakona o davku
               na izplačane plače in stopnji davka za leto 2006, tega javnofinančnega vira ni možno
               odpraviti. Glede na to, da smo od ministra slišali, da se možnosti za davčno
               razbremenitev gospodarstva trenutno proučujejo v okviru celovite davčne reforme in
               srednjeročnega prestrukturiranja proračuna, v Slovenski ljudski stranki tega predloga
               ne bomo podprli. Hvala.</p>
            </sp>
            <sp xml:id="SDZ4-Redna-08-2005-07-14.sp240">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Rezmana, da predstavi stališče DeSUS-a.</p>
            </sp>
            <sp xml:id="SDZ4-Redna-08-2005-07-14.sp241">

               <speaker>VILI REZMAN:</speaker>

               <p>Hvala lepa. Poslanska skupina DeSUS sodi, da je spodbuda, če je bilo tako mišljeno,
               prava, da bi čim prej spremenili davčni sistem, da pa to, kar je na mizi, ni tisto,
               kar bi lahko kar brez rezerve podpirali. Zdi se nam, da karkoli se poskuša oviti v
               nek okrasni papir, se zdi vsaj na prvi pogled in navzven sprejemljivo. Zlasti, če to
               opremimo tako, da se v podtonu pojavlja sugestija, da je samo to razbremenitev plač,
               da je samo to možno upoštevati in povečati konkurenčnost, da je to tisto, kar bo
               podjetniško okolje spremenilo, da je to tisto, kar bo pomenilo deregulacijo, da je to
               tisto, kar bo pomenilo nova delovna mesta, in tako naprej in tako naprej. Skratka, na
               to so se prilepili vsi pojmi in vsi ukrepi, za katere se najbrž vsi strinjamo, da jih
               bo treba pričeti implementirati. Toda zadaj je kar neka grožnja, kot češ, tisti, ki
               pa tega ne bo docela sprejel, je pa proti temu, da bi naredili nekaj dobrega za
               Slovenijo. Približno tako, se nam zdi, je s tem predlogom. Na dolgi rok je to
               zagotovo prava usmeritev in je prepisana iz številnih drugih dokumentov, ki jih tudi
               že poznamo. Stopnja verjetnosti, da bi to bilo danes sprejeto, je po mojem nična.
               Zakaj potem nekdo, s kakšnim namenom potem nekdo to predlaga, je seveda stvar
               razmisleka vsakega posameznika, da ne bi o tem javno razpravljali. Možnost
               implementacije je po mojem prav tako nična. In je skorajda škoda, da bi preveč časa
               vložili v ta razmislek o možnosti implementacije. Premislek posledic in morebitnih
               substitutivnih ukrepov je bil tudi pičel. Jaz se strinjam, nekdo je poprej rekel, da
               je to, kar je gospod Feri Horvat predstavil, pravzaprav bolj dorečeno kot tisto, kar
               so zapisali predlagatelji v dokument. Vlada je zato pač zavrnila, obeta nam
               celovitejšo pripravo sprememb na tem področju in postopnejšo reformo. Če je to tisto,
               na kar lahko stavimo, se v poslanski skupini DeSUS seveda s tem strinjamo. Logika
               vsega tega pisanja pa, vsaj nam se zdi, je očitna. Govori o tem, sprejmite naše
               predloge ali boste pa krivi za vse slabo, kar se bo v bodoče zgodilo.</p>
            </sp>
            <sp xml:id="SDZ4-Redna-08-2005-07-14.sp242">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sprašujem SDS, ali bo kdo predstavil vaše stališče, ker Polonce Dobrajc,
               ki je prijavljena, ne vidim? Gospod Veršnik.</p>
            </sp>
            <sp xml:id="SDZ4-Redna-08-2005-07-14.sp243">

               <speaker>RUDI VERŠNIK:</speaker>

               <p>Hvala za besedo. Spoštovani gospod minister s sodelavko, spoštovane kolegice in
               kolegi. V Slovenski demokratski stranke predloga, ki ga podaja LDS, in sicer predloga
               o prenehanju zakona o davku na izplačane plače, ne podpiramo. Zakaj tega predloga na
               podpiramo? Davek na izplačane plače je začel veljati leta 1996. Če me spomin ne vara,
               po dolgotrajni razpravi ga je predlagal, mislim, da gospod Gaspari, in sicer z
               namenom, da se stopnja prispevka za obvezno pokojninsko zavarovanje zmanjša z 12 na
               8% oziroma 12,85 na 8,5. In sicer s tem je bilo uvedeno nekaj, kar smo v podjetjih
               vedno obsojali, nismo želeli tega davka, ker je dejansko obremenjeval delovno
               intenzivne panoge. Seveda, ob današnji razpravi pa se nam vse bolj pojavlja
               ugotovitev, da ta predlog ni dan dobronamerno, ampak je dan zato, da v bistvu postavi
               mino vladi ali celo drugače rečeno, da ruši proračun. In sicer je predlagatelju prav
               gotovo jasno, da izpadu tega davka na izplačane plače pomeni, da je proračun za leto
               2006 in 2007 ogrožen, seveda če zadaj ni pripravljenih ustreznih sistemskih sprememb.
               Te ustrezne spremembe se dogajajo, to smo slišali že večkrat, od ustreznih, tako od
               ministra kot tudi od predsednika vlade, vendar pa pustimo, da strokovnjaki delajo na
               tem področju, in če jim že ne moremo ponuditi nekaj konsistentnega, jih pustimo, da v
               miru delajo in pripravijo ustrezne spremembe, ki bodo tudi v končni fazi verjetno
               ukinile ta davek na izplačane plače. Hvala lepa.</p>
            </sp>
            <sp xml:id="SDZ4-Redna-08-2005-07-14.sp244">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji ima besedo mag. Milan M. Cvikl, ki bo predstavil stališče
               Liberalne demokracije. Ugotavljam, da bo to storil Milan Petek.</p>
            </sp>
            <sp xml:id="SDZ4-Redna-08-2005-07-14.sp245">

               <speaker>MILAN PETEK:</speaker>

               <p>Lep pozdrav, minister, predsedujoči, kolegi, kolegice. Sedanji zakon o davku na
               izplačane plače, je bilo že rečeno, je bil sprejet julija 1996, torej mu teče deseto
               leto njegove veljavnosti. Opravil je svojo nalogo, čas je, da gre v pokoj.</p>
               <p>Z zakonom je delodajalcem naloženo, da od izplačanih bruto plač odračunajo in
               plačajo davek na plače po različnih stopnjah, odvisno od zneska posamezne bruto
               plače. Takrat, ko je bil zakon sprejet, je bila to edina realna oblika zagotavljanja
               potreb po javnofinančnih prihodkih oziroma pokrivanje javne porabe. Minister je v
               svoji predstavitvi stališča vlade očital, da so prejšnje vlade, ki so 12 let vodile
               to državo, bile neučinkovite. Pri tem je seveda pozabil, da je bila v tem obdobju
               poprečna gospodarska rast 4,3% in da je v pol leta te vlade ta gospodarska rast
               drastično padla. Po devetih letih je v Sloveniji družbenoekonomski položaj popolnoma
               drugačen in obstajajo seveda realni temelji za spremembo zakona.</p>
               <p>Temeljni namen naše predlagane spremembe zakona o davku na izplačane plače je
               razbremenitev gospodarstva in to tako, da bi znižali davčno stopnjo za 50% v letu
               2006 ter popolnoma ukinili davek s 1.1.2007. S sprejetjem predloga zakona bi se
               zmanjšali stroški delodajalcev, in sicer na vseh področjih, tako gospodarstva kat
               tudi negospodarstva. Bistveno bi se zmanjšal strošek dela visoke izobražene delavne
               sile, podjetje bi s tem stimulirali k zaposlovanju takšne delovne sile. Nižji stroški
               delodajalca bi razbremenili gospodarstvo ter omogočili večji priliv domačih in tujih
               investitorjev oziroma investicij.</p>
               <p>Ravno tako bi se povečala konkurenčnost gospodarstva, ustvarili bi prijaznejše
               poslovno okolje, predvsem za majhna in srednja podjetja, nastajala bi nova delovna
               mesta, povečala bi se gospodarska rast in zmanjšala nezaposlenost. Prav tako je
               sprejetje zakona skladno s cilji strategije razvoja Slovenije in lizbonske
               strategije, saj povečuje zaposlenost, nižji stroški za delodajalce pa bi omogočili
               povečanje obsega vlaganj v raziskave in tehnološki razvoj. Sprejetje zakona bi
               pomenilo tudi uresničevanje razvojnih prioritet in strategije na področju
               učinkovitejše in cenejše države. Torej vsi elementi oziroma razlogi, da se zakon čim
               prej sklene.</p>
               <p>Kakšni bi bili javnofinančni učinki zakona? Predvidenih 125 milijard tolarjev, ki
               bodo v letu 2006 prihodek proračuna, bi torej z zakonom prepolovili in v naslednjem
               letu, torej 2007, seveda ta vir ne bi bil več prihodek proračuna. Struktura teh 125
               milijard je takšna, da v njem gospodarstvo prispeva 80 milijard in javni sektor 45
               milijard teh sredstev. Ker se bodo s sprejemom zakona obveznosti državnega proračuna
               istočasno, torej za davke na plače v javnem sektorju, znižale vsako leto za 22,5
               milijarde, bo torej neto efekt ukinitve davka na izplačane plače 40 milijard, ne pa
               62 pa pol milijard, kot želi vlada oziroma nekateri posamezniki napačno razlagati in
               zavesti slovensko javnost in tudi vas, poslance.</p>
               <p>Jasno je, da bosta morala biti proračuna za leto 2006 in 2007 zaradi obvez iz
               konvergenčnega programa restriktivna in naš predlog zakona temu samo sledi. Čakanje
               na celovito rešitev davčne zakonodaje, ki jo vlada že dalj časa napoveduje, bo očitno
               trajalo, trajalo še dolgo, saj pri vseh razprtijah med predstavniki vlade in
               pripravljavci celovite davčne zakonodaje ni videti, da bo predlog usklajen kaj kmalu.
               Sedanja koalicija je bila prej kot opozicija vedno kritična do zakona o davku na
               izplačane plače in je njegovo odpravo ali vsaj zmanjšanje obljubljala državljanom v
               vseh svojih nastopih in tudi v koalicijski pogodbi. Sedaj ima možnost, da to s
               podporo zakonom tudi udejanjijo. Hvala.</p>
            </sp>
            <sp xml:id="SDZ4-Redna-08-2005-07-14.sp246">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč. Sledi splošna razprava poslank in
               poslancev. K besedi bom povabil samo tiste, ki jih vidim v dvorani, kajti, kar nekaj
               jih manjka. In prvi ima besedo gospod poslanec Miran Potrč.</p>
            </sp>
            <sp xml:id="SDZ4-Redna-08-2005-07-14.sp247">

               <speaker>MIRAN POTRČ:</speaker>

               <p>Hvala lepa. Gospod minister dr. Bajuk, spoštovane kolegice in kolegi!</p>
               <p>Vprašanje davka na izplačane plače, tako kot ste vsi povedali, 10 let je prisotno v
               državi, veliko je bilo govora o tem, vemo, kako smo ga uvajali, vemo, kako smo bili
               nezadovoljni, da ga imamo, in dan je predlog za njegovo postopno ukinitev.</p>
               <p>Jaz bom, morda za moj način razprave neobičajno, in prosim, da to sprejmete na
               znanje, ampak še danes mi z velikim čudenjem, moram reči, in začudenjem odzvanjajo
               stališča vlade, ki jih je imela včeraj pri zakonu o ukinitvi zakona o preprečevanju
               korupcije. In moram reči, da če bi po enaki logiki, kot je pristopila vlada k zakonu
               o preprečevanju korupcije pristopila k temu zakonu, bi jaz pričakoval, da bi stališča
               vlade, ki bi jih danes predstavil gospod minister, bila približno naslednja: prvič,
               vlada je trdno odločena, da spremeni nesprejemljivo gospodarsko in davčno politiko
               prejšnje vlade in da uvede sistem, ki bo mnogo bolj stimulativen za gospodarstvo,
               razvidne javne finance in druge ugodnosti. Drugič, vlada konceptualno soglaša z
               zakonom, saj je skladen z njeno politiko razbremenitve gospodarstva, večjim vlaganjem
               v razvoj, pomenom znanja in drugimi cilji lizbonske strategije. Tretjič, zakon sicer
               predvideva omejitve že v letu 2005 in ukinitev s 1.1.2007, kar je za vlado težko
               uresničljivo glede na vse druge obveznosti, ki jih ima. Toda to vprašanje je mogoče
               urediti z ustreznimi amandmaji, ki se lahko oblikujejo v drugi in tretji obravnavi.
               Tretjič, zakon se vključuje v reformo davčnega sistema, ki jo je vlada najavila že za
               letošnje leto. Zato bo zakon mogoče vkomponirati v celoto davčne reforme v takšni ali
               drugi obliki, ta pa je nujno potrebna in je v skladu s koalicijskim programom. In
               četrto, zato zakon podpiramo v drugi obravnavi in, če bo treba, še v tretji, pa bo
               vlada prišla s konkretnimi amandmaji, s katerimi bo dopolnila vsebino predlaganega
               zakona v skladu z realnimi možnostmi in cilji vladne politike.</p>
               <p>Ne mi zameriti, to je karikatura vladnih stališč. Samo takšna bi bila, če bi vlada
               pristopila k temu zakonu enako, kot je pristopila k zakonu o preprečevanju korupcije.
               Tisti zakon je bil po konceptu, po vsebini, po vsem bistveno slabši. Ker je vam,
               gospodje v vladni koaliciji, politično odgovarjal, ste sprejeli stališče, da se ga da
               krasno popraviti. Dajte popravit tudi tega! Hvala lepa.</p>
            </sp>
            <sp xml:id="SDZ4-Redna-08-2005-07-14.sp248">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Testen.</p>
            </sp>
            <sp xml:id="SDZ4-Redna-08-2005-07-14.sp249">

               <speaker>CIRIL TESTEN:</speaker>

               <p>Hvala za besedo. Ne bom zelo dolg, ker sem že prej izkoristil kar nekaj časa, gospod
               predsedujoči. Rad bi spomnil na nekaj stvari, ki so se zgodile v zgodovini tega
               davka.</p>
               <p>Davek je bil zato, da se pridobi v državni proračun prihodke. Istočasno ob sprejemu
               tega davka so se znižali prispevki za socialno varnost z 42 na 38%, ko je bil davek
               leta 1996 sprejet. Pred sprejemom tega davka je bilo govora o tem, kaj obdavčiti.
               Najbolj enostavno je bilo potem tisto, kar je izpadlo, obdavčiti plače, obdavčiti
               podjetja na izplačane plače. Takrat je bilo tudi govora, da bi se obdavčil luksuz.
               Tisti, ki so bili takrat v državnem zboru, se bodo verjetno spomnili, da se je o tem
               veliko govorilo. Seveda, če bi to obdavčili, bi to prizadelo določene strukture
               ljudi, ne pa tistih, ki so imeli majhne plače.</p>
               <p>Druga stvar, kar me pri vseh teh predlogih zelo moti, je to, da se govori, da to ne
               bo vplivalo na proračunski primanjkljaj in da ne bo vplivalo na s tem povezan prevzem
               evra. To je neizogibna posledica. Prepričan sem, da ga ni ministra, ki bi bil
               sposoben za prihodnje leto tako zmanjšati proračunske odhodke, da bi to lahko
               uskladil.</p>
               <p>V vseh razpravah o spremembah tega zakona se je velikokrat govorilo tudi o
               zniževanju in odpravi tega davka. Vendar, žal, konkretnega koraka v vseh prejšnjih
               letih ni bilo narejenega. Stalno se je o neki obliki govorilo, da to iz razloga
               proračunskih potreb ni možno, da se bo to naredilo v nekem naslednjem srednjeročnem
               obdobju. Bojim se, da bomo v kratkem dobili tudi kakšen tak predlog, ki bo še bolj,
               da ne bom rekel, čuden ali pa neumen, da bo kdo predlagal iz teh istih vrst ukinitev
               DDV. Tudi to se lahko zgodi. Na način, kot se dela zdaj, se lahko tudi kaj takega
               zgodi. Hvala lepa.</p>
            </sp>
            <sp xml:id="SDZ4-Redna-08-2005-07-14.sp250">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Janc.</p>
            </sp>
            <sp xml:id="SDZ4-Redna-08-2005-07-14.sp251">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Spoštovani gospod minister s sodelavko, kolegice
               in kolegi! Nikogar ni v tej državi, pa tudi v tem državnem zboru, ki mu ne bi bil
               tovrstni predlog povšeči, verjemite mi. Sam bi kot župan, poslanec in kot bivši
               direktor gospodarstva to z veseljem podprl, verjemite mi. Moji občani in volivci bi
               zagotovo bili zelo zadovoljni, predvsem pa delodajalci - pa vendarle. Poskus, ki
               nekako prihaja iz vrst opozicije, ko bi lahko to stvar morda že v preteklosti kako
               uredili in poskušali zmanjševati uveljavitve slovenskega gospodarstva delodajalca pa
               ni o tem bilo skoraj nič narejenega.</p>
               <p>Zavzemam se in zavzemal se bom in verjamem, da tudi koalicija, da poskuša skozi
               davčno reformo narediti korak k tistemu bolj prijaznemu slovenskemu gospodarstvu, k
               bolj prijaznemu delodajalcu do delavcev, da poskušamo v okviru možne davčne reforme,
               v okviru možnih javnofinančnih prihodkov, vendarle biti bolj prijazni do slovenskega
               delavca, delodajalca in na splošno gospodarstva. To je zahtevna pot, ni enostavna in
               zagotovo v teh mesecih, ko je predlagan ta zakon, to preprosto verjamem, da ni
               mogoče. Verjamem pa tudi, da se s tem resno ukvarja vlada, ministrstvo, vemo tudi iz
               javnih medijev, da se ta zgodba pripravlja in da bo ta davčna reforma, ki je po mojem
               prepričanju res najbolj zahtevna materija morda celo te koalicije, prišla kmalu na
               mizo naših poslancev, na vlado in da bo poskušala iz teh besed, iz teh številnih, bom
               rekel, tudi namigov s strani opozicije narediti korak naprej, kako bi lahko te javne
               finance le malo porazdelili, naredili tista dejanja, da bo slovensko gospodarstvo
               bolj konkurenčno tako v slovenskem, predvsem pa evropskem in svetovnem merilu.</p>
               <p>Prepričan sem, da to v tem trenutku nikakor ne pije vode. Kako to luknjo zapolniti z
               drugimi viri, preprosto ni mogoče, bodimo iskreni, da se to v tem kratkem času ne da,
               zato je to nek poizkus predloga zakona, ki ga pač legitimno opozicija poskuša
               naprtiti novi vladi, da naj nekaj vendarle naredi za to zgodbo, ampak verjemite mi,
               tega ne moremo podpreti, kljub temu, kot sem rekel na začetku, da mi je to všeč, da
               mi to lepo diši in da bi to z veseljem podprl, vendar v strukturi proračuna, ki sem
               si ga tudi kar dobro pogledal, je to preprosto nemogoče, zato tega predloga zakona ne
               bom podrl. Hvala lepa.</p>
            </sp>
            <sp xml:id="SDZ4-Redna-08-2005-07-14.sp252">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Mikolič.</p>
            </sp>
            <sp xml:id="SDZ4-Redna-08-2005-07-14.sp253">

               <speaker>MARTIN MIKOLIČ:</speaker>

               <p>Hvala lepa za besedo. Naj povem, spoštovani predlagatelji zakona, s prvopodpisanim
               gospodom poslancem Cviklom, da je za mene predlog zakona danes neresen, ker je to pač
               politična provokacija. Res je, da se naše gospodarstvo ukvarja s problemi
               konkurenčnosti na trgu glede na vse stroške, ki so vkalkulirani v posamezne storitve
               ali pa izdelek. Zelo enostavno je pa predlagati zakon, ki bo v letu 2006 davek na
               izplačane plače prepolovil, v letu 2007 pa ga sploh ne bo. Drži, da bi se s
               sprejetjem predlaganega zakona zmanjšali stroški na izplačane plače in bi na
               določenih segmentih res imelo to pozitiven vpliv na povečanje konkurenčnosti našega
               gospodarstva. Kaj pa glede ostalih posledic? Predlagatelji zakona ne pišete o tem,
               kako zagotoviti nadomestni finančni vir za proračunski izpad, ampak navajate, da se
               bo potrebno pri pripravi proračuna za naslednje leto in leto 2007 obnašati
               restriktivno. Vemo, da v državno blagajno iz tega naziva priteče letno okoli 125
               milijard proračunskega denarja. To pomeni, da bi v letu 2006 priteklo v državni
               proračun za cirka 40 milijard manj prihodkov, če upoštevamo, da bi se za približno 23
               milijard zmanjšali stroški države za davek na izplačane plače iz javnih sredstev.</p>
               <p>Spoštovani predlagatelji zakona! 70 milijardno luknjo ste nam kot dediščino
               zapustili v letošnjem proračunu, ki smo jo morali s sprejetjem rebalansa zakrpati.
               Sedaj pa nam predlagate zakon, ki pomeni za koalicijo oziroma vlado, ki intenzivno
               pripravlja proračun za naslednje dveletno obdobje, s štartno osnovo minus 40
               milijard, seveda v letu 2006 in dvakrat več v letu 2007.</p>
               <p>Prav je, da imamo vsi, ki sedimo v tem državnem zboru, čim večjo skrb za razvoj
               slovenskega gospodarstva. Še več, to je naša dolžnost. Zato mi ni vseeno in
               upravičeno sem moram vprašati, kakšen bo končen izplen, če ta davek ukinemo. Hočem
               odgovor, ampak danes ga nimam, predlagatelji mi ga niste dali. Celo guverner Banke
               Slovenije je izjavil, da bo ta denar šel v veter, baje ne razume ekonomije. Najbrž
               res denar ne bo šel v veter, ampak imam resne pomisleke, ali bo dosežen želeni uspeh.
               Odziv podjetij na to, da se jim bodo znižali stroški dela z ukinitvijo davka na
               izplačane plače, je odvisen od elastičnosti ponudbe dela. Sistem kolektivnih pogodb v
               državi sicer ne dopušča, da bi preveč povečevali plače, ampak če ponudba dela ni
               popolnoma elastična, bo del tega prav gotovo šlo v višje plače, del v večje
               zaposlovanje. Morda se bodo dvignile plače nekaterih strokovnjakom, da bi jih dodatno
               motivirali.</p>
               <p>Spoštovani! Mi danes vemo, katere firme, kateri gospodarski subjekti odvajajo največ
               tega davka. Vemo, da bruto plača do 165.000 tolarjev ni obdavčena, nato pa je
               obdavčena po treh različnih stopnjah, glede na višino bruto plače. Iz tega sledi, da
               v državno blagajno prispevajo največ tista podjetja, ki imajo visoko izobraženo
               kadrovsko strukturo. Predlagatelj predlaga postopno ukinjanje davka na izplačane
               plače, da bomo razbremenili gospodarstvo, povečali konkurenčnost. Lahko bi predlagal
               kakšen drug predlog, na primer zmanjšanje DDV-ja, ukinitev nadomestila za uporabo
               stavbnega zemljišča za pravne osebe oziroma gospodarske družbe in tako dalje. Poznamo
               različne ukrepe, ki danes teoretično vzdržijo. Jaz pa popolnoma podpiram stališče
               vlade, da je prednostna naloga vlade zagotoviti finančne in makroekonomske pogoje za
               prevzem evra v predvidenem roku. Prepričan sem, da bo vlada pri pripravi sprememb
               davčne zakonodaje oblikovala takšne davčne pogoje, ki bodo postopoma razbremenjevali
               gospodarstvo in s tem povečali konkurenčnost na svetovnem trgu. Predlaganega zakona
               ne bom podprl.</p>
            </sp>
            <sp xml:id="SDZ4-Redna-08-2005-07-14.sp254">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dovolite mi samo pojasnilo, zakaj vrstni red razpravljavcev ne odgovarja
               tistemu, ki je napisan. Prvič zaradi tega, ker precej poslank in poslancev manjka,
               drugič, gospod Mikolič in Sok sta se dogovorila za zamenjavo. Bi pa izkoristil
               priložnost in vas lepo prosil, da tisti, ki ne želite razpravljati, to pravočasno
               javite predsedujočemu, kakor tudi, če pride do zamenjave pri predstavitvi stališč
               poslanskih skupin. To bo napravilo naše delo bolj pregledno in bolj učinkovito.</p>
               <p>Dajem besedo gospe Bredi Pečan.</p>
            </sp>
            <sp xml:id="SDZ4-Redna-08-2005-07-14.sp255">

               <speaker>BREDA PEČAN:</speaker>

               <p>Hvala lepa, gospod podpredsednik. Rada bi spomnila na primer, ko je vlada, to je
               bilo v mandatu 1992-1996, sodelovala s poslansko skupino, ki je predlagala zakon in
               je pozneje v drugem in tretjem branju v intenzivnem sodelovanju ta zakon potem tudi
               pripeljala, predvsem s strokovnjaki vlade, ne toliko s predstavniki poslanske
               skupine, ki so vložili zakon, do lepega konca. To je bil zakon o varstvu živali pred
               mučenjem. Še danes je aktualen in na tak način bi lahko tudi ta zakon šel naprej.
               Seveda je vlada presodila, da so bolj pomembni zakoni, kot je recimo zakon o
               nezdružljivosti funkcij, pa recimo tudi zakon o spremembah zakona o sodniški službi
               in podobne stvari. Zakoni, ki pa dejansko lahko bistveno vplivajo na našo situacijo,
               gospodarsko, standard itn., pa zgleda, da bodo morali še čakati. Davčna reforma je
               zagotovo ena najpomembnejših nalog tega mandata. Tudi če ne bi bila, ta vlada, tudi
               če bi bila kakšna druga, bi se morala za osnovno nalogo vzeti prav davčno reformo. Ta
               vlada bi lahko tudi rekla, da prejšnja vlada, prejšnja koalicija, ni bila sposobna
               pripeljati niti v prvo branje v državni zbor zakona o davku od premoženja. Zakon, ki
               ima možnost zajeti zelo veliko prihodkov, zelo veliko dodatnih proračunskih sredstev
               in ki je lahko izključno vir občinskih proračunov, taka je namreč praksa v zahodni
               Evropi pa tudi drugod po svetu. Zakaj to govorim? Zaradi tega, ker je recimo med
               drugim ta vlada oziroma rebalans proračuna za leto 2005 predvideva 48 milijard
               tolarjev, ki jih namenja v višini približno 45 milijard za pokrivanje potrebnih
               izravnav za občine, ki nimajo dovolj lastnih prihodkov in 3 milijarde in 400
               milijonov za pokrivanje izpada prihodkov zaradi znižanih prilivov iz naslova
               dohodnine, potem ko se je zvišal nivo neobdavčljivih osebnih dohodkov. Tukaj je že
               ena možnost, in to zelo velik priliv, kar bi nadomestilo lahko po eni strani te
               izravnave in po drugi strani lahko tudi celo znižalo del dohodnine, ki pripada sicer
               občinam. Se pravi, davek od premoženja državljanov in tudi pravnih oseb, gre namreč
               predvsem za nepremičnine, bi lahko nadomestil del teh 35% dohodnine, ki jo dobivajo
               iz celotne vreče dohodnine občine. Se pravi, možno je zagotoviti dodatne vire, možno
               je, kar sem prej v eni razpravi slišala, uvesti davek na luksuz. V zahodnoevropskih
               državah v državah Evropske unije v bivši petnajsterici je kar nekaj držav, ki
               predpisujejo davek na luksuz. Se pravi, tukaj so lahko dodatne kar desetine milijard,
               bi se upala trditi. Recimo, en tak zanimiv podatek je, da je od teh telefončkov, ki
               jih uporabljamo tudi za zasebne namene, je velik priliv iz tega naslova. Dohodnina,
               ki jo plačujemo na račun bonitet za službene telefone v Sloveniji, znaša kar nekaj
               milijard tolarjev. Takšni so možni viri. Obdavčiti je treba tiste, ki imajo dovolj
               prihodkov, tiste, ki imajo kapital. Zaradi tega menim, da je treba razbremenitve
               gospodarstva iskati na ta način, da uveljavljamo takšne zakone, kot je ta, ki ga je
               predlagala Liberalna demokracija. Jaz tukaj po drugi plati prav dobro vem, da v dveh
               letih ni možno ukiniti davka na izplačane plače, da je to provokativna poteza
               opozicijske stranke, kar je popolnoma normalno. Jaz mislim, da nobena normalna
               opozicijska stranka ne bo predlagala sprejemljivega normalnega tempa ukinjanja nekega
               davka, ker mora biti provokativna. Vlada kot trezna, razmišljujoča entiteta bo pa
               rekla: "Seveda fantje, vi imate prav, ta davek je treba ukiniti zaradi tega, da bomo
               pospešili razvoj gospodarstva, da bo konkurenčnost večja, da bomo razbremenili
               delovno intenzivne panoge, zlasti, da bomo razbremenili tista podjetja, ki
               zaposlujejo visoko izobražene in s tem primerno visoko plačane strokovnjake, za
               katere se največ tega davka plačuje in bomo z normalnim tempom in ob razumnem tudi
               uvajanju novih davščin, novih davčnih virov, nadomestili ta izpad, da na koncu ne bo
               plačevalo gospodarstvo, ampak bodo plačevali tisti, ki bi že zdavnaj morali
               plačevati." Tukaj se moram strinjati s kolegom, ki je, ne spomnim se, kdo je bil, ki
               je rekel: "Zakaj ni bil uveden davek na luksuz že takrat, ko je bilo prvič govora o
               tem?" Jaz tudi sprašujem, zakaj ni bil za božjo voljo že enkrat sprejet zakon o davku
               na premoženje, kjer vemo, da se skrivajo zelo veliki denarji. Zaradi tega, ker je v
               zadnjih 15-ih letih prešlo iz družbenega v zasebno last orjaško premoženje, ki ga je
               treba obdavčiti. Obdavčijo ga vse države na tem svetu, samo mi čakamo, ne vem kaj.
               Verjetno to, da bodo prilivali to premoženje morda v tujino ali kaj jaz vem kaj. Vsa
               sreča, da hiš ni možno na voziček dati pa v tujino peljati. Luksuz je možno v tujini
               prijaviti. Ampak to bo morala naša davčna uprava malo bolj intenzivno iskati in
               poiskati možne obdavčljive vire. Jaz bi lahko tukaj povedala en primer, kje je možno
               najti vire za obdavčitev. Ne, da bi posamezniku dvigovali davčno stopnjo, ne da bi
               posameznika, ki je že obdavčen in ki že plačuje davek, dodatno obdavčili, ampak
               tiste, ki ne plačujejo davkov, pa imajo enake ugodnosti, kot oni, ki jih plačujejo,
               je treba poiskati in jih obdavčiti. Na začetku mojega mandata v Izoli, ko smo 1998
               leta spreminjali odlok o nadomestilu za uporabo stavbnega zemljišča - vemo, da je to
               predhodnik tistega znanega in pomembnega davka na premoženje - smo zaradi tega, ker
               smo zajeli nadomestilo za uporabo stavbnega zemljišča pri zavezancih, ki ga do takrat
               niso plačevali, in pri zavezancih, ki so imeli prikazano kvadraturo svojih
               nepremičnin do polovice tistega, kar so v resnici imeli, smo naenkrat za 100%
               dvignili prilive v občinski proračun. Pa tisti, ki so že plačevali to dajatev, niso
               bili prav nič prizadeti. Njim, ki so do sedaj pošteno in za celoto plačevali, nismo
               odvzeli nič več, kakor prej. Se pravi, da smo v bistvu samo zajeli povsod tam, kjer
               je treba zajeti.</p>
               <p>In to je funkcija davčne uprave in tu mislim, da se da marsikaj potegniti v
               proračun. Seveda pa je tudi res, da se da marsikaj iz proračuna črtati, s tem da je
               pa to bistveno bolj naporno. Jaz se strinjam, da gospod minister za finance bi
               verjetno mnogo raje videl, da bi bil rebalans proračuna nižji, kot pa je bil sprejet,
               vendar en človek se pač proti mnogim ne more postaviti zaradi tega, ker ti mnogi
               imajo veliko interesov, ki so pokriti z dvema milijonoma ozadja in razumem, da ni
               mogel doseči, da bi se že v tem letu odhodki na posameznih postavkah lahko bistveno
               znižali.</p>
               <p>Jaz bi res predlagala, da če že drugega ne, bi bilo lepo slišati, da bi vlada rekla,
               da z davčno reformo ne bomo čakali do volitev leta 2008, ker potem te davčne reforme
               ne bo, zlasti zaradi tega, ker vse nesimpatične ukrepe, in to zagotovo je
               nesimpatični ukrep sprejem zakona o davku na premoženje in zakona o davku na luksuz,
               je treba sprejemati takoj po začetku mandata. To ne zaradi tega, ker sem jaz
               opozicija, pa vam nekaj slabega govorim, ampak zaradi tega, ker je to praksa povsod.
               Po celem svetu, kamorkoli pridete, najprej se obljublja znižanje davkov, gospod Bush
               je to zmeraj delal in potem jih rahlo dvigne ker seveda je treba svoje proračunske
               primanjkljaje pokrivati. On ima sicer možnost vleči denar še od kje drugje, ampak mi
               pač te možnosti nimamo, zato je treba davke uvajati tam, kjer jih še ni.</p>
               <p>Jaz bom seveda če že zaradi drugega ne, ker sem pač v opoziciji, ta zakon podprla.
               Mislim pa, da je dobra spodbuda za to, da bi v koaliciji in vlada, ki resno misli na
               to, da bo reformirala našo davčno politiko, da to tudi čim prej stori. Se pravi, da
               imamo septembra ali pa oktobra že cel paket davčnih zakonov, ki se jih bo na novo
               sprejemalo ali pa spreminjalo.</p>
               <p>Prepričana sem, da boste in ne dvomim v to, ta zakon uspešno, kot že mnogo drugih,
               zavrnili ali pa mnogo drugih sprejeli, da bo ta zakonodaja taka, da bo davek na
               izplačane plače v roku štirih do petih let ukinjen. Takrat bom jaz seveda z veseljem
               in brez kakršnegakoli protesta glasovala za tako zakonodajo. Hvala.</p>
            </sp>
            <sp xml:id="SDZ4-Redna-08-2005-07-14.sp256">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Jožef Horvat. Naslednji bo gospod poslanec
               Bojan Starman.</p>
            </sp>
            <sp xml:id="SDZ4-Redna-08-2005-07-14.sp257">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovani
               gospod minister s sodelavko, spoštovani predlagatelji zakona! Predlog zakona o
               prenehanju zakona o davku na izplačane plače in stopnji davka za leto 2006 po mojem
               trdnem prepričanju ni primeren za nadaljnjo obravnavo.</p>
               <p>Zakon o davku na izplačane plače je bil sprejet v letu 1996 in uveljavljen s 1.
               julijem istega leta. Z zakonom se je uvedla obveznost delodajalcev oziroma oseb, ki
               izplačujejo plače, da od izplačanih bruto plač obračunajo in plačajo davek. Davek se
               obračunava po stopnji, ki je odvisna od zneska posamezne bruto plače in je
               progresivna. Posebej zasebni sektor ves čas ta zakon ostro kritizira, posebej
               delodajalci v delovno intenzivnih panogah. Je pač tako, da je najlažje pobirati davke
               tako, da se, po domače rečeno, usedeš na plačo. In tu je izvirni greh. Izvirni greh
               je torej v tem, da obstoječi zakon sploh imamo. Ukinitev davka na izplačane plače je
               za delodajalce všečna, predvsem z vidika konkurenčnosti in še s kakšnih drugih
               vidikov. Seveda pa, če je predlagatelj izrekel A, bi pričakoval, da bo izrekel tudi
               korekten in strokoven B. B pa pomeni, kako izpolniti nekaj desetmilijardno luknjo v
               državnem proračunu. Namenoma ne bom omenjal in navajal številke, ker nisem delal
               simulacij ali projekcij. Dati vladi samo navodilo, da mora delovati restriktivno, je
               po mojem mnenju, žal, premalo. Po tej logiki bi lahko predlagali zmanjšanje
               kateregakoli drugega davka, bili bi zelo všečni davkoplačevalcem, državljankam in
               državljanom, vladi pa bi naročili restriktivnost. Žal se ta enačba ne izide, torej
               ostaja neenačba.</p>
               <p>Zakon o davku na izplačane plače je doživel rahlo spremembo tudi v lanskem letu na
               osnovi dogovora o politiki plač v zasebnem sektorju v obdobju 2004-2005. Podpisniki
               dogovora so upoštevali tudi sprejeto obvezo vlade Republike Slovenije, da bo še v
               prvem polletju 2004 predlagala in si tudi prizadevala za čimprejšnji sprejem sprememb
               in dopolnitev zakona o davku na izplačane plače tako, da bo spodnji prag obdavčenih
               plač določen na ravni 165.000 tolarjev. To se je res zgodilo, in sicer 1. septembra
               2004. Vendar naj dodam, da se je z vidika delodajalcev pozitiven efekt te davčne
               spremembe izničil, saj so delodajalci na osnovi omenjenega dogovora morali plače
               uskladiti za najmanj 5.000 tolarjev; tega se vsi še dobro spomnimo. Tako tudi za
               delovnointenzivne panoge efekta, žal, ni bilo. Sam sem to občutil na lastni koži
               oziroma na konkretnih podatkih gospodarske družbe, v kateri sem bil odgovoren za
               izračun plač za skoraj 5.000-članski kolektiv. Vem, da ne gre mešati davkov in plač.
               Neto efekt omenjenega dogovora z vidika stroškov dela je enak nič.</p>
               <p>Po mojem mnenju je davčni sistem treba reševati celovito. Parcialne rešitve so sicer
               lahko na prvi pogled sprejemljive in všečne, ne morejo pa prispevati k stabilnemu
               davčnemu sistemu.</p>
               <p>Lansko leto sem pričakoval, da bo napovedana sprememba davka na izplačane plače šla
               v smeri ukinitve tega davka. Bila bi ne nazadnje tudi dobra predvolilna poteza.
               Namesto, da bi predlagan zakon predlagateljev, s prvopodpisanim mag. Milanom M.
               Cviklom podprl, bom raje počakal na vladni predlog celovite davčne reforme in reforme
               srednjeročnega prestrukturiranja proračuna. Hvala lepa.</p>
            </sp>
            <sp xml:id="SDZ4-Redna-08-2005-07-14.sp258">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Bojan Starman, potem bo na vrsti gospod Sok.
           </p>
            </sp>
            <sp xml:id="SDZ4-Redna-08-2005-07-14.sp259">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci! Mislim, da je
               predlog, ki ga imamo na mizi, če drugega ne, neresen, saj ne predvideva, na kakšen
               način bi se ta izpad dohodka v naslednjih dveh in naslednjih letih tudi pokril.
               Mislim, da je to nujno potrebno, še posebej, če ugotovimo, kakšna je bila naša
               razprava o rebalansu proračuna, kjer smo ugotavljali, da je sredstev za razvoj v
               proračunu bistveno premalo. Povem lahko, da smo na koncu z rebalansom sprejeli vseh
               investicijskih sredstev, direktnih investicij in nakupov za 82 milijard dolarjev in
               za 88 milijard investicijskih transferov. Če bi tukaj odpadlo 40 milijard v proračunu
               v naslednjem letu ali 45, kakršenkoli bi že bil ta izračun, ne more izpasti
               pravzaprav nikjer drugje kot pri investicijah. Mislim, da je razprava, kot so jo
               pričeli gospod Horvat in Pečanova veliko bolj konstruktivna, ker najprej je potrebno
               pripraviti pogoje, da ukinemo davek na plačilno listo in mogoče še kakšen drug davek.
               Prihajam iz gospodarstva in sem bom zelo zelo zavzemal in trudil, da bo do tega tudi
               prišlo in da se bo gospodarstvo razbremenilo. Pa ne samo tega davka, tudi drugih kot
               sem omenil.</p>
               <p>V naši javni porabi, če vzamem podatke iz lanskega leta, ko smo imeli 2.683 milijard
               prihodkov od skupne javne porabe, smo iz dohodnine in davka na dobiček nabrali 506
               milijard tolarjev in 899 milijard tolarjev smo dobili za prispevke in za socialno
               varnost in dodatnih 117,6 iz dohodnine. To je kar 57,6% ob celotnih 2.683 milijard.
               Mislim, da je pobiranje takega deleža iz naslova plač in zaslužka veliko in to nas
               postavlja na zadnje mesto v konkurenčni sposobnosti naše Slovenije. Zato je potrebno
               nujno te stvari spremeniti.</p>
               <p>Če pogledamo v strukture naše obdavčitve, kjer vidimo, da je naša potrošnja
               obdavčena približno z 24%, naše plače so obdavčene s 43%, kapital je obdavčen s 24%,
               je povsem jasno, da prostora pri obdavčitvi plač ni in da je tukaj treba iti samo
               nazaj in te obdavčitve zmanjšati. Tudi obdavčitve na potrošnji, mislim, da se ne bi
               mogle spreminjati v katerokoli smer, ker drugače bi bila že vprašljiva naša
               konkurenčnost, seveda pa je vprašanje obdavčitve kapitala na tak ali drugačen način.
               Tukaj pa mislim, da so določene rezerve.</p>
               <p>Druga stvar, ki se pa meni zdi zelo pomembna, pa je, da smo mi ustvarili ogromen in
               neproduktivni aparat, ki je predrag. Mi bomo morali narediti in se lotili strukturnih
               reform, kako znižati našo javno porabo. Mislim tukaj, da imamo zelo neproduktivno
               sfero šolstva, zdravstva, ki je predrago. Če pogledamo samo številko, v lanskem letu
               smo plačali za plače 107 tisoč zaposlenih v zdravstvu in šolstvu in socialnem
               skrbstvu in 49 tisoč 400 zaposlenimi v javni upravi, kar je 152, 153 tisoč, več kot
               700 milijard tolarjev. To so zneski samo za plače in tukaj bo potrebno seveda nekaj
               premikov narediti v racionalizaciji v vseh teh javnih organih in javnih službah, ker
               vidimo, da bomo kmalu postali kot država sama sebi namen. Seveda pa naša država ni
               konkurenčna, ker na neki način smo v situaciji, ko porabljamo več in se zajedamo v
               našo substanco. Premalo je sredstev za investicije in razvoj. Predvidevam in upam, da
               bo davčna reforma dejansko zagledala luč sveta prej, kot so nekateri menili, ker
               nujno je potrebna zelo hitra in čim bolj strokovna, seveda na podlagi analiz narejena
               analiza in strukturne spremembe na strani prihodkov kakor tudi na strani odhodkov
               našega proračuna in javne porabe.</p>
               <p>Podpiral bom vse te stvari, da se bodo te stvari čim hitreje zgodile. Mogoče bomo
               tudi priča temu, da se bo davek na plačilno listo ukinil prej, kot računamo in upam,
               da se bo to zgodilo. V teh prizadevanjih bi pa rad povedal, da bomo pritiskali na
               vlado in pričakujemo od nje res čim hitrejše in čim bolj celovite rešitve, vendar pa
               na tak način, kot smo predlagani zakon dobili, kljub temu in veliki želji, ga ne
               morem podpreti. Bom pa podpiral vse aktivnosti v smeri, da se javna poraba zniža in
               da se davki v naši državi znižajo, ker le na ta način bomo postali bolj konkurenčni
               in začeli ustvarjati večjo novo vrednost. Edino na tak način lahko povečamo svoj
               standard. Hvala lepa.</p>
            </sp>
            <sp xml:id="SDZ4-Redna-08-2005-07-14.sp260">

               <speaker>PODPREDSEDNIK DR. MARKO PAVLIHA:</speaker>

               <p>Ja, gospod Cvikl. Replika.</p>
            </sp>
            <sp xml:id="SDZ4-Redna-08-2005-07-14.sp261">

               <speaker>MAG. MILAN M. CVIKL:</speaker>

               <p>Jaz sem bil napačno razumljen, bi v skladu s 17. členom na kratko odgovoril v repliki
               nekaterim poslancem, predvsem pa nazadnje gospodu poslancu, ker je rekel, da nismo
               predlagatelji povedali in ne vemo, od kod bi vzeli, razpravljavce, predlagatelje.
               Dovolite, lahko?</p>
            </sp>
            <sp xml:id="SDZ4-Redna-08-2005-07-14.sp262">

               <speaker>PODPREDSEDNIK DR. MARKO PAVLIHA:</speaker>

               <p>Prosim, govori samo mag. Cvikl.</p>
            </sp>
            <sp xml:id="SDZ4-Redna-08-2005-07-14.sp263">

               <speaker>MAG. MILAN M. CVIKL:</speaker>

               <p>Smo predlagatelji in nobenega drugega predlagatelja ni, razen če ste vi, gospod
               Tanko, gospod Sok, pardon, se opravičujem. Zaradi tega davka bo v gospodarstvu ostalo
               80 milijard več. Če bo 80 milijard šlo v dobiček, bo zaradi tega prihodkov 20
               milijard iz naslova dohodka od pravnih oseb. Če bo pa 80 milijard šlo v plače, v
               porabo, bo pa iz naslova dohodnine ali drugih trošarin in podobnega vsaj 30 milijard
               prihodkov več. To je prvi učinek.</p>
               <p>Drugi učinek. Ker bodo stroški nižji, se bo lahko zaposlovalo več ljudi. Če se bo
               zaposlovalo več ljudi, bo višja gospodarska rast. Predpostavimo, da bo gospodarska
               rast za polovico višja od tistega, kar vlada pravi, da bo višje glede na povprečje
               gospodarske rasti. Vlada pravi, da bo to 3%, jaz pa vzamem samo polovico od 3%, to je
               1,5%. To je 90 milijard dodatnega bruto domačega proizvoda. Ker je ta obdavčen v
               Sloveniji s 45%, je to dodatnih približno 42 milijard prihodkov v javne finance. Tako
               se ta zgodba zapre. Če seveda vlada želi razumeti, da je ta zakon pravzaprav edini
               zakon, ki ga bodo lahko uveljavili v svojem mandatu. Vse drugo je očitno, glede na
               diskusije, ki so med samimi predlagatelji, strateškimi sveti, nemogoče.</p>
               <p>In še zadnji stavek v repliki. Zakaj smo to predlagali? Predlagali smo na pobudo
               samega strateškega sveta. Ko je gospod Damjan predstavljal enotno davčno stopnjo, smo
               bili na njegovi predstavitvi in potem smo povedali gospodu Damjanu, da bolj enostavno
               bi bilo, da namesto enotne davčne stopnje uvedete ukinitev davka na izplačane plače.
               Je rekel, da bo sam predlagal predsedniku vlade in gospodu Bajuku. Mi smo čakali 14
               dni, nič ni bilo in smo napisali zakon. Vzemite ga, posvojite ga, raztegnite ga na
               celoten mandat, vendar ne reči, da zakon ni strokoven. Če je pa zakon nestrokoven, se
               pa čudim, kaj delajo strokovne službe predsednika državnega zbora, da so sploh
               dovolile proceduro v zakonu. Potem seveda je tukaj nekaj narobe. Zato, gospodje
               poslanci, poslanke, zakon ima svojo logiko.</p>
            </sp>
            <sp xml:id="SDZ4-Redna-08-2005-07-14.sp264">

               <speaker>PODPREDSEDNIK DR. MARKO PAVLIHA:</speaker>

               <p>Gospod Cvikl, tri minute so mimo.</p>
            </sp>
            <sp xml:id="SDZ4-Redna-08-2005-07-14.sp265">

               <speaker>MAG. MILAN M. CVIKL:</speaker>

               <p>... Hvala lepa.</p>
            </sp>
            <sp xml:id="SDZ4-Redna-08-2005-07-14.sp266">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Replike na repliko ne bom dovolil. Vabim k besedi gospoda Soka, potem bo
               pa že kar na vrsti gospod Kovačič, glede na to, da drugih poslancev ni, razen če se
               ne bo kdo pojavil.</p>
               <p>Gospod Sok.</p>
            </sp>
            <sp xml:id="SDZ4-Redna-08-2005-07-14.sp267">

               <speaker>ALOJZ SOK:</speaker>

               <p>Hvala lepa. Spoštovani predsedujoči, kolegice poslanke in poslanci, spoštovani
               gospod minister! Če bi vi delali to, kar ste sedaj govorili, kolega Cvikl, potem bi
               Liberalna demokracija še vedno bila na oblasti in ne bi imeli te križe v stranki, o
               katerih lahko danes beremo v vseh slovenskih medijih. Vsak dan pišejo o tem, kje ste
               in kaj ste se zmenili in tako naprej. Iz tega razloga je ta zakon lahko za širšo
               javnost zelo všečen in tudi nam je predlog všeč in se strinjamo, da ta davek bo
               potrebno odpraviti. In tudi minister je napovedal, da vlada dela na tem, da
               pripravlja celovito davčno reformo in da pripravlja prestrukturiranje proračuna,
               vendar tako z enim zamahom sedaj v tem trenutku tega ni možno storiti. Mogoče bi bilo
               dobro, če bi ob tem zakonu vi predlagali še kakšen zakon, ki bi imel tri člene in bi
               se glasil zakon o varčevanju. To je nujno potrebno. Veliko bolj me je prepričala
               razprava poslanskega kolega Horvata, kot opozicijskega poslanca, kot pa ti vaši, bom
               rekel, tako nekako za lase privlečeni argumenti. Če vas spomnim na razpravo ob
               rebalansu, vlada je morala pokriti 70 milijard prevzetih obveznosti in potem
               ustvariti te milijarde in pokriti nekatere zadeve, ki ste jih zapustili, samo na
               področju plač učiteljev je bilo potrebno zagotoviti 19 milijard, kot da ne bi vedeli
               na začetku leta, koliko je potrebno nameniti denarja za plače učiteljem. In to, kar
               sedaj govorite, je seveda milo rečeno, ne morem uporabiti druge besede kot
               sprenevedanje in pa nabiranje političnih točk. V tem trenutku to enostavno ni možno
               uresničiti, ker ni možnosti. Se pa vsi skupaj zavedamo in vemo, da bo potrebno v
               bodoče veliko več narediti na področju varčevanja, zniževanja, sploh davkov, ki so
               problem v Sloveniji, potem pa tudi na področju pobiranja davkov in prispevkov, kot je
               povedal poslanski kolega Horvat. Vlada se nedvomno tega zelo zaveda. Kljub tem
               primanjkljajem, s katerimi smo se ob rebalansu soočili, pa moramo priznati, da je
               vlada naredila veliko. Zmanjšala je proračunski primanjkljaj, kar je zelo pomembno za
               prevzemanje evra, in to je naša skupna zaveza, z začetkom leta 2007. Vlada je tudi
               prvič upoštevala to, da je potrebno povečati sredstva za občine, prej smo bili priča
               štiri leta, da se je občinam z zakoni nalagalo vedno nove in nove obveznosti.
               Prejšnja vlada ni imela posluha za to, ta vlada se je tega lotila odgovorno in je
               sredstva za občine povečala. Vlada je tudi rešila en velik problem, ki se vleče skozi
               daljše obdobje, in sicer je zagotovila sredstva po zakonu, ki so potrebna za
               delovanje obrtniškega sklada. Mogoče nekaj več kot 4 milijarde ni veliko, ampak če
               imaš 70 milijard veliko proračunsko luknjo, je to veliko denarja. Povečala je tudi
               sredstva za pravosodje in danes smo govorili o sodiščih, o delovanju sodnega sistema
               v Sloveniji. Vsi smo se strinjali, tudi vi, kolegi iz opozicije, predvsem iz stranke
               Socialnih demokratov, da naš sodni sistem ne deluje tako, kot bi moral. Na vladi je,
               da zagotovi in poskuša z več sredstvi omogočiti boljše in bolj normalne pogoje za
               delo na sodiščih. Tako je treba priznati tisto, kar je bilo narejeno. Takšnih in
               podobnih zakonov pa seveda s strani opozicije lahko v prihodnje pričakujemo še več. V
               bistvu gre za nekakšne poskuse predvsem nabiranja političnih točk. Jaz pa bi vam rad
               odgovoril, če ste vedeli, kaj je treba narediti in storiti, zakaj potem v
               dvanajstletni zgodovini vladanja nič od tega niste storili. Hvala lepa.</p>
            </sp>
            <sp xml:id="SDZ4-Redna-08-2005-07-14.sp268">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec dr. Lahovnik, ki je zamenjal gospoda poslanca
               Anderliča. Potem naj se pripravi gospod poslanec dr. Gantar, ker se gospod Kovačič
               odpoveduje razpravi. Prosim.</p>
            </sp>
            <sp xml:id="SDZ4-Redna-08-2005-07-14.sp269">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci! Sam bom omenjeni zakon o odpravi davka
               na plačilno listo seveda podprl. Podprl ga bom preprosto zato, ker javnofinančne
               razmere to omogočajo. Dejstvo je, da se letno v državno blagajno steče okoli 125
               milijard tolarjev tega davka. Neto učinek, če ta davek odpravimo, pa je vsega 75 do
               80 milijard izpada državnega proračuna. Preprosto zato, ker ta davek plačuje tudi
               država na vse javne uslužbence. In če izračunate neto učinek, boste videli, da je
               bistveno manjši in je enak tej številki, o kateri danes govorimo, to je največ 80
               milijard tolarjev. Treba je tudi upoštevati, da se z odpravo davka na plačilno listo
               poveča konkurenčnost gospodarstva, kar bi zelo ugodno vplivalo na gospodarsko rast.
               Iz tega naslova bi se povečala tudi zaposlenost v Sloveniji in iz tega naslova bi se
               povečali tudi davčni prihodki. To pomeni, da bi bil dejansko neto učinek - ko
               govorite o izpadu, za koliko bi bilo manj denarja v državnem proračunu. Ni res! Ni
               res, zaradi višje konkurenčnosti, večje zaposlenosti, kar bi se odražalo tako v več
               plačanih prispevkih za socialno varnost, več plačanih davkih in če hočete, v manjših
               transferjih za brezposelnosti bi bil ta učinek bistveno manjši, kot danes tu
               govorite. Dejstvo je tudi, kot je bilo že rečeno, da bi iz tega naslova, če drugače
               ne, več davka plačala tudi podjetja. In če hočete, bi se povečale tudi neto plače in
               iz tega naslova tudi javna poraba oziroma prilivi od davka na dodano vrednost. To so
               dejstva. In to je treba pač izračunati in boste videli, da je učinek bistveno manjši.
               Ne vem, čemu se čudite, gospod minister za finance. Včasih je treba tu in tam tudi
               kaj izračunati.</p>
               <p>Dejstvo je, ko omenjate prejšnjo vlado, da je prejšnja vlada dvignila prag, ki je
               bil za obdavčitev z davkom na plačilno listo, s 130.000 na 165.000 tolarjev bruto. S
               tem je razbremenila tiste delovno intenzivne dejavnosti, ki so se soočale z izzivi
               prestrukturiranja. Veste, da gre za tekstilno, usnjarsko, tudi lesno-predelovalno
               dejavnost. Zdaj se nam vsem skupaj ponuja priložnost, da razbremenimo tudi ostale
               delovno intenzivne panoge. Predvsem tiste, ki ustvarjajo višjo dodano vrednost, ki
               izplačujejo tudi temu primerno višje plače. In to vse zelo ugodno vpliva na
               konkurenčnost gospodarstva. Če je v Sloveniji delo obremenjeno v povprečju z 42%,
               kapital pa bistveno manj, če gledamo tudi efektivno obdavčitev pravnih oseb, ki znaša
               tam nekje med 17 in 18%, potem se lahko strinjamo, da je treba razbremeniti delo.</p>
               <p>Mene zelo preseneča tudi to, da ne podprete tega zakona predstavniki koalicije.
               Sklicevanje, češ, zakaj tega niste že v minulih 12 letih nekaj naredili. To pomeni,
               da vam sploh ni treba nič več narediti. Vedno se lahko sklicujete na to, saj bi nekaj
               pa že moralo biti narejeno, pa še ni bilo. Zakaj tega niste že v preteklosti
               naredili? To je lahko vedno potem argument in lahko gremo vsi skupaj domov in smo vsi
               srečni. Ampak življenje bo teklo naprej, Slovenija ima novo vlado in ima tudi novo
               opozicijo, ki je predlagala konstruktivni zakon, ki je v interesu slovenskega
               gospodarstva, ki razbremenjuje delo, povečuje konkurenčnost gospodarstva in omogoča
               ustvarjanje novih delovnih mest. In če mislite resno, če verjamete v strategijo
               razvoja Slovenije, potem boste ta zakon podprli. Vse ostalo so seveda prazne besede
               in izgovarjanje zakaj tega zakona ne morete podpreti. Hvala.</p>
            </sp>
            <sp xml:id="SDZ4-Redna-08-2005-07-14.sp270">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca doktorja Gantarja, potem naj se pripravi
               gospod poslanec Germič.</p>
            </sp>
            <sp xml:id="SDZ4-Redna-08-2005-07-14.sp271">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod minister, spoštovane kolegice in
               kolegi. Najprej bom rekel to, da sem upal na mogoče malo manj politično zaostreno
               razpravo in zavrnitev s strani ministra Bajuka, čeprav je nisem pričakoval. Upal sem.
               Ampak kljub vsemu bi ga zelo pozdravil med nami, ker je eden izmed redkih ministrov,
               ki vsaj pride. Veliko zakonov smo sprejemali, dajali smo, obravnavali, pa nismo imeli
               ministrov in s tega vidika in me veseli, da ga imam in da ga lahko direktno tudi
               nagovorim.</p>
               <p>Bom začel s tem, kjer je končal kolega Matej Lahovnik. Kaj smo mi delali 12 let? Jaz
               sem bil seveda takrat, ko se je zakon sprejemal, tudi v vladi. In razmere so bile
               takrat drugačne. Poročilo oziroma mnenje vlade pravi, da je edini razlog povečevanja,
               uvedbe tega davka zmanjševanje prispevne stopnje. To je bil eden izmed razlogov,
               vendar ne zadnji in edini. Spomnim se dobro teh razprav. V tedanjem obdobju
               gospodarskega razvoja Slovenije, v tranziciji, smo imeli opravka z visoko rastjo
               plač. Plače niso imele "naravnega sovražnika". Če smo želeli umiriti inflacijo in
               rast plač, je bil to eden od mehanizmov, s katerim se je postavilo vsaj delno mejo
               previsoke ali pa prehitre rasti plač. To je bi eden izmed dodatnih, ne bom rekel
               znova edini razlog, vendar tudi ta premislek je bil v igri. In danes seveda ta razlog
               nikakor več ne igra nobene vloge. Danes seveda so razmere drugačne, danes je vloga
               intelektualnega in visoko plačanega dela bistveno večja, kot je bila tedaj, čeprav je
               minilo tako rekoč manj kot deset let. Danes je ta davek problematičen predvsem s tega
               vidika, ne samo s tega razbremenjevanja, nizko plačanih delovnih mest, ampak predvsem
               z vidika obremenjevanja visoko strokovnih intelektualno zahtevnih del. Mi smo
               napoved, da ukinemo ta davek, najavili. To obljubo izpolnjujemo, tudi ko smo v
               opoziciji, na konstruktiven način. Če mislite, da je ta davek treba odpraviti, vi
               verjetno mislite tako, če mislite, da so ti roki prekratki, potem mislimo, da jih je
               tudi moč raztegniti. Nobenega razloga ne bi bilo, da ne bi te roke tudi raztegnili na
               tri, mogoče celo štiri leta, ampak mislim, da bi z vidika javnofinančne situacije šlo
               na dve ali tri leta, da bi se lahko to zgodilo.</p>
               <p>Rekel bi samo to, da je treba gledati v kontekstu davčne reforme. Vse davčne
               reforme, tako imenovana globalna, radikalna, ki naj bi pripeljala do enotne davčne
               stopnje, to je sedaj že tako ali tako postavljeno na stran, kot druga
               inkrementalistična, postopna reforma, obe predvidevata ukinitev tega davka.</p>
               <p>Torej sprejem tega zakona v nobenem primeru ne more biti napačna odločitev. Odločiti
               bi se morali v kakšnem času, kako hitro ga razgradimo ali odpravimo. Sam menim, da je
               potrebno dejansko začeti z njegovo odpravo takoj in s tem dati tudi pozitivni signal
               gospodarstvu in tudi nekoliko prihajajoči gospodarski rasti, kot vse kaže. To bi
               zanesljivo to pomenilo. Predvsem me skrbijo zadeve v zvezi z davčno reformo. To je
               bila velika tema te vlade. In tej temi smo prisluhnili predvsem zaradi tega, ker tudi
               sami menimo, da povsod nismo imeli najbolj srečne roke. Jaz samo razpravo o enotni
               davčni stopnji ocenjujem kot zelo pomembno za Slovenijo, čeprav ne verjamem, da bo
               kdaj prišlo do nje, pa mislim, da je razkrila celo vrsto zelo pomembnih gospodarskih
               pa tudi drugih dilem in vprašanj, o katerih se je treba pogovoriti. S tega vidika to
               razpravo pozdravljam in večina teh razprav bo nekoč pripeljala do nekega rezultata.
               Vendar tudi ta mala reforma, ki naj bi jo pripravila skupina prof. Kranjca, kaže na
               nek razmeroma nesrečen konec. Dejstvo je, da se povsem strinjam, da je treba, da mora
               iti nekdo z rdečim svinčnikom čez seminarsko nalogo, ki smo jo mi napisali, verjetno
               res ni vse dobro, verjetno je treba kaj popraviti, ampak to, kar sem slišal v zadnjih
               dneh, ne vem, pri čem smo. Jaz sem prepričan, gospod minister, da glede na to, da smo
               sedaj julija, vi ne boste mogli prinesti v ta parlament niti najmanjših sprememb, ki
               bi kaj pomenile za davčno reformo v tem letu. In na ta način vas mi celo rešujemo in
               vam dejansko omogočamo, kot je malo ironično menil kolega Potrč. Spremenite zakon, da
               je primerna osnova, povejte, da je treba amandmirati, da je treba spremeniti roke in
               postopek oziroma postopnost te odprave. Mislim, da večina v LDS, vsaj za sebe trdim,
               temu nikakor ne bo nasprotovala, mi bomo to celo podprli. Mislim, da je dosti
               razlogov za to, da se ta zakon jemlje predvsem kot konstruktivni poskus in prispevek,
               da se nekaj naredi na tej zadevi. Da ne gre za vprašanje prestiža ali rivalstva in da
               mora biti jasno nam vsem, da davčna reforma ne bo šla samo skozi s tem, da ene davke
               ukinjamo ali zmanjšujemo in uvajamo nove, četudi so še tako potrebni, dobri in tako
               naprej, kot luksuz, premoženje in tako naprej. Vsaka davčna reforma v Sloveniji in
               tudi drugod v državah s podobnim davčnim sistemom in razvojem bo morala pomeniti tudi
               določeno krčenje in prestrukturiranje proračunskih izdatkov. Brez tega davčne reforme
               ni, ne velike, ne male. Take korake mora vlada delati na začetku, ne pa proti koncu
               mandata. Proti koncu mandata jih ne boste delali. Sedaj pa vam mi, mogoče v svoji
               naivnosti, celo pomagamo, da bi lahko res kaj storili. Hvala lepa.</p>
            </sp>
            <sp xml:id="SDZ4-Redna-08-2005-07-14.sp272">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Germiča, potem bo na vrsti gospod Gulič.
           </p>
            </sp>
            <sp xml:id="SDZ4-Redna-08-2005-07-14.sp273">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Danes je bilo tukaj rečeno, da je
               predlagatelj z zakonom naredil korak A, ni pa naredil koraka B. Mislim, da temu ni
               tako, kajti korak B, če smo prebrali vse, kar je v tekstu zapisano pred samim
               besedilom členov, lahko v točki 3, Finančni in drugi učinki, natančno ugotovite, kaj
               je ta korak oziroma kakšna je ta ocena tega koraka A.</p>
               <p>Ko sem prebiral odgovor vlade Republike Slovenije in njeno stališče v zvezi s tem
               zakonom, prav gotovo ni moči reči, da je ta korak B narejen s strani vlade, kajti
               razen nekako historiata in pregleda usode tega davka skozi zgodovino v tem tekstu in
               opozorila v tem tekstu ni bilo zaslediti tega, kar bi od vlade bilo potrebno
               pričakovati, glede na jasne finančne in druge učinke, ki jih predlagatelj utemeljuje
               v predlogu zakona. To pa je, kar je bilo danes že velikokrat rečeno, da teh sredstev,
               ki bi jih vrnili v spodbujanje konkurenčnosti gospodarstva, v nove zaposlitve,
               delovna mesta, nikjer ni ovrednotenih, na kakšen način bi se s strani vlade
               argumentirano zavrnilo, zato da bi ta argument, ki govori, da je izpad proračuna za
               117,9 milijard tisto, kar utemeljuje zavrnitev tega zakona.</p>
               <p>Tu bi tudi sam želel opozoriti na dejstvo, da pogrešam tudi to kooperativnost v
               iskanju skupne rešitve pri zagati izhoda iz sprememb davčne zakonodaje. Kajti tudi ko
               spremljamo različne predloge strateškega sveta, skupine za prenovo davčnega sistema,
               dobivamo skozi medije vrsto informacij, medtem ko s strani vlade samo nekako
               napovedi, kaj se bo zgodilo. Tu bi se dotaknil tudi današnjega članka v Financah, v
               katerem piše, da naj predsednik vlade zelo dobro premisli danes. Mogoče to leti ravno
               na današnjo diskusijo o tem zakonu, kajti pri alinejah, ki jih je šest - tu bi omenil
               samo tri manjše, gospodarska rast, upad naložb, rast pesimizma podjetnikov -, bi to
               mogoče bil, gospod finančni minister, apel vam, da dobro premislite danes o tem, da
               bi bilo morda dobro podpreti ta zakon, ki bi te negativne trende, ki se dogajajo,
               lahko obrnil v pluse. Želim si, da bi to priložnost, ki je danes dana s strani
               opozicije, izkoristili v izjavah predsednika vlade, ki je dejal, da bo dobre predloge
               opozicije podpiral. To dobro voljo, ki je bila izkazana s strani opozicije s
               predlogom tega zakona, pokažite tudi vi, tako kot ste jo s strani vlade pokazali
               včeraj, in se temeljito lotite tega zakona v smislu tega, da bomo negativne trende,
               ki se nam dogajajo v zadnjem času, obrnili v pozitivne. Hvala lepa.</p>
            </sp>
            <sp xml:id="SDZ4-Redna-08-2005-07-14.sp274">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Guliča. Potem pa je na vrsti gospod
               poslanec Milan Petek.</p>
            </sp>
            <sp xml:id="SDZ4-Redna-08-2005-07-14.sp275">

               <speaker>ALEŠ GULIČ:</speaker>

               <p>Spoštovane kolegice in kolegi, cenjeni predsedujoči! Spregovoril bi bolj o
               sprejemanju tega zakona, ne o samem zakonu. Zakon je bil seveda pripravljen skrbno in
               z vso resnostjo in tako je bil tudi predlagan. Glede na to, da ste tudi razpravljavci
               pravzaprav iz vseh političnih opcij ugotavljali, da je treba nekaj spremeniti in da
               je vendar ukinitev tega zakona potrebna v nadaljnjih letih, seveda ne mogoče v enem
               ali dveh, je potem na nek način malo nerazumno, da se koalicija tako otepa tega, da
               bi zakon sprejela in ga dala v drugo obravnavo. Očitana je bila neresnost in
               provokacija. Tudi če je tako, v tem zakonu je vendar toliko dobrega, da se ga splača
               vzeti, posvojiti in potem popraviti. Če pogledamo, da smo včeraj sprejemali zakon o
               ukinitvi protikorupcijske komisije in spravljanje gospoda Kosa v položaj
               "arbeitsloss" ali pa "arbeitsverbot", potem ne vem, zakaj danes ne bi sprejeli tega
               in ga potem amandmirali. Zato smo tukaj, da popravljamo in dopolnjujemo. Tudi gospod
               Bajuk, čeprav se tako prešerno nasmiha, bi pravzaprav lahko zastavil svojo besedo,
               saj gre to konec koncev tudi njemu v prid.</p>
               <p>Ne bom končal z ne vem kakšnimi pozivi, ampak lahko si vzamemo za zgled tudi kakšno
               državo, kjer davkov sploh ni, pa to rešujejo na kakšne druge načine ali pa so zelo
               majhni. Ampak to so pravzaprav vse fantazije in iluzije. Zdaj živimo iz drugačnega
               sveta, iz drugačnih korenin in iz drugačnih osnov. Očitanje, da kaj ni bilo storjeno,
               je popolnoma brezpredmetno. Zaradi tega, ker na nek način govori o tem, zakaj niste
               želi, preden ste sejali. Nekatere stvari v tem svetu imajo pač svoje zakonitosti.
               Država brez davkov je pa edina na svetu, ki jo poznam, NSK.</p>
            </sp>
            <sp xml:id="SDZ4-Redna-08-2005-07-14.sp276">

               <speaker>PODPREDSEDNIK DR. MARKO PALIHA:</speaker>

               <p>Hvala lepa. K besedi vabim gospoda poslanca Milana Petka, potem pa je na vrsti gospod
               poslanec Hvauc.</p>
            </sp>
            <sp xml:id="SDZ4-Redna-08-2005-07-14.sp277">

               <speaker>MILAN PETEK:</speaker>

               <p>Hvala, predsedujoči. Jaz moram povedati, da nič ne dvomim v fizično in psihično
               sposobnost gospoda ministra, to je dokazal s tem, ko nam je, mislim da, 48 ur sledil
               in sodelovalo na seji odbora za finance, ampak malo dvomim, če je razlog, ki ga je
               gospod Gantar navedel, torej pohvala, da je tukaj tisti ta pravi. Meni se bolj zdi,
               da nekako ne zaupa svojemu sekretarju, ki bi lahko namesto njega tukaj sedel, po
               mojem je s temi zadnjimi dejanji, kako je komentiral odločbo, ki še ni bila javna,
               kako je "popljuval" ali pa zavrnil predlog gospoda Kranjca, tisti razlog, da gospod
               minister raje tu sedi in posluša to, kar mi danes razpravljamo. Upam da ni tako, da
               je njegova želja iskrena, to je sodelovati v tej razpravi.</p>
               <p>Tudi meni se zdi, da je pravzaprav nerazumljivo stališče vlade, ki tako pasivno
               pravzaprav reagira na ta predlog zakona. Ko bereš ta dokument, ki ste ga nam poslali,
               torej vsem poslancem, ni tudi nobene soli, tu je navajanje nekih dejstev, prepisano
               tisto, kar je v naši razlagi napisano, neke številke o tem, kako se je zakon
               spreminjal. In čisto nič drugega, nič vašega, nič takega, kar bi reklo, saj pa imate
               vsaj delno prav ali pa bi lahko to spremenili ali pa bomo mi spremenili, ampak ste v
               dveh točkah napisali, da pač je razlog, ki ga je gospod Germič citiral 117.9
               milijard, kar seveda ni točno, še to ni točno, ampak je 123 milijard v tem trenutku
               pa še nekaj, in pa, da pač tega zakona ne podpirate. To je tisto, kar bega. Vi ste se
               že v a priori in v naprej odločili, da boste ta zakon zavrnili, ne boste ga
               komentirali, ne boste se z njim ukvarjali, ker imate neke svoje rešitve. Teh rešitev
               pa ni, te rešitve čakamo, čakamo, vi se med seboj prepirate, počitnice bodo, proračun
               bi morali dati na mizo, pa ne bo nobenega vašega predloga na mizi, da bi rekli, "je
               za prijeti nekaj, kar je Liberalna demokracija dala, bomo skušali toliko spremeniti,
               da bo tudi za nas uporabno in da bo za nas znosno in da bo državni zbor lahko tudi
               popravljen zakon lahko sprejel". Zakaj ga niste dopolnili s tem, da bi to lahko
               delali namesto dveh let, kot mi predlagamo oziroma v dveh letih, delali tri leta,
               zakaj niste dali predlogov, kako bi pravzaprav en del tega davka lahko tudi
               spremenili oziroma en del od tega predloga zakona spremenili. To je tisto, kar,
               gospod minister, bega vse nas, ki verjetno na tej strani pričakujemo od vas konkreten
               odgovor v zvezi s tem.</p>
               <p>Mislim, da smo receptov ponudili dosti, mislim, da smo povedali, kaj so razlogi, in
               vse, kar bi jaz še naprej povedal, bi bilo pravzaprav nepotrebno. Hvala.</p>
            </sp>
            <sp xml:id="SDZ4-Redna-08-2005-07-14.sp278">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Srečka Hvauca, potem pa naj se pripravi
               gospod Franc <stage>(Feri)</stage> Horvat.</p>
            </sp>
            <sp xml:id="SDZ4-Redna-08-2005-07-14.sp279">

               <speaker>SREČKO HVAUC:</speaker>

               <p>Hvala lepa, gospod podpredsednik. Jaz mislim, da uvodna razprava mojega kolega Petka
               nikakor ni bila v kakršnikoli povezavi z vsebino tega današnjega predloga zakona, in
               bi jaz prosil, da kolegi upoštevate pravila, gospod predsedujoči pa tudi, da ne
               dopuščate razprave o temi, ki ni na dnevnem redu. Še enkrat hvala lepa. No, jaz se bi
               zahvalil tudi za, bi rekel, eno zelo enostavno formulo, ki sem jo danes slišal, kako
               v tej državi dvigniti gospodarsko rast. Jaz sem pravzaprav kljub svojemu skromnemu
               ekonomskemu znanju zelo presenečen, da obstajajo tako enostavni recepti, ampak ne
               vem, zakaj, če je to tako enostavno, nismo tega uporabili vsaj malo prej, dosti lepše
               bi nam bilo, dosti manj problemov bi imeli.</p>
            </sp>
            <sp xml:id="SDZ4-Redna-08-2005-07-14.sp280">

               <speaker>PODPREDSEDNIK DR. MARKO PAVLIHA:</speaker>

               <p>Prosim, besedo ima samo gospod Hvauc.</p>
            </sp>
            <sp xml:id="SDZ4-Redna-08-2005-07-14.sp281">

               <speaker>SREČKO HVAUC:</speaker>

               <p>Hvala, gospod podpredsednik. Torej, predlagatelji utemeljujejo sprejem tega zakona z
               všečnimi argumenti, se pravi, razbremenitev gospodarstva, večja gospodarska rast,
               ohranjanje delovnih mest in tako naprej, povečanje gospodarske učinkovitosti in tako
               dalje. To je vse lepo in prav. Ampak, jaz mislim, da ima dejansko ta zakon eno veliko
               pomanjkljivost, ker ne predvideva nadomestnih virov za izpad teh sredstev, ki so tudi
               navedena. ..<stage>/Oglašanje iz klopi./</stage>.. Varčevanje, ja seveda. Jaz prosim, da me ne
               prekinjate, ker jaz sem tudi bil tiho, ko sem poslušal razprave gospoda Cvikla in
               drugih njegovih kolegov. Položaj bi seveda bil lažji, dosti lažje bi iskali manevrski
               prostor, da bi res čim prej ukinili ta davek na izplačane plače, ki je dejansko, tako
               kot je bilo že navedeno tukaj, ena anomalija, ki ni primerljiva s tržnim
               gospodarstvom. Vendar, stanje javnih financ takšno kot smo ga prevzeli, z vsemi temi
               luknjami, o katerih so nekateri moji kolegi že govorili - o eni od takšnih lukenj se
               bomo pogovarjali tudi jutri, ko bomo potrjevali poroštveni zakon za železniške
               projekte, ki so bili ne od včeraj, ampak, ki so bili znani že leta 1999, 2001, 2003,
               ko se je podpisoval finančni memorandum z evropsko komisijo...</p>
            </sp>
            <sp xml:id="SDZ4-Redna-08-2005-07-14.sp282">

               <speaker>PODPREDSEDNIK DR. MARKO PAVLIHA:</speaker>

               <p>Prosim za mir.</p>
            </sp>
            <sp xml:id="SDZ4-Redna-08-2005-07-14.sp283">

               <speaker>SREČKO HVAUC:</speaker>

               <p>...bi verjetno bilo dosti lažje nadomestiti ta sredstva. Ker pa je stanje takšno,
               kot je, pa bo potrebno iskati neke druge ukrepe tudi bolj sistemske in širše na
               celotnem davčnem področju.</p>
               <p>Zakaj nenadoma tako velika skrb za stanje našega gospodarstva, za gospodarsko rast,
               za ugodne pogoje za delovanje tega gospodarstva? Leta 1996 je bilo več možnosti, kako
               napolniti proračun, in takrat se niste odločili, da bi, ne vem, obdavčili premoženje,
               kapitalske donose, obresti in tako naprej, ampak izključno delo, delo ki je že tako
               drago v Sloveniji, ampak ne neto plače, ampak celotni stroški dela. Zakaj delo? Kar
               me pa še bolj skrbi pri celi zadevi, je pa to, da se je - kot sem poslušal, da je bil
               to začasen ukrep, interventni ukrep in tako naprej - pomembnost in teža tega davka v
               vseh letih od leta 1996 naprej večala. Leta 1996 je delež tega davka na izplačane
               plače v bruto domačem produktu bil 0,55%. Trend se vseskozi veča, v letu 2004 je bil
               že 1,83. Enako se je dogajalo z deležem davka na izplačane plače v davčnih prihodkih.
               Leta 1996 je bilo to 1,45% in leta 2004 4,63%. Se pravi, vmes se je vseskozi večalo
               število delavcev, ki so bili v tisti skupini oziroma manjšalo število delavcev, ki so
               bili v tisti skupini, ki so bili neobdavčeni, istočasno se je pa večala efektivna
               stopnja tega davka. Sedaj pride čudežni preobrat. Od leta 1996 smo vse skozi
               povečevali delež in efektivno stopnjo, sedaj pride čudežni preobrat, ko naenkrat
               ugotovimo, sedaj je pa treba ta davek zaradi konkurenčnosti gospodarstva, zaradi ne
               vem česa vsega pa čim prej ukiniti. Čemu je prišlo do tega spoznanja? Ne vem. Jaz
               nekega poštenja, iskrenega razloga ne vidim. In po moje gre enostavno za nabiranje
               točk brez resne volje, da bi tudi dejansko bilo iz tega kaj dobrega za državo in še
               za državljane.</p>
               <p>Slišali smo, da so bile vmes tudi neke spremembe, da se je dvignil prag za
               neobdavčene. S tem naj bi pomagali usnjarski, lesni, tekstilni in še ne vem
               katerikoli drugi dejavnosti, ki so pač delovno intenzivne. Ampak, ali smo s tem res
               razbremenili te dejavnosti? Na žalost smo jih, ker jih enostavno praktično v
               Sloveniji več ni. To je bil učinek med drugim, te razbremenitve in strašne skrbi za
               našo gospodarstvo.</p>
               <p>Zaradi tega, kar sem povedal, mislim, da ta predlog zakona, ki je sicer lahko tudi
               všečen, enostavno v tem trenutku ni zrel za sprejem in mislim tudi, da predlagatelji
               niso mislili resno, ko so to predlagali, ampak dejansko, kot sem že povedal, nabirajo
               politične točke, zato zakona zanesljivo ne bom podprl.</p>
            </sp>
            <sp xml:id="SDZ4-Redna-08-2005-07-14.sp284">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Ferija Horvata.</p>
            </sp>
            <sp xml:id="SDZ4-Redna-08-2005-07-14.sp285">

               <speaker>FRANC (FERI) HORVAT:</speaker>

               <p>Hvala za besedo. Spoštovane kolegice in kolegi! Spoštovani minister! Dovolite mi, da
               rečem še nekaj besed k temu, poleg tega, kar sem rekel uvodoma v predstavitvi mnenja
               poslanske skupine.</p>
               <p>Zelo sem zadovoljen s to razpravo in mislim, da ni bila odveč, ni odveč porabiti dve
               uri za razpravo o tako pomembni zadevi, kot je davčni sistem, ko porabimo v tej
               dvorani včasih tudi po štiri, pet ur za nekatere teme, ne bi podcenjeval nobene, ki
               pa dejansko za razvoj Slovenije niso tako pomembne, kot je pomembna ta tema.
               Zahvaljujem se tudi za nekatere pohvale in pa vračam tudi kompliment kolegom in
               kolegicam, ki so razpravljale, ne glede na to, ali so v poziciji ali v opoziciji, ali
               se z zakonom strinjajo ali ne, ampak je bilo precej koristnih in dobrih stvari rečeno
               v zvezi z davčno reformo nasploh.</p>
               <p>Jaz sem že uvodoma poudaril, da se dobro zavedam, da je pravi čas in edino realna
               možnost za zmanjšanje ali za ukinitev tega davka v sklopu davčne reforme.</p>
               <p>In sedaj prehajam in o tem bi rad nekaj rekel. Dejstvo je, da je največja
               odgovornost - in vesel sem tudi, še posebej, da je gospod minister kljub številnimi
               drugim obveznostim tukaj danes z nami ob tej razpravi, kajti na njem je dejansko
               največja odgovornost v okviru vlade, poleg predsednika vlade seveda, za izvedbo, za
               pripravo najprej in pa potem za izvedbo davčne reforme. Dejstvo je, da je davčna
               reforma, pa ne bi želel, da to izzveni kot neko poučevanje, verjetno strokovno in
               politično eden najzahtevnejših projektov v državi in da če kje, potem bi tudi pri tej
               temi bilo zelo dobro, če bo to možno in če bo volja, da bi staknili glave skupaj ne
               samo poslanke in poslanci z obeh v narekovaju "bregov" koalicije in opozicije, ampak
               je verjetno to tudi tema za vodje političnih strank, ki so zastopane v parlamentu. In
               navsezadnje, če pogledamo, ko se zadeve do skrajnosti zakomplicirajo v državi, kot je
               Zvezna republika Nemčija, kljub medsebojni strankarski borbi se tudi usedeta skupaj
               Schroeder in Merklova in še drugi iz koalicije in opozicije, ko gre za usodna
               pomembna nacionalna vprašanja. Ob tem pa moram reči, da me nekaj pa skrbi, kar se
               dogaja v zadnjem obdobju na področju priprave davčne reforme, čeprav nisem informiran
               o podrobnostih, informiran sem kot verjetno večina vas, morda poslanke in poslanci iz
               koalicije ste bolj informirani. Informacije dobivam v glavnem iz medijev, iz izjav
               posameznih predstavnikov, iz vlade, iz strateškega sveta, posameznih strokovnjakov in
               tako dalje. Občutek imam in vesel bom, če me bo gospod minister, na katerem je
               največje breme in na koncu bo največja odgovornost bo na njem, tako za pripravo kot
               za izvedbo, če me bo korigiral ali če nam bo lahko kaj več povedal o tem, kako poteka
               projekt priprave reforme davčnega sistema.</p>
               <p>Naj navedem samo nekaj takih podrobnosti, ki so padle v oči ali v ušesa v teh dneh.
               Skupina, ki jo je imenovala vlada in ki jo vodi strokovnjak za davčni sistem,
               seznanjen s teorijo, prakso iz tujine in pa ta tudi doma imel je praktične izkušnje,
               nekdanji prvi minister v vladi Republike Slovenije, dr. Kranjec, in presenetljivo je
               že bilo to, ko je sam izjavil, da ni imel priložnosti dovolj komunicirati z
               ministrstvom za finance. Razumem, da je minister tako zaseden, da se ni mogel vsak
               teden z njim sestati, vendar ima državnega sekretarka in pa druge sodelavce, ki bi
               morali sodelovati s to skupino. Neobičajno je, da ko da predloge od sebe, da jih tako
               rekoč nima predati komu in se o njih pogovoriti, ampak jih pošlje po pošti. In potem,
               kar je še bolj presenetljivo, ko vidimo na televiziji predvčerajšnjem, da državni
               sekretar iz tega ministrstva ošvrkne tako rekoč z levo roko avtorja oziroma vodjo te
               skupine. Torej, pogovor prek medijev, namesto da bi se usedli skupaj in se o tako
               zahtevnem projektu pogovarjali, videlo, do kod se je prišlo in kako delati naprej.
               Nič nimam proti strateškemu svetu in njegovim članom, čeprav moram reči, da mi ne
               zvenijo najbolj verodostojno izjave - čeprav vsak ima svobodo, da reče, kar hoče -
               ampak prodajanje receptov za zelo poceni in nepreizkušena zdravila ali pa celo
               zdravila, ki so se v drugih državah pokazala kot neučinkovita, ali pa celo z zelo
               škodljivimi stranskimi učinki, itd. - da ne grem v podrobnosti. Želel bi vprašati
               ministra in pa predlagati, da bi čim prej dobili informacijo tudi v ta državni zbor,
               če ne na plenarno sejo, na odbor za finance, kjer bi lahko tudi razpravljali o tem,
               do kam vse je prišlo, kako se misli delati naprej in kako dejansko čim prej priti do
               predloga celovite reforme in davčnega sistema in pa vzporednih reform, ki so bile
               tudi omenjene, ki so pogoj za to, da se lahko uspešno izvede celovito učinkovito
               reformo tako z ekonomskega kot socialnega vidika. Hvala.</p>
            </sp>
            <sp xml:id="SDZ4-Redna-08-2005-07-14.sp286">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K razpravi vabim gospoda poslanca mag. Cvikla.</p>
            </sp>
            <sp xml:id="SDZ4-Redna-08-2005-07-14.sp287">

               <speaker>MAG. MILAN M. CVIKLA:</speaker>

               <p>Ponovno o razlogih. Osnovna ideja o predlogu zakona je bila, da glede na to, da ste
               v koalicijski pogodbi zapisali, da boste porabili med 160 do 360 dodatnih milijard,
               zagotoviti in vzpostaviti pogoje, ki vas bodo prisilili v nujnost varčevanja, ki je
               sicer zapisana v vseh predvolilnih programih političnih strank in vsi predvolilni
               programi Nove Slovenije, SDS-a, celo resolucija, sprejeta v Portorožu, govorijo o
               izboljšanju davčnega okolja in zmanjšanju stroškov za srednja in mala podjetja. In za
               podporo k takšnemu davčnemu okolju, ki bo skladno z lizbonskimi cilji. Če boste šli
               poslušat gospoda Damjana, ki je kandidat za ministra, ki bo koordiniral lizbonsko
               strategijo, in točno to je potrebno narediti - pospešiti zaposlovanje. Kako to
               naredimo? Tako, da zmanjšamo strošek za tiste, ki ustvarjajo najvišjo dodano
               vrednost, to so pa tisti, ki imajo visoke plače, in te obdavčujemo z davkom na
               izplačane plače. Zato je po logiki: če ni, še vojska ne more vzeti, četudi Janševa,
               predlog zmanjšati prihodke proračuna zato, da ne bo neustrezne porabe, kot se je že
               dogajalo v tem in preteklih tednih ob sprejemanju rebalansa proračuna. Zato je naš
               predlog ne pobalinski, ampak je skladen z vsem tem, kar smo delali v preteklih
               desetih letih. Od takrat, ko smo z uvedbo tega davka ob zmanjšanju prispevnih stopenj
               pospešili gospodarsko rast in ko smo davek vsako leto, nazadnje v letu 2004,
               pravzaprav zmanjševali z dvigovanjem lestvice.</p>
               <p>Zato obžalujemo, da tega ne uspete tiste stranke, ki ste v času volitev tudi v tako
               imenovanem Mrkaičevem programu govorili o tem, da boste razbremenili gospodarstvo.
               Očitno se to ne bo zgodilo do naslednjih volitev.</p>
               <p>Hvala lepa za to, da smo danes lahko o tem razpravljali, ker seveda v sedmih mesecih
               še nismo uspeli o davkih v tem državnem zboru reči ničesar pametnega. Hvala.</p>
            </sp>
            <sp xml:id="SDZ4-Redna-08-2005-07-14.sp288">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še zadnja prijavljena k razpravi je gospa poslanka - ki pa se odpoveduje.
               Ministra ni tu? Boste vi? <stage>(Ne.)</stage> Potem zaključujem razpravo. Preveč je bilo že danes
               prekinitev zaradi tega, ker smo čakali predstavnike vlade. Ker določen čas za
               razpravo še ni potekel - ostalo nam je 39 minut, če lahko zaokrožim -, sprašujem, ali
               želi še kdo na podlagi 71. člena poslovnika razpravljati? Hvala lepa. Bom prebral, pa
               me, prosim, popravite, če sem koga izpustil <stage>(razpravljavce bom navajal brez
               akademskih nazivov in drugih olepšav, da bo šlo hitreje)</stage>: Pečan, Rezman, Veršnik,
               Pojbič, Ficko, Horvat, Cvikl, Lahovnik, Janc in Hvauc. To pomeni tri minute za
               vsakega. Očitno je spisek popoln. Torej k besedi vabim gospo Bredo Pečan.</p>
            </sp>
            <sp xml:id="SDZ4-Redna-08-2005-07-14.sp289">

               <speaker>BREDA PEČAN:</speaker>

               <p>Hvala lepa. Vesela sem, da sem prišla še enkrat do besede. Tu se pridružujem kolegu
               Feriju Horvati, ne samo zaradi tega, ker je moj kolega v poslanski skupini, ampak
               zaradi tega, ker menim, da je prav na področju strateškega razvoja države eden izmed
               ljudi, ki kaj vedo o tem. Namreč menim, da je tema davčne reforme tema, ki je
               pomembna za celoten državni zbor, za vse stranke in vse ljudi v Sloveniji, kakorkoli
               že vzamemo. Ne samo tiste, ki so državljani, ampak tudi tiste, ki so stalni
               prebivalci, ker zajema vse nas, ki plačujemo davke. In davke plačujejo tudi
               prebivalci Slovenije, ki imajo stalno bivališče in nimajo državljanstva; to je treba
               vedeti. Zaradi tega menim, da je to tema, kjer se ne bi smeli deliti med sabo. Kjer
               je potrebno sodelovanje in strniti moči, zato da bomo prišli do take davčne politike,
               ki bo razvojno usmerjena, ki bo omogočala zaposlovanje in ki bo predvsem omogočila
               spodobno življenje, človeka vredno življenje vsem, ki živimo v Sloveniji. Mislim, da
               je to tema, cilj, ki nas bi moral vse zanimati. Še nekaj bo rekla, ne glede na to, da
               je opozicijska stranka predlagala ta zakon, je pa vendarle vsebina tega zakona ali
               pa, bom rekla, morda ozadje tega zakona, se pravi, celotna davčna reforma tako zelo
               pomembna, da je žalostno, da je dvorana državnega zbora tako prazna, kot je. Mislim,
               da to ni tema, o kateri bi lahko rekli, recimo, kot so poslanska vprašaja, ko je na
               koncu, ko ni več televizije, dvorana zasedena na treh, štirih mestih, kot češ, kaj
               nas pa briga, kaj sprašujejo. Mislim, da so to tako pomembne odločitve in tako
               pomembno je za vse nas, da bi morali prispevati vsak svoje vedenje in znanje, ne
               glede na to, ali smo eksperti ali ne.</p>
               <p>Zato vabim tako vlado, zlasti ministra za finance, ki je, kakor sem jaz do sedaj
               razumela, strpen in širok človek, in seveda tudi vse, ki smo tukaj v državnem zboru,
               in vse tiste strokovnjake, ki na veliko sedaj razpravljajo o davčni reformi, da se
               lotimo tega skupaj ...<stage>/Opozorilni znak za konec razprave./</stage>..., s skupnimi močmi.
               Pričakujem, da bomo v jesenskem roku govorili vsi, ne le na odboru za gospodarstvo in
               finance, jaz bi rada bila zraven, in bi tudi ...</p>
            </sp>
            <sp xml:id="SDZ4-Redna-08-2005-07-14.sp290">

               <speaker>PODPREDSEDNIK DR. MARKO PAVLIHA:</speaker>

               <p>Čas vam je potekel, gospa Pečanova ...</p>
            </sp>
            <sp xml:id="SDZ4-Redna-08-2005-07-14.sp291">

               <speaker>BREDA PEČAN:</speaker>

               <p>.... rada sodelovala pri tem. Hvala.</p>
            </sp>
            <sp xml:id="SDZ4-Redna-08-2005-07-14.sp292">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda Rezmana.</p>
            </sp>
            <sp xml:id="SDZ4-Redna-08-2005-07-14.sp293">

               <speaker>VILI REZMAN:</speaker>

               <p>Hvala lepa. Mene ne zanimajo toliko te raznorazne politične elamentacije ali z ene
               ali z druge strani, bolj me zanimajo resne razprave o resnih skrbeh. Ampak, ker nisem
               ekonomist, si ne upam kar preprosto zajeti, da to, kar je predlagatelj zapisal, pride
               tako samodejno in gotovo - ti pozitivni učinki.</p>
               <p>Zdi se mi, da je s temi pozitivnimi učinki, ki so ponujeni, tako kot z vloženimi
               gobami. Bolj kot jo želiš prijeti, bolj se ti izmika. Zato pa jaz ne bi dajal roke v
               ogenj. Postavlja se mi vprašanje, če bi se to res zgodilo, bi takoj imeli neke učinke
               na finančni plati, ker bi ostajal velik denarni tok, ki naj bi bil izplačevan in se
               sprašujem, kam bi ta denarni tok šel. Kako bi zagotovili, da to ne bi šli v
               potrošnjo? Kako bi zagotovili, da to ne bi spodbudilo inflacije? Kako bi zagotovili,
               da ne bi bilo kakšnih negativnih posledic v zvezi s tem, kar smo dolžni narediti
               vizavi EU? Kdaj bi uspeli implementirati vse te nove tehnologije, o katerih je
               govora? Kdaj bi zgradili oziroma ustanovili ta nova delovna mesta in kdaj bi začela
               dajati te učinke?</p>
               <p>Cela vrsta je torej takšnih vprašanj, ki se nam, neekonomistom po neki
               zdravorazumski logiki postavljajo, pa mislim, da niso čisto odveč. In ker teh
               odgovorov v ponujenih gradivih ni bilo - tam so bile samo obljube, bi rekel, neke
               vrste golobi na strehi -, ne moremo kar preprosto tem obljubam tudi verjeti. Ker je
               že bilo nekaj tovrstnih izjav danes danih, se jim pridružujem tudi sam. Zdaj je čas,
               da res sodelujemo, vsi tisti, ki so voljni kaj prispevati in ki znajo prispevati k
               hitrejšemu razvoju, ker zdaj ni čas za vzajemno dajanje očitkov.</p>
            </sp>
            <sp xml:id="SDZ4-Redna-08-2005-07-14.sp294">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Veršnik.</p>
            </sp>
            <sp xml:id="SDZ4-Redna-08-2005-07-14.sp295">

               <speaker>RUDI VERŠNIK:</speaker>

               <p>Hvala za besedo. Spoštovane kolegice in kolegi! Namen predloga, ki ga danes
               obravnavamo, je stimulacija vladi, seveda če zadevo vzamemo dobronamerno. Če pa ne,
               potem je pa tisto, kar sem že uvodoma povedal, podstavljanje mine vladi.</p>
               <p>Bili smo priče demagoškemu nastopu dveh profesorjev. Imel sem občutek, da sem v
               dvorani na ekonomski fakulteti, v prvem letniku. Če je stvar tako enostavna, kot je
               bilo povedano od obeh spoštovanih gospodov, se prav čudim, da tega niso storili vsaj
               lansko leto pred volitvami, in prepričan sem, da bi dobili bistveno boljši rezultat.
               Veseli me, da je ta razprava prinesla tudi nekaj dobronamernih pogledov na davčno
               problematiko, in vesel sem, da so ti dobronamerni pogledi prihajali iz opozicijskih
               strani, vendar na žalost ne od predavatelja. Enostavno mu nisem mogel verjeti, ker se
               je med govorjenjem smejal in s tem odvrnil še tisti delček namena, ki sem ga imel, da
               mu prisluhnem. Vlada se, sem prepričan, prav gotovo zaveda tega problema. Najbolj
               enostavno, najbolj popularno je ukiniti davke. To je vsem jasno. Prepričan sem tudi,
               da se ni treba spraševati, kako bosta vlada in minister za finance uresničila svoje
               obljube in sistemsko rešila problem davka na izplačane plače; kako bosta to naredila,
               prepustite njima. Pustite vendar, da v miru delata, če jim pri tem že nočete
               pomagati. Hvala lepa.</p>
            </sp>
            <sp xml:id="SDZ4-Redna-08-2005-07-14.sp296">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec Pojbič. <stage>(Ga ni.)</stage> Gospod Ficko.</p>
            </sp>
            <sp xml:id="SDZ4-Redna-08-2005-07-14.sp297">

               <speaker>JOŽEF FICKO:</speaker>

               <p>Hvala lepa. Gospod podpredsednik, jaz upam, da me s tega mesta na podlagi moje
               razprave ne boste ocenili, da nečesa ne razumem zaradi pomanjkljivega znanja, kot ste
               nas prej ovrednotili ob razpravi o zakonu o sodiščih. S tega mesta je bilo to -
               takrat.</p>
               <p>Počutim se v koži opozicije, torej predlagatelja, podobno, kot se včasih počutim v
               koži koalicije, ko kateri od koalicijskih poslancev s svojim stališčem odskakuje -
               navezujem na to, kako konstruktivno sta gospa Pečanova in pa gospod Horvat danes
               razpravljala o konkretnem predlogu zakona, ki sta realno ocenila potrebo po spremembi
               zakonodaje na tem področju, ampak sta vseeno, vsaj gospa Pečanova je upala priznati,
               da gre za provokativno potezo opozicije, ki jo sicer mora podpreti, ker je prišla z
               opozicijske strani, ne verjame pa, da bo zadeva lahko šla v nadaljnjo proceduro. Tudi
               jaz se strinjam, da je potrebno tematiko obravnavati čim prej tudi v državnem zboru,
               seveda sem pa prepričan, da se s tem strinja tudi vlada in da pelje postopke, ki bodo
               pripeljali do tega, da bodo tudi taki konkretni predlogi, ki so bili danes omenjeni s
               strani opozicije, ki ji lahko upravičeno rečem konstruktivna opozicija, ravno
               nasprotno, kot je obljubljal predsednik Liberalne demokracije, kako konstruktivna
               opozicija bodo oni tej vladi. Torej, pričakujem, da bo vlada prišla čim prej s
               konkretnim predlogom tudi na to tematiko, ki jo v tem predlogu sedaj obravnavamo, in
               takrat pričakujem široko podporo konstruktivne opozicije z moje desne pa z moje leve.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp298">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dovolite, da vas opozorim, da ne mešate moje vloge kot poslanca in kot
               podpredsednika. Kot poslanec seveda imam pravico povedati svoje mnenje kot vsak od
               vas. Ko sem pa podpredsednik, sem pa popolnoma nevtralen in mislim tudi, da sem v
               svoji razpravi kot poslanec do nobenega nisem bil žaljiv, sem samo odgovarjal na
               podobna tolmačenja drugih.</p>
               <p>Na vrsti je gospod Hrovat, ki ga ni. Potem pa mag. Cvikl.</p>
            </sp>
            <sp xml:id="SDZ4-Redna-08-2005-07-14.sp299">

               <speaker>MAG. MILAN M. CVIKL:</speaker>

               <p>Hvala lepa. Moj nasmešek ni namenjen posameznikom, ampak absurdnosti situacije v tem
               tednu. V tem tednu smo res naredili nekaj zelo dobrih potez, ampak mimogrede smo
               porabili toliko, kot bi lahko prihranili s tem, kar predlagamo.</p>
               <p>Drugič, nisem profesor. Moj kolega je profesor, jaz nisem. Ampak ne glede na to, v
               preteklosti sem se zelo veliko ukvarjal z javnimi financami in ključna zadeva, ki se
               je spremenila v trendu slovenskih javnih financ - si lahko pogledate na spletni
               strani ministrstva za finance - je, da je prvič, prvič v 10-letni zgodovini v letu
               2005 davek od dobička presegel davek na plačilno listo zato, ker je seveda davek od
               dohodka pravnih oseb oziroma davek od dohodka pravzaprav bolj robusten. Ali, če
               hočete, tista tako zelo kritizirana davčna reforma je pripeljala Republiki Sloveniji
               dodatnih 60 milijard prihodkov, ki ste jih seveda uspešno porabili v rebalansu.
               Drugič. Mi smo to že naredili, to, kar ste nekateri rekli, zakaj tega nismo naredili.
               Mi smo s spremembo davka na plačno listo in z dvigom lestvice, skupaj z dohodnino, v
               proračunu za 2005 statično gledano imeli izpad prihodkov 30 milijard. Zaradi tega je
               celo strateški gospodarski svet, dokler se ni tega naučil, celo predlagal v decembru
               mesecu, da bi zamrznili izvajanje davčne reforme. Zato seveda je situacija v
               gospodarstvu drugačna, ker je po končani privatizaciji in po zmanjšanih olajšavah
               davek od dohodka pravnih oseb vse močnejši davčni vir in zato seveda je čas, da
               ukinemo davek na plačno listo.</p>
               <p>Že prej sem povedal, da mi želimo pomagati, ker smo čakali 14 dni, ali bo gospod
               bodoči minister za razvoj, gospod Damjan, uspel, znal napisati ta zakon in potem smo
               ga s pripravnikom v poslanski skupini in nekaterimi kolegi napisali. In zakon je pred
               vami, velja ga raztegniti na štiri leta, minister lahko z njim seveda dela, kar hoče,
               ker očitno bomo na davčno reformo že dolgo čakali. Mi ne želimo čakati na Godota, mi
               želimo predlagati koaliciji, kakšen zakon, ki bi vendarle v tem mandatu pospešil
               gospodarsko rast, ker bo zmanjšal obdavčitev dela. Hvala.</p>
            </sp>
            <sp xml:id="SDZ4-Redna-08-2005-07-14.sp300">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Na vrsti je dr. Lahovnik. Izvolite.</p>
            </sp>
            <sp xml:id="SDZ4-Redna-08-2005-07-14.sp301">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci. Nekako očitno se gospodu ministru za
               finance, ki ga ni tukaj, vsaj na svojem mestu ni, očitno permutira - skratka, očitno
               ni seveda niti prebral, kakšni so finančni učinki tega zakona. V predlogu zakona lepo
               piše, da 125 milijard tolarjev dejansko država pobere s tem davkom, da pa je seveda
               treba upoštevati, da hkrati tudi plačuje te davek v primeru javnih uslužbencev in v
               njem piše: v letu 2006 je 62 in pol milijarde tolarjev izpada, enako v letu 2007. V
               ničemer ne bi podpora tega zakona ogrozila naš položaj v evropskem sistemu menjalnih
               tečajev, kaj šele uvedbo evra, celo več. Podpora temu davku bi povečala konkurenčnost
               našega gospodarstva, za katero vidimo, da v letu 2005 občutno peša. Nekateri ste se
               danes spraševali, zakaj bi to imelo tako pozitiven učinek na gospodarsko rast, da se
               temu čudite... Ja, ne vem, zakaj se temu čudite, preprosto zato, ker bi razbremenili
               predvsem panoge in podjetja, ki ustvarjajo visoko dodano vrednost. Računamo seveda,
               da bi se ti davčni prihranki investirali v razvoj, kar bi nedvoumno imelo ugodne,
               pozitivne učinke. Ne nazadnje je to bistvo tudi davčne reforme, ki se - baje -
               pripravlja. Pravim, baje, ker minister za finance govori eno, njegov državni sekretar
               drugo. Obstajajo dve vladni skupini, človek ne ve, katera je sedaj tista, ki jo ta
               vlada še podpira in podobno. Tako da je vse skupaj ena velika zmeda. Če bomo čakali
               na davčno reformo, ki jo bo pripravila ta vlada, pri čemer so že odkrito rekli, da
               korenito davčno reformo bodo nekje po letu 2008 v naslednjem mandatu, če ga bodo
               seveda dobili, potem bomo seveda zelo dolgo čakali in gospodarska rast bo še naprej
               upadala. In če bo v letošnjem letu nižja vsaj za 40%, kot je bila lani, se lahko
               vprašamo, kako to vpliva na zaposlenost. ...<stage>/Opozorilni znak za konec razprave./</stage>...
               zagotovo ima negativne učinke. In tudi to bo imelo posledice za v državni proračun.
               Zato je čas, da ta vlada in ta koalicija ukrepata, da končno podpreta zakon, ki je
               konstruktiven, ki ga je Liberalna demokracija Slovenije predlaga zato, ker želi
               delovati konstruktivno in podpirati pozitivne ukrepe vlade. Posebej tiste ukrepe, ki
               jih ni in ki bi bili potrebni. Zato pričakujem ... <stage>/Opozorilni znak za konec
               razprave./</stage>..., da bodo poslanke in poslanci koalicije ta zakon podprli. Hvala.</p>
            </sp>
            <sp xml:id="SDZ4-Redna-08-2005-07-14.sp302">

               <speaker>PREDSEDNIK FRANCE CUKJATI:</speaker>

               <p> Hvala gospodu Lahovniku. Besedo ima gospod Janc.</p>
            </sp>
            <sp xml:id="SDZ4-Redna-08-2005-07-14.sp303">

               <speaker>KRISTIJAN JANC:</speaker>

               <p> Hvala lepa, spoštovani predsednik, še enkrat. Mislim, da če je že kaj dobro, je
               zagotovo dobro za ta današnji predlog zakona, da se je razvila prav zanimiva razprava
               v državne zboru na temo, na katero v tem državnem zboru v tem mandatu še ni bilo
               veliko govora. Gospodarstvo, slovensko gospodarstvo. In to je tisto, o katerem bi sem
               morali veliko več pogovarjati in prihajati tudi v ta državni zbor s takim in
               drugačnimi predlogi, kako biti bolj prijazen do gospodarstva, kako temu gospodarstvu
               omogočiti, da se bo razvijalo naprej.</p>
               <p>Prihajam pač iz regije, kjer umira delovno intenzivna panoga, kjer se tekstil seli
               na Kitajsko, kjer ostanejo številne delavke brez dela v starosti med 40- in 50-timi
               leti in seveda nimajo neke perspektive za nove zaposlitve v tem našem prostoru. In
               zato je ta skrb, ki je danes tekla v razpravi med poslankami in poslanci, ena zelo
               pozitivna, da vendarle bo treba tu - ali bo davčna reforma ali bo nek drug ukrep, ki
               bo poskušal razbremeniti slovensko gospodarstvo, posledično s tem tudi seveda
               delodajalca do zaposlenega in seveda s tem poskušati tudi na ta ukrep, na ta način
               omogočiti zaposlenost, večjo zaposlenost v slovenskem gospodarstvu. Kajti zame je
               zgodba o uspehu lahko samo uspešno slovensko gospodarstvo. Vse naprej je tisto, kar
               prihaja do naših plač, do javnega sektorja, javne porabe. Tudi o tem je bilo govora
               že v današnji razpravi, javni sektor je prevelik, prezahteven, s previsokimi plačami
               in premalo učinkovit in seveda napram gospodarstvu, ko se pojavljajo razpisi, takšni
               in drugačni, v javnem sektorju ali pa gospodarstvu, je razmerje 1 proti 20. To je
               nenormalno, da vsi hitijo in bežijo in želijo zaposlitev v javnemu sektorju. Seveda,
               boljša plača, večja varnost, v gospodarstvu pa majhna plača in seveda manjša varnost.
               In to je malce narobe svet, če mene vprašate. In zato bi bilo prav, da v teh
               razpravah govorimo tukaj, na tem mestu. Verjamem, da se tega vlada zaveda, tega
               položaja, in da bo prišla tudi s konkretnimi primeri v državni zbor, da bomo lahko na
               tem delu še razpravljali. Kajti to so teme, ki tudi tukaj morajo imeti posebno mesto.
               Jaz mislim, da bo vlada, skupaj s finančnim ministrstvom to današnjo razpravo
               zabeležila še enkrat in seveda v čim krajšem času prišla tako z davčno reformo kot s
               kakšnim drugim ukrepom v dobrobit bolj prijazni državi slovenskemu gospodarstvu.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp304">

               <speaker>PREDSEDNIK FRANCE CUKJATI:</speaker>

               <p>Hvala gospodu Jancu. Besedo ima gospod Hvauc. Gospod Hvauc, imate besedo.</p>
            </sp>
            <sp xml:id="SDZ4-Redna-08-2005-07-14.sp305">

               <speaker>SREČKO HVAUC:</speaker>

               <p>Hvala lepa, gospod predsednikJaz imam rad vesele ljudi in tiste, ki imajo nasmeh na
               obrazu, razlikujem pa med nasmehom in posmehom. ...<stage>/Oglašanje iz klopi./</stage>... na
               splošno, velja za vse. Še eno stvar bi povedal okrog tega, zakaj mislim, da ta
               predlog ni konstruktiven.</p>
               <p>Glejte, zakon je bil odprt do sedaj trikrat, leta 1996, 2000 in 2004, se pravi lani.
               Zakaj se takrat ni šlo v te spremembe, če ima to samo pozitivne učinke in ne prinaša
               nobenih problemov? Ja, zakon ni bil sprejet oziroma ni bil spremenjen. Torej, to samo
               še potrjuje to, da v ozadju res stoji nekaj drugega, ne pa neka dobronamernost. V
               končni fazi tudi nekateri, ki so razpravljali tukaj tudi iz opozicije, so zbrali
               toliko poguma in priznali, da gre za provokativno potezo opozicijske stranke in jaz
               jim čestitam za ta pogum. Hvala.</p>
            </sp>
            <sp xml:id="SDZ4-Redna-08-2005-07-14.sp306">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. S tem je zaključen seznam dodatnih razpravljavcev in besedo ima
               še gospod minister. Izvolite.</p>
            </sp>
            <sp xml:id="SDZ4-Redna-08-2005-07-14.sp307">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Z zanimanjem sem sledil tej razpravi. Gospod
               predsedujoči, ali ima vlada še pet minut ali ne? Na programu vidim tukaj pet minut s
               strani vlade, prosim, če to razjasnite.</p>
            </sp>
            <sp xml:id="SDZ4-Redna-08-2005-07-14.sp308">

               <speaker>PREDSEDNIK FRANCE CUKJATI:</speaker>

               <p>Tri minute, tako kot so ostali.</p>
            </sp>
            <sp xml:id="SDZ4-Redna-08-2005-07-14.sp309">

               <speaker>DR. ANDREJ BAJUK:</speaker>

               <p>Hvala lepa. Predvsem bi rad pozdravil določene stvari.</p>
            </sp>
            <sp xml:id="SDZ4-Redna-08-2005-07-14.sp310">

               <speaker>PREDSEDNIK FRANCE CUKJATI:</speaker>

               <p>Dovolite, gospod minister se je javil, ne tukaj takrat, ampak se je javil meni, ko
               sem šel za govornico. In če dovolite, mislim, da je bilo toliko vprašanj njemu
               zastavljenih, da lahko tri minute damo tudi ministru. Izvolite, gospod Cvikl.</p>
            </sp>
            <sp xml:id="SDZ4-Redna-08-2005-07-14.sp311">

               <speaker>MAG. MILAN M. CVIKL:</speaker>

               <p>Predsedujoči, proceduralno. Seveda bomo dovolili ministru, da govori, ampak vendarle
               proceduralno. Gospod minister, vlada se pri preostalem času ni javila. Gospod
               minister ni bil v dvorani, ko je bil na voljo, zato je čas njegov ostal in se ga je
               razdelilo med ostale poslance. Gospoda ministra ni bilo in se ni javil med tiste, med
               katere je vaš podpredsednik razdelil preostali čas. Sedaj bi bilo korektno, da
               preostali čas za razpravo razdelite na vse tiste, ki se želimo prijaviti, in daste
               ministru tudi besedo. Vendar ne bom kompliciral, absolutno, ministru dajte toliko
               časa, kot ga potrebuje, vendar ni korektno, da se minister vam javi posebej...</p>
            </sp>
            <sp xml:id="SDZ4-Redna-08-2005-07-14.sp312">

               <speaker>PREDSEDNIK FRANCE CUKJATI:</speaker>

               <p>In kakšen je proceduralen predlog?</p>
            </sp>
            <sp xml:id="SDZ4-Redna-08-2005-07-14.sp313">

               <speaker>MAG. MILAN M. CVIKL:</speaker>

               <p>Samo ta, da spoštujete poslovnik, se pa strinjam, da glasujemo o tem, da damo
               ministru besedo.</p>
            </sp>
            <sp xml:id="SDZ4-Redna-08-2005-07-14.sp314">

               <speaker>PREDSEDNIK FRANCE CUKJATI:</speaker>

               <p>Ali kdo nasprotuje, da govori gospod minister? Nihče. Hvala lepa. Gospod minister,
               imate besedo.</p>
            </sp>
            <sp xml:id="SDZ4-Redna-08-2005-07-14.sp315">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči, in hvala temu državnemu zboru za razumevanje in pa
               možnost, da vas lahko nagovorim in odgovorim na nekatera vprašanja, ki so bila tukaj
               zastavljena.</p>
               <p>Najprej bi rad izrazil, da sem res izjavil v svojih uvodnih besedah najprej
               začudenje, da je ta predlog sploh bil predstavljen. Po drugi strani sem pa tudi
               končal s temi besedami, da strokovne službe ministrstva za finance tudi proučujejo
               možnost postopne odprave tega zakona. Zakaj? Dobro se zavedamo in delimo z vami
               vsemi, ki ste danes tukaj svoja stališča tukaj izrazili, da je resnično ta zakon neka
               anomalija v našem davčnem sistemu in da ga moramo prej ali slej - upam, da čim prej -
               tudi odpraviti. Posledice takšne odprave so prav gotovo dolgoročno pozitivne za
               razvoj našega gospodarstva in tudi za boljšo preglednost celotnega davčnega sistema.
               V tem smislu upam, da bomo tudi zmožni v tem času, ki je bil že napovedan, kdaj bomo
               s predlogi prišli v ta državni zbor. To ni prvikrat, upam, da se tudi marsikdo
               spomni, da smo v tem državnem zboru se že zavezali, da bo v drugi polovici leta bo
               vlada predstavila določene reforme, in sicer na teh treh zakonih, ki so bili predmet
               razprave v prejšnjem mandatu, in sicer lani, in tudi druge določene stvari, predvsem
               pa bo največji poudarek kar se tiče davčnega postopka in poenastavitev sistema kot
               takega. To sem večkrat izjavil in zdaj lahko tudi še enkrat ponovim.</p>
               <p>Res je, da se pojavljajo v zadnjih dneh določene informacije v slovenskem medijskem
               prostoru, glede poteka tega dela. Priprava katerekoli spremembe v davčni zakonodaji
               je res, kot je marsikdo od vas tudi že omenil, silno zahtevna. Na tem področju dela
               komisija, ki jo je imenovala vlada Republike Slovenije 13. januarja na moj predlog.
               Jaz bi tukaj, s tega prostora se rad zahvalil vsem članom te komisije, ker so vsi
               delali volontersko in pripravili zelo, bi rekel, umestno gradivo za nadaljnje delo.
               Da je bilo potrebno in je še potrebno njihove predloge ...<stage>/Opozorilni znak za konec
               razprave./</stage>... v odprtih primerih kvantificirati, je dejstvo. In na tem tudi strokovne
               službe ministrstva za finance trenutno delajo.</p>
               <p>Kar se pa tiče razprave v na našem širšem prostoru o enotni davčni stopnji, za
               katero ste tudi, sem slišal, danes dalidoločene komentarje, se strinjam tudi z
               glasovi opozicije, da je to pozitivna razprava....</p>
            </sp>
            <sp xml:id="SDZ4-Redna-08-2005-07-14.sp316">

               <speaker>PREDSEDNIK FRANCE CUKJATI:</speaker>

               <p>Gospod minister, zaključite...</p>
            </sp>
            <sp xml:id="SDZ4-Redna-08-2005-07-14.sp317">

               <speaker>DR. ANDREJ BAJUK:</speaker>

               <p>Večkrat sem že to omenil, da je nujno potrebno, da se v naši družbi soočamo s
               takšnimi vprašanji in da je javna razprava o tej ali katerikoli drugi rešitvi silno
               pomembna in dolgoročno konstruktivna.</p>
               <p>Končal bi s tem, če mi dovolite, še nekaj sekund. Moramo se vsi zavedati, to, kar
               smo tudi že na tem prostoru in povsod izpovedali, in to je, da živimo v zelo posebnem
               obdobju, to je obdobje, v katerem se je Slovenija zavezala, da bo dosegla določene
               cilje, kar se tiče svoje makroekonomije in priprave za prevzem evra. Da je to okvir,
               znotraj katerega moramo delovati, ki pogojuje vse naše delo, tudi spremembe, kar se
               tiče slovenskih davkov. Zato predlog, na katerem delujemo, morate ga pričakovati, da
               mora biti v svojem bistvu, kar se tiče prihodkov ali posledic na prihodke, nevtralen
               ali čim bolj nevtralen. To je ključnega pomena. V tem trenutku si Slovenija ...</p>
            </sp>
            <sp xml:id="SDZ4-Redna-08-2005-07-14.sp318">

               <speaker>PREDSEDNIK FRANCE CUKJATI:</speaker>

               <p>Gospod minister, čas se je iztekel.</p>
            </sp>
            <sp xml:id="SDZ4-Redna-08-2005-07-14.sp319">

               <speaker>DR. ANDREJ BAJUK:</speaker>

               <p>Vem. Hvala lepa. Ne more si Slovenija dejansko privoščiti, da bi imeli v tem
               kratkoročnem obdobju prihodnjih 12 do 18 mesecev večji izpad, kar se tiče davčnih
               prihodkov in pa sofinanciranja javne porabe. To so okviri, v katerih delamo. Za
               pričakovati je v zgodnji jeseni, da bodo ti predlogi tudi poslani v ta državni zbor.</p>
               <p>Končal bi s tem ...</p>
            </sp>
            <sp xml:id="SDZ4-Redna-08-2005-07-14.sp320">

               <speaker>PREDSEDNIK FRANCE CUKJATI:</speaker>

               <p>Samo stavek, gospod minister.</p>
            </sp>
            <sp xml:id="SDZ4-Redna-08-2005-07-14.sp321">

               <speaker>DR. ANDREJ BAJUK:</speaker>

               <p>..., da je formalno kjerkoli na svetu, da se takšne stvari ne debatirajo preko
               medijev. To je resno delo, ki zahteva tudi resne pristope, ne pa zafrkavanje na
               javnem prostoru. Hvala.</p>
            </sp>
            <sp xml:id="SDZ4-Redna-08-2005-07-14.sp322">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem zaključujem razpravo. O predlogu sklepa, da je predlog
               zakona primeren za nadaljnjo obravnavo, bomo v skladu s časovnim potekom seje zbora
               odločali danes v okviru glasovanj, ki se bodo pričela ob 19.45 uri. S tem prekinjam
               to točko dnevnega reda.</p>
               <p>Prekinjam sejo zbora, ki jo bomo nadaljevali tri četrt na osem.</p>
               <stage>(Seja je bila prekinjena ob 19.17 uri in se je nadaljevala ob 19.45 uri.)</stage>
            </sp>
            <sp xml:id="SDZ4-Redna-08-2005-07-14.sp323">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prehajamo na glasovanje zbora o predlogih
               odločitev.</p>
               <p>Nadaljujemo prekinjeno <title>18. točko dnevnega reda - z obravnavo posebnega poročila
                  o problematiki "izbrisanih" v letnih poročilih varuha človekovih pravic.</title>
               </p>
               <p>Preden preidemo na glasovanje, prosim poslanke in poslance, da preverijo delovanje
               glasovalnih naprav <stage>(na desni strani vložene kartice mora goreti oranžna lučka)</stage>.
               Vidim, da glasovalne naprave delujejo.</p>
               <p>Prehajamo na odločanje o predlogu priporočila k posebnemu poročilu o problematiki
               izbrisanih v letnih poročilih varuha človekovih pravic, ki se glasi: "Vlada in
               pristojna ministrstva naj glede na ugotovitve varuha človekovih pravic, da položaj
               izbrisanih še ni dokončno urejen, stori vse, kar je potrebno, da se položaj uredi v
               sistemskem zakonu o izbrisanih." Gospa Potrata, imate besedo za obrazložitev glasu.
               Ali v imenu poslanske skupine?</p>
            </sp>
            <sp xml:id="SDZ4-Redna-08-2005-07-14.sp324">

               <speaker>MAG. MAJDA POTRATA:</speaker>

               <p>V imenu poslanske skupine. Poslanska skupina Socialnih demokratov bo podprla
               predlagano priporočilo, ki ga je za državni zbor pripravila komisija za peticije ter
               za človekove pravice in enake možnosti.</p>
               <p>To ni prvo poročilo, o katerem je bilo govora v zvezi z izbrisanimi v poročilih
               varuha človekovih pravic. Poleg domačega poročila, našega slovenskega varuha
               človekovih pravic, je bilo mogoče v zadnjih dveh letih brati vsaj še kakšna poročila,
               ki so opozarjala na nerešeno problematiko. Ne nazadnje je na 4. seji taiste komisije
               bila obravnavana informacija State Departmenta o stanju človekovih pravic v
               Sloveniji, ki prav tako opozarja na neustrezno rešen problem izbrisanih. Znana so
               poročila Etrijeva, znana so opozorila komisarja za človekove pravice pri Svetu
               Evrope. Treba bo počakati na to, kaj ima komisar za človekove pravice iz Sveta Evrope
               povedati o uresničevanju opozoril ali priporočil, ki jih je dal državi Sloveniji v
               zvezi z izbrisanimi. To je samo nekaj argumentov v podkrepitev tega, da bomo podprli
               predlog priporočila, ki govori o tem, kar je komisija soglasno predlagala, pa čeprav
               nekateri zdaj tega ne bi radi videli, da je bilo tako zapisano. Naj torej tisti, ki
               menijo, da je to priporočilo škodljivo, predlagajo amandma na priporočilo, kar bi v
               predpisani proceduri tudi lahko storili. Pa so raje opozarjali na vse drugo kot na
               to, da je bilo priporočilo regularno pripravljeno in sprejeto. Socialni demokrati
               bomo torej predlagano priporočilo podprli. Hvala.</p>
            </sp>
            <sp xml:id="SDZ4-Redna-08-2005-07-14.sp325">

               <speaker>PREDSEDNIK FRANCE CUKJATI:</speaker>

               <p>Hvala gospe PotratiGospod Rupar imate besedo - se odpoveduje. Gospa Širca, ali v
               imenu poslanske?</p>
            </sp>
            <sp xml:id="SDZ4-Redna-08-2005-07-14.sp326">

               <speaker>MAJDA ŠIRCA:</speaker>

               <p>V imenu poslanske, hvala lepa. V današnji diskusiji smo bili včasih priča norčevanju
               iz pravne države. Nismo slišali, kako bo vlada reševala vprašanje nezakonito
               izbrisanih oseb, na katere opozarja varuhovo poročilo. Minister je v uvodni
               obrazložitvi dejal, da ne ve, kako bo to uredil, saj je omenjal tako ustavni kot tako
               imenovani navadni zakon. In naj na tem mestu še enkrat povem, da Liberalna
               demokracija Slovenije ne meni podpirati nobene rešitve, ki ne bi bila v skladu z
               ustavno odločbo. Podprli bomo sklep komisije, tako kot je predstavljen, in seveda
               tudi pozvali vlado v nadaljevanju in podpirali vlado v nadaljevanju, da ga bo
               uresničila.</p>
               <p>Včeraj se je namreč začel linč institucije, ki preprečuje korupcijo in klientelizem.
               Zakaj? Zato, da bi jo dovolila. Danes ste linčali inštitucijo varuha, ki opozarja na
               spoštovanje pravne države in človekovih pravic. Zakaj? Ker je nova oblast več ne
               spoštuje. Danes smo slišali v tem prostori napad na varuha človekovih pravic. Zakaj?
               Ker govori o simptomih te družbe. Slišali smo oziroma slišala sem iz teh vrst, da je
               varuh bedak, slišala sem, da je "tako imenovani" varuh, ker sploh ni varuh, ker je le
               subjektivni presojevalec, tako je bilo rečeno. Danes ste tudi pozvali k odstopu
               varuha človekovih pravic, pozvali ste k odstopu nekoga, ki je bil imenovan v tem
               prostoru. Lahko pozovete tudi k spremembi ustave in k brisanju poglavja o spoštovanju
               človekovih pravic ali tudi k spremembi oziroma k izglasovani pogodbi za evropsko
               ustavo, ki govori o spoštovanju človekovih pravic. A problemov s tem ni mogoče
               zbrisati. Potlačeno se pač vedno vrne.</p>
               <p>Skratka, podprli bomo sklep komisije, lahko zbudi vlado, ki je pač ta problem ne
               skrbi. Sedaj pač je vseeno, ko je iz teme pred volitvami iztržila vse, kar se je
               dalo. Ko je stigmatizirala izbrisane kot lopove, lovce na odškodnino, izdajalce,
               lenuhe in nepotrebneže. Tudi danes se je o njih govorilo na žalost na ta način.</p>
            </sp>
            <sp xml:id="SDZ4-Redna-08-2005-07-14.sp327">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Za obrazložitev glasu se je javil tudi gospod Jelinčič, ali v
               imenu poslanske? Izvolite.</p>
            </sp>
            <sp xml:id="SDZ4-Redna-08-2005-07-14.sp328">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Slovenski nacionalni stranki in poslanski skupini
               sodimo, da izbrisanih, še posebej pa nezakonito izbrisanih v Sloveniji ni. So samo
               ljudje, ki niso spoštovali obstoječih zakonov in kasneje dvojne možnosti, ko bi si
               lahko uredili status: ali kot državljani, ali kot tujci, ki bivajo v Sloveniji. Gre
               za politični konstrukt dveh strank, ki sta želeli pridobiti volilne glasove in sta se
               zadeve lotili prepozno, predvsem pa na napačen način, tako da je slovenska javnost
               spregledala in jim tudi zato ni dala več glasov na volitvah.</p>
               <p>Še enkrat pravim, izbrisanih v Sloveniji ni. Res je, da so nekateri ljudje, kjer so
               bile storjene napake, zato je treba obravnavati vsak primer posebej, ne pa po dolgem
               in počez jim dajati in podeljevati ne vem kaj vse, celo državljanstva, tako da imamo
               sedaj ljudi, ki so se z mitraljezi borili po južnih krajih in danes dobijo slovensko
               državljanstvo. Verjetno bodo dobili še penzije. Če bi bila katera druga oblast,
               zagotovo bi dobili tudi penzijo, sedaj mislim, da je ne bodo.</p>
               <p>Nekateri pravijo, da se je v razpravi linčalo inštitucijo varuha človekovih pravic.
               Ne vem, kakšna inštitucija je to, katere glavni namen oziroma glavni namen vrha,
               katere je, zgolj njegova plača, najbolj ga je skrbelo in bolelo, zakaj se mu bo
               znižala plača, ko bi pa vendar on moral imeti, ne toliko, kot je dobil, ampak še malo
               več denarja ...</p>
            </sp>
            <sp xml:id="SDZ4-Redna-08-2005-07-14.sp329">

               <speaker>PREDSEDNIK FRANCE CUKJATI:</speaker>

               <p>Gospod Jelinčič, govorimo o problematiki izbrisanih.</p>
            </sp>
            <sp xml:id="SDZ4-Redna-08-2005-07-14.sp330">

               <speaker>ZMAGO JELINČIČ PLEMENITI:</speaker>

               <p>... Ja, ki jo je predstavil varuh človekovih pravic, ki je treba pokazati, kakšen
               človek je, ki dejansko po mojem mnenju ni varuh slovenskih človekovih pravic, ampak
               ne vem, nekih imaginarnih.</p>
               <p>Zato tudi sodim, da ne bi bilo prav, da bi odstopil. Njega bi bilo potrebno
               odstopiti in postaviti človeka, ki bo res zastopal kot varuh človekovih pravic tiste
               brezposelne, tiste z nizkimi prihodki, tisti brez stanovanj, tiste brez socialne
               pomoči in brez socialne podpore. Dokler tega ne bo, zagotovo ne bo dobil podpore z
               naše strani. Hvala.</p>
            </sp>
            <sp xml:id="SDZ4-Redna-08-2005-07-14.sp331">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Glasovali bomo o priporočilu komisije. Glasujemo.
               Glasovanje teče. Navzočih je 72 poslank in poslancev. Za jih je glasovalo 29, proti
               43.</p>
               <p><stage>(Za je glasovalo 29.)</stage> <stage>(Proti 43.)</stage></p>
               <p>Ugotavljam, da predlagano priporočilo ni sprejeto.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>9. točko dnevnega reda,</title> to je z obravnavo <title>predloga zakona o spremembah in dopolnitvah zakona o zaposlitveni rehabilitaciji
                  in zaposlovanju invalidov.</title> Nadaljujemo z <title>drugo obravnavo</title>, to je z
               odločanjem o vloženih amandmajih. Najprej bomo glasovali o amandmaju poslanske
               skupine Socialnih demokratov k 7. členu. Glasujemo. Glasovanje teče. Navzočih je 72
               poslank in poslancev, za jih je glasovalo 26, proti 45.</p>
               <p><stage>(Za je glasovalo 26.)</stage> <stage>(Proti 45.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju poslanskih skupin Slovenske demokratske stranke,
               Nove Slovenije, Slovenske ljudske stranke in Demokratične stranke upokojencev k 13.
               členu. Glasujemo. Glasovanje teče. Navzočih je 71 poslank in poslancev, za jih je
               glasovalo 48, proti 16.</p>
               <p><stage>(Za je glasovalo 48.)</stage> <stage>(Proti 16.)</stage></p>
               <p>Ugotavljam, da je predlagani amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na tretjo obravnavo predloga zakona. Ugotavljam, da je zbor v drugi
               obravnavi sprejel amandma k 13. členu dopolnjenega predloga zakona. Sprašujem
               kvalificirane predlagatelje ali nameravajo k temu členu vložiti amandma? <stage>(Ne.)</stage> Potem
               ugotavljam, da v tretji obravnavi ni bilo vloženih amandmajev. Na podlagi petega
               odstavka 140. člena poslovnika, vas obveščam, da me zakonodajno-pravna služba in
               vlada nista obvestili, da bi bil zakon zaradi sprejetih amandmajev neusklajen.
               Prehajamo torej na odločanje o zakonu. Glasujemo. Glasovanje teče. Navzočih je 72
               poslank in poslancev, za jih je glasovalo 62, proti 1.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 12. točko dnevnega reda - to je z obravnavo predloga
                  zakona o spremembi zakona o sodiščih.</title> Nadaljujemo z <title>drugo obravnavo,</title> to je z odločanjem o vloženem amandmaju. Prehajamo na odločanje o amandmaju
               poslanske skupine Socialnih demokratov k 6. členu. Gospa Pečan, obrazložitev glasu
               ali v imenu poslanske skupine? Potem najprej Kumer v imenu poslanske skupine.
               Izvolite.</p>
            </sp>
            <sp xml:id="SDZ4-Redna-08-2005-07-14.sp332">

               <speaker>DUŠAN KUMER:</speaker>

               <p>Hvala. Poslanke in poslanci Socialnih demokratov novele zakona o sodiščih ne bomo
               podprli, ker predvidevamo, da koalicija ne bo podprla tega našega amandmaja. Novela
               zakona je še en šolski primer in konkretna ilustracija, ko si izvršna oblast dovoli
               poseči v ustavno zajamčeno neodvisnost sodstva. Omejena ali celo izničene vloga
               sodnega sveta je ta konkreten poseg. Da bo ironija še večja, zagovorniki te novele
               celo trdite in označujete ta poseg za krepitev moči in vloge sodnega sveta. Resnica
               je seveda povsem drugačna. Sintagma iz koalicijske pogodbe o politični
               kompatibilnosti na vseh ključnih področjih, od gospodarstva, šolstva, državne uprave,
               medijev pa vse do sodstva je postal nevaren koalicijski klop. Žal proti tej nadlogi
               ne pomaga nikakršen argument, tudi strokovni argument ne. Kdaj se bo ta pohod teh
               klopov končal in kdaj se bodo te kadrovske čistke ustalile, je težko napovedati,
               kajti začelo se je z zakonom o javnih uslužbencih, vmesna postaja je bil zakon o
               RTV-ju, včeraj smo imeli priložnost pri zakonu o korupciji, danes imamo zakon o
               sodstvu, naslednji mesec bomo dobili zdravstveno zakonodajo in tako dalje. Vse
               spremembe teh zakonov so in imajo en sam namen, uveljaviti politično kompatibilnost,
               izvršiti kadrovske čistke tam, kjer ta kompatibilnost ni zagotovljena. To je vsa
               resnica. In tak način in taka metoda upravljanja in vodenja države, ki so vam jo
               volivci in volivke zaupali, ni dobra in se ne bo dobro končala.</p>
               <p>Zaradi tega poslanci Social demokratov in Social demokratke tega predloga novele
               zakona ne bomo podprli. Hvala.</p>
            </sp>
            <sp xml:id="SDZ4-Redna-08-2005-07-14.sp333">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kumerju. Gospa Pečan, izvolite.</p>
            </sp>
            <sp xml:id="SDZ4-Redna-08-2005-07-14.sp334">

               <speaker>BREDA PEČAN:</speaker>

               <p>Hvala lepa za besedo, gospod predsednik. Jaz bom ta amandma podprla, bi pa rada
               vendarle utemeljila, kaj me k temu vodi. Dejstvo je, da smo danes slišali iz vaših
               vrst dragi člani koalicije, da sta dva primera, ko je postopek imenovanja predsednika
               sodišča oziroma dveh predsednikov sodišč že v toku in bo ob spremembi tega zakona
               treba iti po novem postopku. Se pravi, da bo treba, da bo sodni svet ministru dal v
               roke imena vseh kandidatov, ki so se prijavili, ne glede na to, ali izpolnjujejo
               strokovne kriterije, da so lahko predsedniki sodišč. Za konkretno en primer vem, da
               so bili štirje kandidati oziroma kandidatke in da ena od teh ni odgovarjala
               strokovnim kriterijem. Najosnovnejši kriterij je seveda izpolnjevala, ni bila
               študent, kot smo danes slišali, da je lahko tudi študent celo kandidat za predsednika
               sodišča, ampak je izpolnjevala tiste formalne kriterije. So pa drugi kriteriji tudi,
               ki jih zagotovo sodni svet dovolj dobro pozna in ve, kaj je tisto, kar dela
               predsednika sodišča dobrega ali pa ne. Ker vem, da gre za dva konkretna primera in
               ker vem, da je v 1. členu predvideno izbiranje predsednikov sodišča ne po kvaliteti,
               ne po stroki, ne po sposobnostih vodenja, ampak po tem, ali so naši ali ne, v slogu
               vodje nekdanje krščanske demokracije, ni važno, kaj zna, važno, da je naš, bom seveda
               amandma podprla in tudi glasovala proti zakonu. Hvala.</p>
            </sp>
            <sp xml:id="SDZ4-Redna-08-2005-07-14.sp335">

               <speaker>PREDSEDNIK FRANCE CUKJATI:</speaker>

               <p>Hvala, gospe Pečanovi. Gospa Kucler.</p>
            </sp>
            <sp xml:id="SDZ4-Redna-08-2005-07-14.sp336">

               <speaker>MOJCA KUCLER DOLINAR:</speaker>

               <p>Hvala lepa. Predloga amandmaja ne bomo podprli. Sicer smo že tekom dolge in temeljite
               razprave obrazložili, zakaj ne bomo podprli amandmaja in zakaj podpiramo predlagane
               spremembe in dopolnitve zakona.</p>
               <p>S spremembami se ohranja enak status sodnemu svetu, kot je bil sedaj. Še vedno je on
               tisti, ki v prvi fazi odloči na podlagi kriterijev po zakonu o sodniški službi, ki
               sem jih tudi navedla med razpravo in jih ne bi ponavljala. V drugi fazi pa
               predsednika sodišča imenuje minister, tako kot sedaj. Vsi dosedanji ministri in
               ministrice so imenovali predsednike sodišč, na podlagi enakega postopka. Razlika je
               le v tem, da sodni svet ne bo omejen pri predlaganju največ treh kandidatov. Če bo
               ugotovil, da je teh kandidatov z enakimi referencami, tako po strokovnem kriteriju
               kot tudi upravljavskem, menedžerskem kriteriju, več, so štirje, jih je pet, jih bo
               lahko izbral in predlagal ministru. Lahko bo predlagal tudi samo enega, samo dva, in
               tako je bilo tudi do sedaj. Zato nikakor ne sprejemamo teh sprenevedanj, da gre za
               poseganje izvršilne veje oblasti v sodno vejo oblasti. Določeno stopnjo vpliva določa
               že obstoječa zakonodaja, kot rečeno, s tem, ko določa, da minister imenuje
               predsednika sodišča ter ima tudi določene funkcije v zvezi z nadzorom nad sodno
               upravo v sodni veji oblasti. Hvala lepa.</p>
            </sp>
            <sp xml:id="SDZ4-Redna-08-2005-07-14.sp337">

               <speaker>PREDSEDNIK FRANCE CUKJATI:</speaker>

               <p>Hvala gospe Kuclerjevi. Gospa Bebler, izvolite.</p>
            </sp>
            <sp xml:id="SDZ4-Redna-08-2005-07-14.sp338">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Zelo me veseli, da vas je končno vaš pomočnik
               opozoril, da sem se že prej prijavila k besedi. Morda pa je z vašimi očali oziroma,
               konkretneje, z desnim steklom na očalih kaj narobe. <stage>/Oglašanje v dvorani./</stage> Ne, ne bom
               se opravičevala, ker sem dvignila roko pravočasno in se mi to ni zgodilo prvič, ampak
               najmanj tretjič, četrtič, petič. Tako kot bo približno tudi minister za pravosodje
               imel na voljo... <stage>/Oglašanje iz ozadja./</stage></p>
            </sp>
            <sp xml:id="SDZ4-Redna-08-2005-07-14.sp339">

               <speaker>PREDSEDNIK FRANCE CUKJATI:</speaker>

               <p>Prosim! Samo gospa Beblerjeva ima besedo.</p>
            </sp>
            <sp xml:id="SDZ4-Redna-08-2005-07-14.sp340">

               <speaker>DARJA LAVTIŽAR BEBLER:</speaker>

               <p>... izbirati.</p>
            </sp>
            <sp xml:id="SDZ4-Redna-08-2005-07-14.sp341">

               <speaker>PREDSEDNIK FRANCE CUKJATI:</speaker>

               <p>Izvolite, gospa Bebler.</p>
            </sp>
            <sp xml:id="SDZ4-Redna-08-2005-07-14.sp342">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Poslanska skupina LDS bo ta amandma Socialnih
               demokratov podprla. Temeljno načelo pravne države namreč je, da se postopki, ki so se
               začeli po določenih pravilih, po teh pravilih tudi končajo. In normalna mera dobrega
               okusa je, da se tovrstna pravila sredi igre ne spreminjajo. Zato mi seveda ta amandma
               podpiramo. Hvala.</p>
            </sp>
            <sp xml:id="SDZ4-Redna-08-2005-07-14.sp343">

               <speaker>PREDSEDNIK FRANCE CUKJATI:</speaker>

               <p>Hvala, gospe Beblerjevi. Gospod Sok, izvolite.</p>
            </sp>
            <sp xml:id="SDZ4-Redna-08-2005-07-14.sp344">

               <speaker>ALOJZ SOK:</speaker>

               <p>Hvala za besedo. Že poslanska kolegica Kuclerjeva je povedala, da mi tega amandmaja
               ne bomo podprli, tudi sam ne. Predlagal bi gospodu Kumerju in gospe Pečanovi, da
               mogoče začneta jemati B-kompleks in malo pomirita svoje živce in nehata s temi
               žalitvami, ki jih vedno uporabljata.</p>
            </sp>
            <sp xml:id="SDZ4-Redna-08-2005-07-14.sp345">

               <speaker>PREDSEDNIK FRANCE CUKJATI:</speaker>

               <p>Hvala, gospodu Soku. Glasujemo o amandmaju, ki ga je vložila poslanska skupina
               Socialnih demokratov k 6. členu. Glasujemo. Glasovanje teče. Prisotnih je 69 poslank
               in poslancev. Za jih je glasovalo 25, proti 43.</p>
               <p><stage>(Za je glasovalo 25.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajeu in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona v okviru skrajšanega
               postopka. Prehajamo na tretjo obravnavo predloga zakona. Ker v drugi obravnavi k
               dopolnjenemu predlogu zakona ni bilo sprejetih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me zakonodajno-pravna služba oziroma vlada nista obvestili, da bi bil
               zakon neusklajen. Gospod Pavliha, izvolite. Ali v imenu poslanske skupine?</p>
            </sp>
            <sp xml:id="SDZ4-Redna-08-2005-07-14.sp346">

               <speaker>DR. MARKO PAVLIHA:</speaker>

               <p>Ne, kar v svojem. Hvala, predsednik, za besedo. Zakona ne bom podprl zaradi
               razlogov, ki sem jih že prej izčrpno navedel, pa vendarle na kratko: zaradi poseganja
               v pristojnosti sodnega sveta in zaradi odpiranja vrat politizaciji sodstva in vpliva
               politike na kadre. Kolegica Mojca rada uporablja besedico sprenevedanje. Pa bom
               mlajši kolegici pravnici pojasnil to, kar tudi študentom svojim pojasnim. Ali se
               spreneveda sodni svet, ki je sestavljen iz šestih vrhunskih strokovnjakov,
               profesorjev prava, odvetnikov in drugih pravnikov, pardon, iz petih in šestih
               sodnikov. Torej, "creme dela creme" naše pravniške srenje in je zoper to spremembo,
               ali se spreneveda Slovensko sodniško društvo, ki vključuje pa praktično vse sodnike,
               od okrajnih do vrhovnih, ki se verjetno tudi malce spoznajo na pravo. Ali je to
               sprenevedanje? Zaradi tega, da končam, bom glasoval proti. Žali bog, da spreminjamo
               tisto, kar je do sedaj dobro funkcioniralo. Hvala.</p>
            </sp>
            <sp xml:id="SDZ4-Redna-08-2005-07-14.sp347">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pavlihi. Gospa Potrata, izvolite. V imenu poslanske skupine?</p>
            </sp>
            <sp xml:id="SDZ4-Redna-08-2005-07-14.sp348">

               <speaker>MAG. MAJDA POTRATA:</speaker>

               <p>hvala za besedo, gospod predsednik. Ne, v imenu poslanske je spregovoril že moj
               poslanski kolega Dušan Kumer. Jaz bom obrazložila svoj glas.</p>
               <p>Bojim se, da se je v tem vzdušju, ki se včasih približuje vzdušju na gmajni,
               izgubilo tisto, kar je Dušan Kumer povedal, zakaj ne podpiramo te spremembe. V
               prejšnjem mandatu sem z velikim zanimanjem spremljala vse, kar se je v sodstvu
               dogajalo in mislila sem, da so tisti, ki so bili zaskrbljeni zaradi stanja v sodstvu,
               mislili resno, ko so rekli, da je treba zagotoviti učinkovitejše, kakovostno sojenje
               in da je treba zagotoviti popolno neodvisnost te veje oblasti. To, kar smo danes
               naredili, je slabo, in čeprav nisem pravnica, se znam poučiti pri tistih, ki se na
               pravo spoznajo. In tisti so me prepričali, da to, kar delamo, je slabo. Zato bom
               tako, kot moji poslanski kolegi in kolegica glasovala proti temu zakonu. Hvala.</p>
            </sp>
            <sp xml:id="SDZ4-Redna-08-2005-07-14.sp349">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Gospa Bebler.</p>
            </sp>
            <sp xml:id="SDZ4-Redna-08-2005-07-14.sp350">

               <speaker>DARJA LAVATIŽAR BEBLER:</speaker>

               <p>Najlepša hvala, gospod predsednik za besedo. V imenu poslanskega kluba LDS
               zagotavljam, da mi tega predloga ne bomo podprli. Predstavnik sodnega sveta na
               matičnem delovnem telesu je dejal, da je bil sodni svet šokiran, ko je izvedel za to
               novelo zakona. Čudno. Sodniško društvo, njegov predstavnik je na matičnem delovnem
               telesu rekel, da se nikakor ne strinjajo s to novelo in da tudi za razliko od
               prejšnjih časov niso bili niti povabljeni k razpravi in niso bili povabljeni niti k
               temu, da bi izrazili svoje mnenje o tem, kaj oni mislijo o takšni spremembi zakona.
               Oboji ugotavljajo, da dosedanja ureditev, da dosedanji zakon ni povzročal nobenih
               problemov v praksi in niso smatrali, da ga je treba v tem delu spreminjati. Tudi
               strokovna javnost je povedala svoje, če ste brali članke v nekaterih tudi strokovnih
               medijih. Zato res ni razloga, da bi naša poslanska skupina podprla takšne motive in
               takšne načine, ki si jih je vladajoča koalicija izbrala za to, da korak za korakom
               poskuša politizirati sodstvo, korak za korakom se poskuša izvršna veja oblasti
               utihotapiti in prevzeti odločanje v sodni veji oblasti.</p>
               <p>Naša poslanska skupina nikakor ne bo botrovala takšnim postopkom in takšnim namenom.
               Hvala lepa.</p>
            </sp>
            <sp xml:id="SDZ4-Redna-08-2005-07-14.sp351">

               <speaker>PREDSEDNIK FRANCE CUKJATI:</speaker>

               <p>Hvala, gospe Beblerjevi. Gospod Kokalj izvolite.</p>
            </sp>
            <sp xml:id="SDZ4-Redna-08-2005-07-14.sp352">

               <speaker>ANTON KOKALJ:</speaker>

               <p>Hvala lepa. Zakon bom podprl predvsem iz razloga, ki sem ga danes že dvakrat
               navedel. Mislim, da ta izboljšava jasneje razmejuje izvršno, sodno in zakonodajno
               vejo oblasti. Argument, o katerem se govori, me zelo preseneča sploh s strani
               najvišjih pravnih strokovnjakov. Če sem prav razumel, interpretiram, razumem kot
               poslanec, če bi sodniško društvo in sodni svet, če bi se strinjala z zakonom, potem
               bi mi imeli na nek načni politično zaledje, da tak zakon podpremo. Ker pa se ne
               strinjata, smo mi, kot zakonodajna veja oblasti, nelegitimni, da to podpremo. Gospod
               Pavliha, tako sem vas razumel. In če sem prav razumel, v Sloveniji obstaja jasna
               delitev med zakonodajno, sodno in izvršno vejo oblasti. In če mi sprejmemo tak zakon,
               pa tudi če se sodniško društvo ali sodni svet ne strinja, ni s tem nič narobe. Hvala.
           </p>
            </sp>
            <sp xml:id="SDZ4-Redna-08-2005-07-14.sp353">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kokalju. Pri obrazložitvah ni replike.</p>
            </sp>
            <sp xml:id="SDZ4-Redna-08-2005-07-14.sp354">

               <speaker>DR. MARKO PAVLIHA:</speaker>

               <p>Jaz bi rad proceduralno povedal, da obrazložitev ni namenjena za polemiko.</p>
            </sp>
            <sp xml:id="SDZ4-Redna-08-2005-07-14.sp355">

               <speaker>PREDSEDNIK FRANCE CUKJATI:</speaker>

               <p>Gospod Kumer, izvolite.</p>
            </sp>
            <sp xml:id="SDZ4-Redna-08-2005-07-14.sp356">

               <speaker>DUŠAN KUMER:</speaker>

               <p>Jaz ne bom podprl tega zakona, ampak bi obrazložil ali pa dal v razmislek mogoče kak
               simptom za ta B kompleks, ki sem ga zadnja dva dni tukaj v tej dvorani poslušal. Tudi
               na primeru te depolitizacije ali neodvisnosti, samostojnosti. Če se boste spomnili,
               včeraj je bila diskusija o protikorupcijski komisiji kjer je koalicija zatrjevala in
               se zaklinjala, da je ta neodvisnost pogojena s tem, če imamo večstrankarsko
               sestavljeno komisijo v tem parlamentu in je ta neodvisnost, samostojnost bolj
               zagotovljena kot da imamo nek samostojen državni organ, ki je zunaj te politične
               oblasti. Pri zakonu o RTV pa ta ista koalicija, ti isti ljudje uvedejo v zakon
               diskrecijski člen, ki tem istim poslancem in tem političnim skupinam to prepoveduje.
               To je simptom, pa dajte si v razmislek, ali je to B-kompleks ali je C-kompleks ali je
               pa, tako kot sem rekel, klop, ampak borelija je zelo nevarna bolezen. Hvala lepa.
           </p>
            </sp>
            <sp xml:id="SDZ4-Redna-08-2005-07-14.sp357">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kumerju. Gospod Lahovnik, izvolite.</p>
            </sp>
            <sp xml:id="SDZ4-Redna-08-2005-07-14.sp358">

               <speaker>DR. MATEJ LAHOVNIK:</speaker>

               <p>Hvala lepa, gospod predsednik. Spoštovane poslanke, poslanci! Jaz omenjenega zakona
               ne bom podprl, čeprav moram priznati, da gre za izjemno konsistenten, dosleden zakon
               s sicerjšnjo vladno politiko. Najprej ste politično posegli v javno upravo, potem v
               javno radiotelevizijo, v gospodarstvo in zdaj to nadaljujete pri sodstvu. Seveda pa
               jaz tega ne podpiram in bom glasoval proti. Hvala.</p>
            </sp>
            <sp xml:id="SDZ4-Redna-08-2005-07-14.sp359">

               <speaker>PREDSEDNIK FRANCE CUKJATI:</speaker>

               <p>Hvala, gospodu Lahovniku. Gospod Jelinčič, izvolite.</p>
            </sp>
            <sp xml:id="SDZ4-Redna-08-2005-07-14.sp360">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Ja, hudo je, če se začne delati red. To je jasno.
               Ampak enkrat ga je treba začeti delati in se ga je začelo delati. In hudo je, če so
               bili nekateri navajeni, da so lahko počeli, kar so hoteli. In navkljub temu, če so se
               malce spoznali na pravo, kot so rekli nekateri, oziroma če je bilo vzdušje kot na
               gmajni, kot so rekli drugi. Dejstvo je, da dosedanji zakon res ni povzročal
               problemov, ampak ni povzročal problemov sodnikom, zagotovo pa je povzročal probleme
               obdolženim, kasneje obtoženim in obsojenim in pa odvetnikom, zagotovo. Dejstvo je, da
               se je v našem sodstvu res sodilo na zelo na čuden način in jaz sem prepričan, da bo
               zdaj začelo na plan lesti kar precejšnje število raznih nadzorstvenih pritožb in pa
               zahtevkov za zaščito zakonitosti. Ne vem, kaj se bo potem pokazalo. Pokazalo se bo,
               da je bil sedanji zakon slab in da res ni delal problemov zgolj in samo sodnikom,
               vsem ostalim pa.</p>
            </sp>
            <sp xml:id="SDZ4-Redna-08-2005-07-14.sp361">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jelinčiču. Gospod Cvikl, izvolite.</p>
            </sp>
            <sp xml:id="SDZ4-Redna-08-2005-07-14.sp362">

               <speaker>MAG. MILAN M. CVIKL:</speaker>

               <p>Hvala lepa. Glasoval bom proti zakonu, ker sem za delanje reda, vendar želim, da se
               najprej upošteva ustavni red. Spreminjanje reda ob sprejeti ustavi je pa anarhija. Mi
               v tej dvorani, v tem mandatu to zelo uspešno delamo. Mi, poslanci in poslanke. Ker
               poslanci in poslanke v tem državnem zboru se ne zavedamo, da obstajajo omejitve, ki
               so v sprejeti ustavi, in to je tipičen primer. In naj vam še povem, da seveda obstaja
               tudi še en pomemben člen ustave, ki ga bomo danes kršili, to je tretji a. odstavek,
               kjer smo del svoje pravne suverenosti prenesli na evropski pravni red. In če bi mi ta
               zakon sprejemali pred vstop v Evropsko unijo, bi Evropska unija potegnila zavoro,
               podobno kot jo bo potegnila ali jo lahko potegne za Bolgarijo in Romunijo, ker to ni
               več spoštovanje pravne države. In v tem smislu je poleg ukinitve samostojnosti urada
               za nadzor proračuna, prek spremembe zakona o javnih uslužbencih, napovedane ukinitve
               protikorupcijske komisije, vseh ...<stage>/Opozorilni znak za konec razprave./</stage>... političnih
               kompatibilnosti, nova oblast posegla in posega tudi v sodstvo. In to seveda ni več
               pravna država, zato sem za red, ampak upoštevajte najprej ustavni red.</p>
            </sp>
            <sp xml:id="SDZ4-Redna-08-2005-07-14.sp363">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospod Juri.</p>
            </sp>
            <sp xml:id="SDZ4-Redna-08-2005-07-14.sp364">

               <speaker>AURELIO JURI:</speaker>

               <p>Hvala, predsednik. Jaz bom tudi glasoval proti zakonu. Že takrat, ko smo ustanavljali
               komisijo, ki naj bi nadzorovala delo tožilstva, sem napovedal, da vstopamo na teren,
               ki ni naš, da posegamo po suverenosti in avtonomiji neke druge veje oblasti korak za
               korakom. Danes je nadaljnji korak, morda nas čaka še ukinitev sodnega sveta in
               imenovanje posebne komisije, ki bo opravljala njegove naloge. Vse...</p>
            </sp>
            <sp xml:id="SDZ4-Redna-08-2005-07-14.sp365">

               <speaker>PREDSEDNIK FRANCE CUKJATI:</speaker>

               <p>... prosim, samo gospod Juri ima besedo.</p>
            </sp>
            <sp xml:id="SDZ4-Redna-08-2005-07-14.sp366">

               <speaker>AURELIO JURI:</speaker>

               <p>... pričakujemo v tej dvorani, ampak bo treba prej ko slej ali pa sproti obveščati
               tujo javnost, kaj se v našem domu dogaja. Hvala.</p>
            </sp>
            <sp xml:id="SDZ4-Redna-08-2005-07-14.sp367">

               <speaker>PREDSEDNIK FRANCE CUKJATI:</speaker>

               <p>Hvala, gospodu Juriju. Gospod Gulič izvolite.</p>
            </sp>
            <sp xml:id="SDZ4-Redna-08-2005-07-14.sp368">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! Jaz bom glasoval proti temu
               zakonu, tako kot bom glasoval proti vsem zakonom, ki bodo mešali različne oblasti na
               Slovenskem, ki bodo proti osebni svobodi, ki bodo vzpostavljali "Disciplin und
               Ordnung" na vsak način, ki bodo vodili to državo nazaj v enopartijski sistem.</p>
            </sp>
            <sp xml:id="SDZ4-Redna-08-2005-07-14.sp369">

               <speaker>PREDSEDNIK FRANCE CUKJATI:</speaker>

               <p>Hvala, gospodu Guliču. Gospod Kovačič.</p>
            </sp>
            <sp xml:id="SDZ4-Redna-08-2005-07-14.sp370">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Predlagani zakon bom podprl, saj odpravlja dosedanjo
               diskriminatorno določilo in hkrati tudi odpravlja dosedanjo omejitev, ki jo je doslej
               moral trpeti sodni svet. In ta omejitev, ki jo je doslej trpeti sodni svet, je bila v
               tem, ker sodni svet, tudi če si je želel predlagati in je imel na razpolago več kot
               tri odlične kandidate, tega ni mogel. Zato mislim, da je ta zakon dobrodošel in ga
               bom z veseljem podprl.</p>
            </sp>
            <sp xml:id="SDZ4-Redna-08-2005-07-14.sp371">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kovačiču. Glasovali bomo o zakonu. Glasujemo. Glasovanje teče.
               Navzočih je 71 poslank in poslancev. Za jih je glasovalo 45, proti 26.</p>
               <p><stage>(Za je glasovalo 45.)</stage> <stage>(Proti 26.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>11. točko dnevnega reda</title>, to je z obravnavo <title>predloga zakona o dopolnitvi zakona o državnem svetu.</title> Prehajamo na <title>tretjo obravnavo</title> predloga zakona v okviru skrajšanega postopka. Ker matično
               delovno telo v okviru druge obravnave ni sprejelo nobenega amandmaja, razprave o
               členih in amandmajih ni. Zato prehajamo na odločanje o predlogu zakona. Glasujemo.
               Glasovanje teče. Navzočih je 69 poslank in poslancev. Za jih je glasovalo 55, proti
               3.</p>
               <p><stage>(Za je glasovalo 55.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujejo s prekinjeno <title>15. točko dnevnega reda,</title> to je s <title>prvo
                  obravnavo predloga zakona o prenehanju zakona o davku na izplačane plače in
                  stopnji davka za leto 2006.</title> Prehajamo na odločanje o naslednjem predlogu
               sklepa: Predlog zakona o prenehanju zakona o davku na izplačane plače in stopnji
               davka za leto 2006, prva obravnava, je primeren za nadaljnjo obravnavo. Gospod Cvikl,
               izvolite.</p>
            </sp>
            <sp xml:id="SDZ4-Redna-08-2005-07-14.sp372">

               <speaker>MAG. MILAN M. CVIKL:</speaker>

               <p>V imenu poslanskega kluba Liberalne demokracije bom pojasnil glasovanje za predlagani
               sklep.</p>
               <p>Mi bomo sklep podprli. Podprli bomo sklep zato, ker smo zakon predlagali skladno z
               dosedanjimi aktivnostmi Liberalne demokracije glede spreminjanja obdavčitve visokih
               plač. Po uvedbi le-te se je vsako leto, nazadnje z letom 2005, efektivna stopnja
               zmanjšala. In zaradi javnofinančne situacije, ki se odraža v dobrih gibanjih
               prihodkov iz naslova dohodka od pravnih oseb, dohodnin, trošarin in davka na dodano
               vrednost, menimo, da je čas, da z letom 2006 in 2007 ta davek ukinemo. V obrazložitvi
               glasu ne bi pojasnjeval logike, ki je zadaj, zato ker smo danes o tem imeli kar
               uspešno razpravo. Očitno je treba imeti take razprave, da v tem parlamentu sploh
               govorimo o predvolilnih obljubah vseh političnih strank. Vse politične stranke v
               slovenskem parlamentu, SDS, Nova Slovenija, SLS, SD in Liberalna demokracija - samo v
               programu DeSUS-a tega nisem uspel najti -, govorijo o zmanjševanju obdavčitve dela.
               Govorijo o tem, da se zavzemajo za to, da sledimo takšnemu davčnemu okolju, ki bo
               podpiral razvoj srednjih in malih podjetij, ki bo podpiral vse, kar je zapisano v
               lizbonski strategiji. Povedali smo že, da smo zakon pravzaprav predlagali na pobudo
               novega potencialnega ministra za razvoj, gospoda Damjana, ko je na neki predstavitvi
               govoril o enotni davčni stopnji, kjer je zelo zakomplicirano predlagal, kaj bi
               naredil za to, da bi zmanjšali davčno obremenitev. In je ukinitev v letu, dveh ali
               treh, štirih letih tega obdobja, ki je pred nami, seveda veliko bolj enostaven način,
               kako efektivno zmanjšati obdavčitev dela. To bi pospešilo gospodarsko rast, to bi
               pospešilo zaposlovanje in na tej podlagi povečevanje prihodkov. Seveda pa smo
               predlagali to tudi zato, ker je bolje, da v proračunih za leto 2006 in 2007 ni teh
               virov, kot da bi se ti viri porabljali za očitno neučinkovito javno porabo, o kateri
               ste tudi danes govorili. Ne delamo drugega, kot da z dejanji, s predlogom zakona
               sledimo besedam. Vi pa boste z današnjim dejanjem svoje prejšnje besede zanikali.
               Hvala.</p>
            </sp>
            <sp xml:id="SDZ4-Redna-08-2005-07-14.sp373">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Gospa Pečanova, izvolite.</p>
            </sp>
            <sp xml:id="SDZ4-Redna-08-2005-07-14.sp374">

               <speaker>BREDA PEČAN:</speaker>

               <p>V imenu poslanske skupine Socialnih demokratov povem, da bomo ta zakon podprli, in
               sicer iz enega bistvenega razloga. Zato, ker je ta zakon spodbuda in klic vladi
               Republike Slovenije in koaliciji, ki naj bi v naslednjih treh letih in pol Slovenijo
               popeljala v krog, kot smo slišali dvajsetih najuspešnejših držav, pardon, desetih
               najuspešnejših držav. Brez takih reform, kot je davčna reforma, tega zagotovo ne bomo
               uspeli in zato bomo zakon podprli.</p>
            </sp>
            <sp xml:id="SDZ4-Redna-08-2005-07-14.sp375">

               <speaker>PREDSEDNIK FRANCE CUKJATI:</speaker>

               <p>Hvala, gospe Pečanovi. Glasujemo. Glasovanje teče. Navzočih je 72 poslank in
               poslancev, za jih je glasovalo 24, poti 47.</p>
               <p><stage>(Za je glasovalo 25.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda in tudi prekinjam 8. sejo državnega zbora
               Republike Slovenije, ki jo bomo nadaljevali jutri ob 10. uri. <stage>(SEJA JE BILA
                  PREKINJENA 14. JULIJA 2005 OB 20.28 URI.)</stage>
               </p>
            </sp>
         </div>
      </body>
   </text>
</TEI>
